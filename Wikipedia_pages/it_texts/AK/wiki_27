{"id": "1279400", "revid": "767487", "url": "https://it.wikipedia.org/wiki?curid=1279400", "title": "Jam Side Down", "text": "Jam Side Down \u00e8 un brano inciso dalla rock band Status Quo, pubblicato come singolo nell'agosto del 2002.\nLa canzone.\nSi tratta di una composizione della coppia di autori australiani Terry Britten/Charlie Dore, che viene incisa dalla band inglese per il celebrato album \"Heavy Traffic\" del 2002 ed estratta come primo singolo.\nSebbene venga sottoposto ad un solido trattamento negli arrangiamenti, il brano conserva intatta la sua innata dolcezza (invero un po' stridente con la vigoria e la robustezza che pervadono il resto dell'album) ed arriva alla posizione numero 17 nelle charts britanniche, facendo degli Status Quo gli unici artisti ad aver conquistato le Top Twenty del Regno Unito per cinque decadi consecutive.\nIl pezzo deve molto del suo successo ad un video musicale ironico e divertente girato sulla \"Ark Royal\", la nave ammiraglia della marina britannica, anche perch\u00e9 dal vivo \u00e8 stato suonato una sola volta."}
{"id": "1279401", "revid": "791427", "url": "https://it.wikipedia.org/wiki?curid=1279401", "title": "Museo della carta", "text": ""}
{"id": "1279402", "revid": "827882", "url": "https://it.wikipedia.org/wiki?curid=1279402", "title": "0171", "text": "0171 \u00e8 il prefisso telefonico del distretto di Cuneo, appartenente al compartimento di Torino.\nIl distretto comprende la parte sud-occidentale della provincia di Cuneo. Confina con la Francia a sud e a ovest e con i distretti di Saluzzo (0175) a nord, di Savigliano (0172) a nord-est e di Mondov\u00ec (0174) a est.\nAree locali e comuni.\nIl distretto di Cuneo comprende 55 comuni compresi nelle 3 aree locali di Busca (ex settori di Busca, Dronero, Prazzo e Valgrana), Cuneo e Limone Piemonte (ex settori di Demonte, Limone Piemonte, Pietraporzio e Valdieri). I comuni compresi nel distretto sono: Acceglio, Aisone, Argentera, Beinette, Bernezzo, Borgo San Dalmazzo, Boves, Busca, Canosio, Caraglio, Cartignano, Castelletto Stura, Castelmagno, Celle di Macra, Centallo, Cervasca, Chiusa di Pesio, Cuneo, Demonte, Dronero, Elva, Entracque, Gaiola, Limone Piemonte, Macra, Margarita, Marmora, Moiola, Montanera, Montemale di Cuneo, Monterosso Grana, Morozzo, Peveragno, Pietraporzio, Pradleves, Prazzo, Rittana, Roaschia, Robilante, Roccabruna, Roccasparvera, Roccavione, Sambuco, San Damiano Macra, Stroppo, Tarantasca, Valdieri, Valgrana, Valloriate, Vernante, Vignolo, Villafalletto, Villar San Costanzo, Vinadio e Vottignasco."}
{"id": "1279404", "revid": "82034038", "url": "https://it.wikipedia.org/wiki?curid=1279404", "title": "Stadtbahn", "text": "Stadtbahn (dal tedesco lett. \"ferrovia urbana\") pu\u00f2 indicare:"}
{"id": "1279406", "revid": "1624749", "url": "https://it.wikipedia.org/wiki?curid=1279406", "title": "Jean-Pierre Barillet-Deschamps", "text": "Biografia.\nFiglio di un operaio giardiniere, divenne nel 1841 specialista di giardinaggio, formato alla scuola di capogiardinieri di \u00abLa Paternelle\u00bb a Mettray.\nDivenne un ottimo orticoltore e proprietario di serre a Bordeaux, mostrando grandi capacit\u00e0 di organizzazione e anche commerciali.\nLa sua attivit\u00e0 lo mise in evidenza presso Haussmann, che era all'epoca prefetto della Gironda e molto attivo in opere di riforestazione e riassetto del territorio, sicch\u00e9 quando questi divenne prefetto di Parigi lo chiam\u00f2 a far parte del gruppo di tecnici di cui si stava circondando e lo nomin\u00f2, sotto la supervisione dell'ingegnere Jean-Charles Alphand, primo giardiniere e capo del servizio giardini \ndella citt\u00e0.\nA Parigi Barillet-Deschamps ridisegn\u00f2 il \"bois de Boulogne\" e il \"bois de Vincennes\". Si devono alla sua opera anche l'impianto dei Giardini del Lussemburgo, il riordino del Parc Monceau, l'impianto del parc des Buttes Chaumont e il \"Parc Montsouris\". \nNel suo metodo di lavoro non abbandon\u00f2 gli insegnamenti sansimonisti della scuola di Mettray - ferrea organizzazione del lavoro, attenzione e diffusione delle innovazioni tecniche, una scuola per preparare i giovani giardinieri di Parigi.\nProfessionista ormai notissimo, promosse il mestiere di giardiniere alla professione di architetto paesaggista, e in questa veste cre\u00f2 un'impresa specializzata e un vivaio.\nFu attivo in molte citt\u00e0, in Francia e all'estero:\nLavor\u00f2 anche in Belgio e in Prussia. Nel 1870 fu chiamato al Cairo dal Chediv\u00e8 d'Egitto, che con l'occasione dell'apertura del Canale di Suez desiderava mostrare al mondo un Egitto europeo.\nQui contrasse la malattia polmonare che lo port\u00f2 alla tomba prima di compiere i cinquant'anni.\nIl giardino di Barillet-Deschamps si ispirava al giardino inglese, ed era caratterizzato da prati dislivellati, viali e laghetti dalle forme sinuose. La ricchezza e l'esotismo della decorazione vegetale e dell'arredo ben rappresentavano la modernit\u00e0 e la prosperit\u00e0 del Secondo Impero. \nGli fu rimproverata la ripetitivit\u00e0 dello stile, fu accusato di eclettismo e di non tener conto dello spirito dei luoghi e delle particolarit\u00e0 locali.\nTuttavia la sua opera, utilizzata in provincia e all'estero come modello di parco urbano a volte da seguire e altre volte da respingere, caratterizz\u00f2 l'arte del giardino del XIX secolo, e lasci\u00f2 la propria impronta anche sul XX."}
{"id": "1279409", "revid": "968255", "url": "https://it.wikipedia.org/wiki?curid=1279409", "title": "Marco Frisina", "text": "Biografia.\nDopo la maturit\u00e0 classica si \u00e8 laureato in lettere all'Universit\u00e0 \"La Sapienza\" e diplomato in composizione al Conservatorio di Santa Cecilia.\nNel 1978 \u00e8 entrato come alunno al Pontificio Seminario Romano Maggiore compiendo gli studi teologici presso la Pontificia Universit\u00e0 Gregoriana e conseguendo la licenza in sacra Scrittura al Pontificio Istituto Biblico.\nOrdinato sacerdote nel 1982, da allora svolge il suo ministero nella diocesi di Roma. \u00c8 stato assistente al Pontificio Seminario Romano Maggiore e poi direttore dell'Ufficio Liturgico del Vicariato di Roma dal 1991 al 2011 e rettore della Basilica di Santa Maria in Montesanto (Chiesa degli Artisti). \u00c8 consultore del Pontificio Consiglio per la Promozione della Nuova Evangelizzazione, presidente della Commissione Diocesana di Arte Sacra della Diocesi di Roma e dal 2009 rettore della Basilica di Santa Cecilia in Trastevere.\nTiene corsi presso la Pontificia Universit\u00e0 della Santa Croce ed il Pontificio Istituto di Musica Sacra.\nNel 1984 ha fondato - e da allora dirige - il Coro della diocesi di Roma, attualmente composto da oltre 250 elementi e nato per l'animazione delle pi\u00f9 importanti liturgie diocesane, molte delle quali presiedute dal santo Padre. All'animazione di queste, si sono aggiunti negli anni concerti in molte diocesi italiane ed estere e la partecipazione a numerosi eventi istituzionali.\nDal 1985 \u00e8 direttore della Pontificia Cappella Pia Lateranense nella Basilica di San Giovanni in Laterano, composta da 32 elementi e due organisti.\nNel 1991 ha avuto inizio anche la sua collaborazione al progetto internazionale della Rai \"Bibbia\" sia come consulente biblista che autore delle musiche. Oltre a sei film del \"Progetto Bibbia\", negli anni ha composto le colonne sonore di molti film a tema storico e religioso realizzati per Rai e Mediaset, tra i quali \"Michele Strogoff\", \"Papa Giovanni\", \"Giovanni Paolo II\", \"Edda Ciano\", \"Callas e Onassis,\" \"Pompei\", \"Puccini\", \"Paolo VI, Preferisco il Paradiso.\"\nAutore di numerosi canti di ispirazione religiosa, liturgici e paraliturgici conosciuti in Italia e all'estero, nella sua discografia sono presenti importanti collaborazioni a progetti di artisti italiani e internazionali. Tra queste, \"Silent Night. A Christmas in Rome\", realizzato nel 1999 insieme al leader dei Chieftains Paddy Moloney e \"Dalla Terra\", disco inciso nel 2000 da Mina, per la quale ha composto i brani \"Magnificat\" e \"Nada te turbe\".\nHa composto ed eseguito dinanzi ai pontefici Giovanni Paolo II e Benedetto XVI ventiquattro Oratori sacri ispirati a personaggi biblici o alla vita di grandi santi. Accanto a queste composizioni, meritano di essere citati altri tre oratori sacri: \"Cantico dei Cantici,\" scritto nel 2009 e rappresentato al \"Festival Anima Mundi\" di Pisa; \"Passio Caeciliae\" del 2011, eseguito a Roma ed a New York in occasione delle celebrazioni del 150\u00ba Anniversario dell'Unit\u00e0 d'Italia; \"Paradiso, Paradiso\", rappresentato nel 2013 al 56\u00b0 \"Festival dei Due Mondi\" di Spoleto, con la partecipazione di Giorgio Albertazzi come voce narrante.\nCappellano di Sua Santit\u00e0 dal 1993, nel 1997 \u00e8 stato nominato da Giovanni Paolo II accademico virtuoso ordinario dell'Accademia dei Virtuosi al Pantheon (Pontificia Insigne Accademia di Belle Arti e Letteratura dei Virtuosi al Pantheon), della quale \u00e8 assistente spirituale\n\u00c8 stato responsabile musicale di alcuni importanti eventi del Grande Giubileo 2000, come la Giornata Mondiale della Giovent\u00f9 e, nel 2008, con Leonardo De Amicis, dell'evento RAI \"La Bibbia giorno e notte\", la pi\u00f9 lunga diretta della storia televisiva.\nNel 2000, alla 57\u00aa Mostra d'arte cinematografica di Venezia, viene presentato il film restaurato \"Christus\" di Giulio Antamoro del 1916, con nuove musiche di Marco Frisina, eseguite per l'occasione con trascrizione per due pianoforti in sincronia con le immagini.\nNel 2007 ha composto l'opera teatrale \"La Divina Commedia opera musical\", prima trasposizione musicale dell'omonimo capolavoro dantesco\n, in due atti, con libretto di Gianmario Pagano e Marco Frisina.Da gennaio 2009 \u00e8 in scena anche il suo secondo lavoro per il teatro: \"Il miracolo di Marcellino\", ispirata al romanzo di Jos\u00e9 Maria Sanchez Silva \"Marcellino Pane e Vino\", con testi di Paolo Galli.\nNel 2011 \u00e8 stato responsabile musicale per la diocesi di Roma nelle liturgie della beatificazione di Giovanni Paolo II, del quale ha composto anche l'Inno Ufficiale. Sempre nel 2011 ha diretto il Coro della diocesi di Roma nella sua prima tourn\u00e9e negli Stati Uniti, esibendosi nella Cattedrale di New York e nei pi\u00f9 importanti teatri del New Jersey proponendo con successo sia brani sacri che brani tratti dalla tradizione musicale italiana.\nNel 2013 scrive le musiche dell'opera \"In Hoc Signo,\" rappresentata al Teatro dell'Opera di Belgrado, in occasione del 1700\u00ba anniversario dell\u2019Editto di Milano.\nPer il 2014 compone e orchestra \"Resurrexit\", canti per le celebrazioni del Tempo pasquale, alcuni tratti dalla Messa VIII De Angelis ed elaborati polifonicamente; nello stesso anno compone l'oratorio \"Una luce sul monte\" sulla vicenda dei Santi Martiri di Otranto.\n\u00c8 stato promotore e coordinatore del Primo Convegno delle Corali Italiane, svoltosi a Roma nel settembre 2014, e del Giubileo delle Corali nell\u2019ottobre 2016, che ha visto la partecipazione di oltre 10.000 cantori provenienti da tutto il mondo. Dal 2015 \u00e8 direttore artistico del \"Concerto con i Poveri e per i Poveri\" che si tiene nell'Aula Paolo VI del Vaticano, che ha visto la partecipazione di Daniel Oren (alla prima edizione) e dei premi Oscar Ennio Morricone (alla seconda edizione) e Nicola Piovani (alla terza edizione).\nNel 2016 scrive le musiche per l'opera teatrale \"Catilina\", in occasione della riapertura del Teatro Orione di Roma.\nNel febbraio 2017, in occasione del centenario del martirio di san Paolo, viene eseguito a Valletta (Malta) il suo oratorio \"Fino ai confini della Terra\", ispirato alla narrazione del naufragio dell'apostolo Paolo a Malta.\nNel 2018 viene eseguita al teatro Cervantes di Malaga (Spagna) la sua opera-oratorio \"Passio Christi\"\";\" viene pubblicata in Brasile la raccolta \"Eis-me aqui, Senhor (Obras de Marco Frisina)\" ed esce nelle librerie il suo libro \"Mio canto \u00e8 il Signore\", libro-intervista a cura di Antonio Carriero.\nIl 24 novembre 2019 viene eseguito a Mosca (Russia), nel Zaryadye Concert Hall, l'oratorio sacro \"Andrej Rublev. Lo sguardo\", evento con il patrocinio del Ministero della Cultura della Federazione Russa.\nLa Libreria Editrice Vaticana pubblica nel 2019 il libro \"La santit\u00e0 \u00e8 il volto pi\u00f9 bello della Chiesa. Un itinerario alla luce della Gaudete et exultate\" del Card. Angelo De Donatis e di Mons. Marco Frisina ed in Spagna esce la raccolta di canti \"Es grande el amor del Se\u00f1or\" (con traduzione dei testi in spagnolo di Antonio Tom\u00e1s del Pino Romero).\nNel 2020 viene pubblicata la raccolta di canti \"Madre del Signore\", sia in lingua italiana che in lingua spagnola (adattamento dei testi in spagnolo di Antonio Tom\u00e1s del Pino Romero).\nNel CD \"In organo et tuba\" (pubblicato nel 2020), tra i 16 brani strumentali registrati con gli organi gemelli della Cattedrale di Malaga (in Spagna), suonati dal M\u00b0 Antonio del Plino, accompagnati da un duo di trombe (Alejandro Gomez e Jos\u00e9 Antonio Moreno), ci sono quattro brani di Marco Frisina (\"Un dono dal cielo\", \"L'amor che move il sol e l'altre stelle\", \"Open the Doors\", \"Fantasia sulla Salve Regina\")."}
{"id": "1279413", "revid": "465169", "url": "https://it.wikipedia.org/wiki?curid=1279413", "title": "Old Time Rock and Roll", "text": "Old Time Rock and Roll \u00e8 una canzone incisa dal cantante rock statunitense Bob Seger, estratta come singolo dal suo decimo album, \"Stranger in Town\", pubblicato nel 1978.\nIl brano \u00e8 un nostalgico richiamo alla musica della generazione passata, intesa come genere blues, soul e, appunto, rock and roll. La parte iniziale suonata al piano si tratt\u00f2 in realt\u00e0 di un errore causato dall'addetto in sala registrazione, ma essa piacque a tal punto a Seger che il pezzo venne replicato nella parte finale.\nIl singolo \u00e8 stato incluso nella colonna sonora di \"Risky Business - Fuori i vecchi... i figli ballano\", regia di Paul Brickman, in cui il protagonista Tom Cruise ne interpretava il ritornello a ritmo di comici passi di danza. La scena \u00e8 stata citata pi\u00f9 volte in altre opere, come nell'episodio \"Che palle i genitori, anzi no\" di \"South Park\" o l'episodio \"La mia crisi d'identit\u00e0\" di \"Scrubs - Medici ai primi ferri\".\nClassifiche.\n\"Old Time Rock and Roll\" \u00e8 stato pubblicato ufficialmente come quarto singolo estratto dall'album oriented rock \"Stranger in Town\"; nel 1979, il brano aveva raggiunto la posizione numero 28 nella \"Billboard Hot 100\". In seguito all'inclusione nella colonna sonora di \"Risky Business - Fuori i vecchi... i figli ballano\" (1983), esso \u00e8 stato nuovamente pubblicato classificandosi alla posizione numero 48 della medesima \"Billboard\" chart.\nIn Australia, il singolo \u00e8 stato commercializzato due volte, rispettivamente nel 1983 e nel 1987, mantenendosi nelle classifiche musicali per un totale di 55 settimane. Nel 1996, il brano \u00e8 stato classificato alla posizione numero 2 nella classifica dei Top 40 Jukebox Singles of All Time.\nCuriosit\u00e0.\nNell'episodio 3 della prima stagione (Looking for Lucky) della serie televisiva ALF, l'omonimo protagonista canta la canzone in playback dopo aver scombussolato la casa e viene colto in flagrante dalla famiglia.\nCover degli Status Quo.\n\"Old Time Rock and Roll\" \u00e8 il titolo di una cover del precedente brano, incisa dalla rock band inglese Status Quo, uscita come singolo nell'ottobre del 2000.\nLa canzone.\n\u00c8 la cover di un grande successo del 1977 del cantante statunitense Bob Seger ed \u00e8 il secondo singolo tratto dall'album di cover \"Famous in the Last Century\".\n\u00c8 il primo singolo della band a fallire l'aggancio con le charts britanniche dopo una corsa ineguagliata di 53 brani consecutivi dal 1973."}
{"id": "1279414", "revid": "1305772", "url": "https://it.wikipedia.org/wiki?curid=1279414", "title": "Maria Anna d'Asburgo-Lorena (1804-1858)", "text": "Biografia.\nInfanzia.\nMaria Anna nacque l'8 giugno 1804 al palazzo imperiale di Hofburg a Vienna . Era la decima figlia nata dai suoi genitori. Sua madre, Maria Teresa, mor\u00ec dopo aver dato alla luce la sua unica sorella minore Amalia Teresa, che mor\u00ec lo stesso anno della madre nel 1807.\nDopo aver vissuto nel castello di Sch\u00f6nbrunn, fu trasferita nel 1835 al castello di Hetzendorf, dove trascorse il resto della sua vita e dove mor\u00ec il 28 dicembre 1858. \nVita successiva e morte.\nNella sua vita fu spesso malata; non si spos\u00f2 mai e mor\u00ec nel castello di Hetzendorf all'et\u00e0 di cinquantaquattro anni. \u00c8 sepolta nella Cripta Imperiale degli Asburgo, a Vienna."}
{"id": "1279418", "revid": "767487", "url": "https://it.wikipedia.org/wiki?curid=1279418", "title": "Next (film 2007)", "text": "Next \u00e8 un film del 2007 diretto da Lee Tamahori, liberamente ispirato al racconto di fantascienza di Philip K. Dick \"Non saremo noi\" (\"The Golden Man\", 1954).\nTrama.\nCris Johnson, in arte \"Frank Cadillac\" (come raccontato da lui nel film questo nome \u00e8 composto dai nomi dei suoi due soggetti preferiti: Frankenstein e le Cadillac) \u00e8 in grado di vedere il futuro, con un piccolo particolare: vede solo il proprio futuro, e solo due minuti in avanti, eccezione fatta per ci\u00f2 che riguarda il futuro della ragazza di cui \u00e8 innamorato, Elizabeth che vide all'interno di una tavola calda, nel qual caso non c'\u00e8 limite.\nCris non esita a usare il suo potere non solo per modificare il corso degli eventi, affermando che la conoscenza del futuro cambia il corso degli eventi interessati solo per il fatto stesso di averli guardati e conosciuti, ma anche per arrotondare i suoi guadagni lavorando come mago e medium in qualche squallido albergo di Las Vegas. Le cose cambiano per Cris quando l'agente dell'FBI Callie Ferris capisce che solo lui pu\u00f2 aiutarla a sventare un terribile atto terroristico. Di conseguenza viene ricercato e lui, prevedendo ci\u00f2, scappa. Finalmente incontra Elizabeth, di cui aveva previsto l'incontro in futuro senza conoscere per\u00f2 il giorno esatto. Trova quindi il modo di parlarle e i due partono in viaggio fino a soggiornare con lei in un motel. Quando i due si svegliano, lei esce di casa per una passeggiata e incontra la Ferris che le racconta che Cris \u00e8 uno psicopatico. La ragazza \u00e8 per\u00f2 innamorata dell'uomo e lo aiuta a scappare dall'FBI. Dopo il rapimento di Elizabeth, la fuga dai terroristi di Cris e la successiva collaborazione con l'FBI per ritrovare la ragazza e la bomba, Cris si accorge (dopo aver salvato la ragazza) di aver commesso un errore di valutazione e che la bomba stava esplodendo proprio in quel momento.\nSi sveglia la stessa mattina dopo aver dormito con la ragazza e si accorge che aveva nuovamente infranto il limite dei due minuti: le vicende che ha vissuto si sono rivelate dunque un'anticipazione (prolessi). Siccome in ogni vecchio scenario possibile aveva notato che la donna amata sarebbe morta, questa volta \u00e8 lui a uscire di casa la mattina dopo aver chiamato la Ferris, dicendo che avrebbe collaborato solo nel caso in cui Elizabeth non fosse stata coinvolta.\nCameo.\nIn un cameo di alcuni minuti compare anche Peter Falk, nel ruolo di Irv, anziano padre del protagonista. Tuttavia egli non modifica o influenza particolarmente lo svolgersi della trama.\nCritica.\nIl film ha ricevuto durante l'edizione dei Razzie Awards 2007 due candidature: peggior attore per Nicolas Cage e peggiore attrice non protagonista per Jessica Biel."}
{"id": "1279422", "revid": "767487", "url": "https://it.wikipedia.org/wiki?curid=1279422", "title": "Mony Mony (Status Quo)", "text": "Mony Mony \u00e8 una canzone incisa dalla rock band inglese Status Quo, pubblicata come singolo nel maggio del 2000.\nLa canzone.\nPrimo singolo estratto dall'album di cover \"Famous in the Last Century\", \u00e8 un brano originariamente inciso da Tommy James and the Shondells, andato al primo posto nelle classifiche inglesi nel 1968. Divenuto un classico del rock, il pezzo \u00e8 stato nel tempo rivisitato da innumerevoli altri artisti anche se, ad oggi, una delle versioni pi\u00f9 riuscite rimane quella di Billy Idol.\nLa versione degli Status Quo va al n. 48 delle classifiche inglesi."}
{"id": "1279428", "revid": "123010882", "url": "https://it.wikipedia.org/wiki?curid=1279428", "title": "Maria Anna d'Asburgo-Lorena (1770-1809)", "text": "Biografia.\nInfanzia.\nMaria Anna era la figlia del futuro imperatore Leopoldo II e di sua moglie Maria Luisa di Borbone-Spagna. Maria Anna nacque nella Villa del Poggio Imperiale a Firenze, la capitale della Toscana, dove suo padre regn\u00f2 come granduca di Toscana dal 1765 al 1790. Maria Anna era la quarta figlia di sedici. Suo padre era figlio dell'imperatrice Maria Teresa d'Austria e di Francesco I di Lorena, mentre sua madre era figlia di Carlo III di Spagna e di Maria Amalia di Sassonia. Nonostante ci\u00f2, ebbe un'infanzia felice circondata dai suoi molti fratelli, ricevendo un'educazione piuttosto diversa da quella che si era solita dare ai bambini reali dell'epoca. Furono in realt\u00e0 cresciuti dai loro genitori piuttosto che da un seguito di domestici, erano in gran parte tenuti lontani da ogni cerimoniale della vita di corte e veniva insegnato loro a vivere in modo semplice, genuino e modesto.\nPrincipessa-badessa.\nDal 1791 fu principessa-badessa del capitolo delle nobili dame di Praga fino al suo ritiro nel 1800. La principessa-badessa era la persona di pi\u00f9 alto grado dopo il cancelliere nella Repubblica Ceca (al di fuori dalla Casa Imperiale). Ella ebbe cos\u00ec il diritto di incoronare le regine boeme.\nIl 6 settembre 1791 l'arciduchessa Maria Anna, dopo essere stata consacrata da quattro giorni patrona dell'ordine, guid\u00f2 i vescovi cechi nella cattedrale di San Vito a Praga, per incoronare sua madre Maria Luisa regina di Boemia.\nMorte.\nNel 1809 durante un viaggio in Transilvania, si ferm\u00f2 a Neudorf, Arad, dove fu colpita dalla polmonite. Mor\u00ec il 1 \u00b0 ottobre 1809, all'et\u00e0 di 39 anni. Non fu possibile trasportarla a Vienna occupata da Napoleone Bonaparte e fu sepolta nella cripta della chiesa cattolica romana a Neudorf. Nel 1841, l'imperatore Ferdinando I d'Austria in onore dell'arciduchessa commission\u00f2 la placca funeraria costruita in marmo di Carrara."}
{"id": "1279431", "revid": "1543377", "url": "https://it.wikipedia.org/wiki?curid=1279431", "title": "010 (prefisso)", "text": "010 \u00e8 il prefisso telefonico del distretto di Genova, appartenente al compartimento omonimo.\nIl distretto comprende la parte occidentale della citt\u00e0 metropolitana di Genova e due comuni della provincia di Alessandria. Confina con i distretti di Savona (019) a ovest, di Acqui Terme (0144) a nord-ovest, di Novi Ligure (0143) a nord, di Piacenza (0523) a nord-est e di Rapallo (0185) a est.\nAree locali e comuni.\nIl distretto di Genova comprende 36 comuni compresi nelle 3 aree locali di Arenzano, Busalla (ex settori di Busalla e Torriglia) e Genova (ex settori di Campo Ligure e Genova). I comuni compresi nel distretto sono: Arenzano, Bargagli, Bogliasco, Busalla, Campo Ligure, Campomorone, Casella, Ceranesi, Cogoleto, Crocefieschi, Davagna, Fascia, Fontanigorda, Fraconalto (AL), Genova, Gorreto, Isola del Cantone, Masone, Mele, Mignanego, Montebruno, Montoggio, Pieve Ligure, Propata, Ronco Scrivia, Rondanina, Rossiglione, Rovegno, Sant'Olcese, Savignone, Serra Ricc\u00f2, Tiglieto, Torriglia, Valbrevenna, Vobbia e Voltaggio (AL)."}
{"id": "1279432", "revid": "332343", "url": "https://it.wikipedia.org/wiki?curid=1279432", "title": "Santi patroni cattolici dei comuni del Veneto", "text": "Lista di santi patroni cattolici di comuni del Veneto:"}
{"id": "1279434", "revid": "767487", "url": "https://it.wikipedia.org/wiki?curid=1279434", "title": "Twenty Wild Horses", "text": "Twenty Wild Horses \u00e8 una canzone incisa e pubblicata come singolo dalla rock band inglese Status Quo nel 1999.\nLa canzone.\n\u00c8 il brano di apertura dell'album \"Under the Influence\" dal quale viene estratto come terzo ed ultimo singolo ed \u00e8 anch'esso distinto da evidenti contenuti boogie rock.\nNe esiste anche una versione suonata dal vivo con un'orchestra sinfonica di 72 elementi, inclusa nel CD \u201c\"Night of the Proms Vol. 6\"\u201d.\nIl brano si inserisce in un periodo di non floride vendite di singoli ad opera del longevo gruppo inglese e va al n. 53 delle charts britanniche. Ottiene tuttavia abbastanza successo dal vivo, ed \u00e8 una delle canzoni preferite dal cantante e autore Francis Rossi."}
{"id": "1279436", "revid": "124219049", "url": "https://it.wikipedia.org/wiki?curid=1279436", "title": "Ricciarda Malaspina", "text": "Spos\u00f2 in prime nozze Scipione Fieschi, gi\u00e0 vedovo di sua sorella Eleonora, e in seconde nozze Lorenzo Cybo, conte di Ferentillo.\nBiografia.\nNascita, famiglia e primo matrimonio.\nNacque nel 1497 dal marchese Antonio Alberico II Malaspina, figlio di Iacopo dei Marchesi di Fosdinovo, e da Lucrezia, figlia illegittima di Sigismondo I d'Este, figlio del marchese Niccol\u00f2 III di Ferrara e di Ricciarda di Saluzzo.\nI genitori generarono solo figlie femmine: Eleonora, Taddea, Ricciarda e Lucrezia. La primogenita Eleonora fu data in moglie a Scipione Fieschi di Genova, ma mor\u00ec nel 1515; allora Alberico si adoper\u00f2 per far sposare al genero sua figlia Ricciarda. Pagando una imprecisata ma assai cospicua somma, Alberico ottenne dal papa Leone X la dispensa necessaria al matrimonio tra cognati; inoltre nomin\u00f2 Ricciarda sua erede nel marchesato di Massa, specificando che le sarebbero succeduti i primogeniti nati da lei o dalla sua stirpe. Dall'unione tra Scipione e Ricciarda nacque Isabella, che sarebbe stata maritata nel 1533 a Vitaliano Visconti Borromeo, portando una dote di 12000 scudi.\nSecondo matrimonio.\nNel 1519 mor\u00ec il padre e nel 1520 anche il marito Scipione. Leone X, insieme con il cardinale Innocenzo Cybo, decise allora di combinare le nozze tra Ricciarda e Lorenzo Cybo, conte di Ferentillo, fratello del porporato. Lorenzo e Innocenzo erano figli di Francesco \"Franceschetto\" Cybo, rampollo illegittimo di papa Innocenzo VIII, e di Maddalena de' Medici, terzogenita di Lorenzo il Magnifico e Clarice Orsini. L'accordo fu sottoscritto il 14 maggio 1520 da Ercole d'Este, zio di Ricciarda e suo procuratore. Dall'unione con Lorenzo nacquero Eleonora (1523), Giulio (1525) e Alberico (1534); tuttavia quest'ultimo, sebbene fosse considerato legittimo, era probabilmente figlio del cardinale Innocenzo Cybo.\nNegli anni successivi al matrimonio, i coniugi si trasferirono a Roma, dove Ricciarda rimase fino a poco prima del sacco del 1527. Quando si ebbe notizia che le truppe imperiali si avvicinavano alla citt\u00e0, contravvenendo agli ordini di papa Clemente VII che vietavano di abbandonare la citt\u00e0 per motivi di ordine pubblico, scapp\u00f2 con i figli a Ostia, da dove raggiunse Civitavecchia, quindi Pisa e infine Massa.\nScontri con il marito Lorenzo.\nDurante il suo soggiorno romano Ricciarda seppe guadagnarsi l'amicizia di personaggi influenti, in grado di orientare le scelte dell'imperatore Carlo V d'Asburgo sul marchesato, che era feudo imperiale. Fu certamente grazie a queste amicizie che il 16 luglio 1529 Carlo V concesse l'investitura di Massa e Carrara a Ricciarda e ai suoi discendenti primogeniti maschi e, in mancanza di questi, femmine. Finalmente si realizz\u00f2 l'obiettivo inseguito sin dal 1525, che fu per\u00f2 il primo atto di una guerra diplomatica che la oppose al marito fino al 1546. Infatti, dall'inizio degli anni Trenta i rapporti tra gli sposi peggiorarono. Grazie all'appoggio del cugino e papa Clemente VII, Lorenzo si rivolse segretamente a Carlo V per ottenere l'investitura di Massa e Carrara. Lorenzo Cybo in quegli anni realizz\u00f2 una brillante carriera militare e ottenne posizioni sempre di maggior prestigio, e partecip\u00f2 alla cerimonia dell'incoronazione imperiale a Bologna; qui il 21 marzo 1530 riusc\u00ec a ottenere da Carlo V un diploma, in cui venivano accolte le sue rivendicazioni sul marchesato: l'imperatore lo nominava infatti \"co-padrone\" del feudo, nonch\u00e9 successore di Ricciarda qualora le fosse sopravvissuto. Ricciarda,a questo punto, rispose all'iniziativa del marito e il 7 aprile 1533 ottenne di poter nominare il proprio successore.\nNel 1533 Ricciarda si trasfer\u00ec a Firenze, dove rimase fino al 1537. In questo periodo abit\u00f2 insieme alla madre Lucrezia e alla sorella Taddea nel Palazzo Pazzi in via del Proconsolo, nonch\u00e9 nella villa appartenuta alla stessa famiglia e denominata La Loggia. Questi edifici erano in realt\u00e0 di propriet\u00e0 del marito Lorenzo, in quanto erede di Franceschetto Cibo.\nPer quanto ella risiedesse lontana da Massa, l'azione della marchesa era intesa a conservare il potere sullo Stato nella sua esclusiva persona, e questo le fu possibile grazie all'azione di Innocenzo Cybo che da Carrara, dove si era ritirato nel 1537, govern\u00f2 Massa in sua vece. Negli anni successivi Ricciarda lott\u00f2 per l'esclusione del marito dal co-dominio, contestando e sostenendo l'invalidit\u00e0 del testamento del padre Alberico (che prevedeva che non fosse Ricciarda a subentrargli direttamente, ma il suo primogenito maschio) rispetto all'autorevole pronunciamento dell'imperatore che l'aveva investita nella sua persona. Carlo V le dette ragione e con un diploma del 26 settembre 1541 abrog\u00f2 il diritto concesso a Lorenzo di partecipare al governo di Massa.\nA questo punti Lorenzo tent\u00f2, nel 1538, di impadronirsi del marchesato con la forza. Riusc\u00ec a catturare il castellano e camerlengo Pietro Gassani, ma dovette desistere dal procedere oltre dietro consiglio del fratello cardinale, che evidentemente lo fece ragionare sull'impossibilit\u00e0 di realizzare un progetto ai danni della volont\u00e0 imperiale.\nScontri con il figlio Giulio e perdita del Marchesato.\nIl legittimo pretendente al feudo era in realt\u00e0 Giulio, il figlio maschio primogenito, ma i rapporti tra lui e la madre erano molto tesi a causa dello scarso finanziamento economico che lo aveva costretto a rinunciare alla tanto agognata carriera militare. Nel 1545 le loro relazioni si deteriorarono ancora di pi\u00f9 e forse fu allora che Giulio decise di impadronirsi del potere con la forza. Grazie al sostegno di 20 archibugieri avuti da Galeotto Malaspina, marchese di Olivola, aiutato da alcuni dei numerosi ribelli del marchesato e dal castellano Girolamo Ghirlanda, cerc\u00f2 di occupare Carrara il 28 agosto 1545. Entrato nel maniero, a causa di una iniziale indecisione e all'azione del cardinale Innocenzo che lo trattenne al momento dell'irruzione, Giulio non riusc\u00ec a catturare la madre: Ricciarda ebbe infatti il tempo di asserragliarsi nella rocca di Massa da dove riusc\u00ec a sollevare i sudditi contro i rivoltosi. Per evitare di essere a propria volta accerchiati, Giulio e i suoi furono costretti a fuggire. Ricciarda decise quindi di lasciare nuovamente il marchesato per Roma, assegnando al figlio un maggior finanziamento economico che comunque lo lasci\u00f2 insoddisfatto. A questo punto Giulio si dimostr\u00f2 disponibile a passare al servizio di Cosimo I de' Medici, il quale guardava con interesse a Massa, e inoltre nella primavera del 1546 riusc\u00ec a ottenere l'appoggio della potente famiglia Doria. Giulio allora, forte di questo appoggio e del malcontento dei massesi per la durezza del governo della madre Ricciarda, nell'ottobre del 1546 occup\u00f2 con successo la citt\u00e0 e la rocca, con l'aiuto del padre Lorenzo che aveva guidato le truppe, e assunse il titolo di marchese. Nell'operazione contribu\u00ec in maniera decisiva Cosimo I, che forn\u00ec a Giulio aiuti militari e finanziari.\nDisfatta e morte del figlio Giulio e riacquisizione del Marchesato.\nTuttavia la posizione di Giulio s'indebol\u00ec, soprattutto a seguito del brutale omicidio di Pietro Gassani e dei suoi due figli nella notte tra l'8 e il 9 novembre 1546, di cui egli fu sospettato essere il mandante.\nDi fronte alla perdita del castello, Ricciarda gi\u00e0 in ottobre si era appellata a Ferrante I Gonzaga. Carlo V in novembre aveva decretato di cedere il feudo al Gonzaga stesso in attesa di definire la questione; al contrario Giulio aveva ottenuto che lo Stato fosse affidato invece al cardinale Cybo e in dicembre spos\u00f2 Peretta Doria. Cosimo I, il quale pure lo aveva appoggiato, non vide di buon occhio l'avvicinamento dei Doria al feudo di Massa, nel timore di un diretto intervento imperiale e, dopo aver convocato Giulio a Pisa, nel marzo 1547 lo fece addirittura imprigionare nella fortezza. Nell'insostenibilit\u00e0 della sua posizione il giovane acconsent\u00ec di rinunciare al marchesato in favore del padre Lorenzo, che lo rimise al secondogenito Alberico. Di l\u00ec a pochi mesi i suoi soldati dovettero abbandonare Massa, occupata da quaranta spagnoli, che Ferrante Gonzaga, per conto di Carlo V, aveva messo a disposizione di Ricciarda. Dopo un nuovo tentativo di occupare il marchesato, Giulio fu arrestato a Pontremoli e, sospettato tra l'altro di aver tramato con i Francesi contro l'imperatore, venne decapitato a Milano il 18 maggio 1548.\nRicciarda si adoper\u00f2 per salvare il figlio dalla morte, anche se \u00e8 difficile stabilire se abbia davvero tentato tutto il possibile. In una lettera scritta da Roma il 2 febbraio 1548, chiese a Carlo V la grazia.\nAlla decapitazione del figlio, segu\u00ec la morte del marito il 14 marzo 1549.\nRicciarda, dunque, torn\u00f2 a Massa, la cui fortezza le fu restituita nell'aprile del 1549, e vi si trattenne fino al 1550, per poi stabilirsi nuovamente a Roma. Nella rocca lasciava il nuovo castellano Ricciardo Lombardelli e un manipolo di sedici soldati.\nRicciarda cerc\u00f2 di riavvicinarsi a Cosimo I. Tra le altre cose, infatti, ricerc\u00f2 ed ebbe l'appoggio del granduca soprattutto nelle operazioni di reciproco intervento contro il banditismo endemico che infestava i confini di Massa.\nAl riavvicinamento a Cosimo I contribu\u00ec senz'altro la morte del cardinale Cybo (1550), colui che era stato il grande protettore della marchesa. Da Roma la nobildonna ne dette personalmente notizia a Cosimo I, richiedendone l'aiuto per gli eredi del porporato. Alcuni dei figli del cardinale erano anche figli della marchesa, che non a caso nel testamento era nominata esecutrice testamentaria insieme con il cardinale Giovanni Salviati, a cui fu assegnato anche il ruolo di tutore. Significativamente nel testamento il cardinale Innocenzo nominava anche Alberico Cybo-Malaspina.\nNel febbraio del 1552 fece sposare Alberico con Elisabetta Della Rovere, sorella di Guidobaldo II Della Rovere, duca di Urbino.\nMalattia, morte e sepoltura.\nAgli inizi del 1553, ormai in precarie condizioni di salute, Ricciarda si rec\u00f2 ai Bagni di Lucca per le cure. In maggio le sue condizioni si aggravarono e il 15 del mese dett\u00f2 le sue volont\u00e0 al notaio Filippo Andreoni.\nNel testamento nomin\u00f2 il figlio Alberico successore e capostipite dei Cybo-Malaspina; alla sorella Taddea concesse l'uso delle sue residenze romane. Non dimentic\u00f2 n\u00e9 le figlie legittime Isabella, nata dal primo matrimonio, ed Eleonora, per la quale aveva combinato nel 1542 una sfortunata unione con Giovanni Luigi Fieschi, n\u00e9 i figli naturali: Elena, riconosciuta e legittimata da Innocenzo Cybo, alla quale lasci\u00f2 5000 scudi d'oro, e Scipione, avuto dall'amante e marchese Giovan Ferdinando Manrique d'Aguilar.\nRicciarda Malaspina mor\u00ec, all'et\u00e0 di 56 anni, il 16 giugno 1553, a Bagni di Lucca, presso le terme nella Repubblica di Lucca. Il figlio Alberico fece traslare i resti nella cripta del duomo di Massa componendoli insieme con quelli del padre Lorenzo e del fratello Giulio.\nDiscendenza.\nDal primo matrimonio, quello con Scipione Fieschi, nacque un'unica figlia:\nDal secondo matrimonio, quello con Lorenzo Cybo, nacquero tre figli:\nA questi figli se ne aggiunsero alcuni illegittimi: Elena e Ricciarda, poi legittimate dal cognato cardinale Innocenzo Cybo, loro padre; Scipione, nato dall'amante Giovan Ferdinando Manrique d'Aguilar; Giulia (Roma 1535 circa - Genova 1591) consorte nel 1552 di don Niccol\u00f2 Grimaldi, principe di Salerno, duca di Eboli, marchese di Diano e patrizio genovese, di paternit\u00e0 incerta."}
{"id": "1279438", "revid": "1714743", "url": "https://it.wikipedia.org/wiki?curid=1279438", "title": "Alderano Cybo-Malaspina (1552-1606)", "text": "Biografia.\nErede designato e legittimo del padre Alberico I, da questi istruito nell'arte del governo, venne deciso che egli sposasse un'appartenente alla casa d'Este per svincolare i domini cybei dalle ingerenze genovesi.\nSpos\u00f2 a Ferrara nel 1580 Marfisa d'Este (Ferrara, 1554 - Ferrara, 1608), figlia naturale di Francesco d'Este, marchese di Massa Lombarda, principe di Ferrara, Modena e Reggio.\nDiscendenza.\nAlderano e Marfisa ebbero sette figli:"}
{"id": "1279440", "revid": "773636", "url": "https://it.wikipedia.org/wiki?curid=1279440", "title": "Chiesa dei Santi Tommaso e Prospero", "text": "La chiesa dei Santi Tommaso e Prospero si trova nella parte medievale dell'abitato di Certaldo, in provincia di Firenze, diocesi della medesima citt\u00e0.\nAttualmente non viene pi\u00f9 officiata ed \u00e8 di propriet\u00e0 comunale e fa parte del complesso museale del Palazzo Pretorio. L'opera pi\u00f9 importante ospitata al suo interno sono gli affreschi staccati del grande tabernacolo dei Giustiziati dipinto da Benozzo Gozzoli nel XV secolo.\nStoria.\nSi tratta della pi\u00f9 antica chiesa di Certaldo alto. Suffraganea fin dal secolo XIII della pieve di San Lazzaro a Lucardo.\nLe pi\u00f9 antiche testimonianze su questa chiesa si trovano murate nell'edificio stesso e sono due iscrizioni recanti le date 1215 e 1366. Nel 1415, dopo che era stato costruito il palazzo Pretorio, ne divenne l'oratorio. Nello stesso XV secolo il patronato spettava alla famiglia Gianfigliazzi.\nNel 1575, in occasione di una visita apostolica la chiesa venne trovata in precarie condizioni statiche: \"Quoad fabrica Ecclesiae minatur ruinam versus altare maius, unde indiget festina reparatione\". Nel 1589 risulta che nella chiesa vi fosse gi\u00e0 stato collocato il sepolcro di Giovanni Boccaccio e nel 1654, all'interno della chiesa, erano collocate altre sepolture.\nFin dal XVI secolo il terreno retrostante il fabbricato inizi\u00f2 a smottare a valle, causando anche il successivo crollo dell'abside. Nel XVIII secolo il borgo sorto nella piana sottostante era cresciuto di popolazione e nel 1757 il titolo di San Tommaso venne trasferito alla chiesa di Sant'Andrea a Certaldo; il 19 aprile 1788 la chiesa fu soppressa, sconsacrata e in seguito abbandonata per poi essere affittata ad un mercante di terraglie. Nel 1898 la chiesa era usata come deposito di fascine ma nel 1903 venne acquistata dal comune di Certaldo che a sua volta la cedette al pievano. Nel 1938 la casa canonica fu trasformata in un ristorante.\nNel 1946 la chiesa venne finalmente restaurata e nel 1962 gli affreschi tre-quattrocenteschi vennero consolidati. Oggi la chiesa viene usata come sede espositiva e come sala convegni.\nDescrizione.\nLa chiesa dei Santi Tommaso e Prospero consiste in un'ampia aula rettangolare coperta a tetto e originariamente conclusa da un'abside. Il paramento murario \u00e8 in mattoni ma il fronte principale \u00e8 stato costruito su un basamento in pietra arenaria appartenente, probabilmente, ad una costruzione pi\u00f9 antica; si tratta di un edificio di stile romanico, ma con elementi di gusto gotico.\nEsterno.\nLa facciata a capanna mostra chiaramente i segni di una sopraelevazione ed \u00e8 inquadrata da due lesene angolari; al centro si trova il portale con architrave poggiante su due mensole con arco crescente e ghiera decorata a zig-zag. Sopra al portale si trova una finestra a ricassatura multipla coronata, anch'essa, da un arco crescente.\nAlla destra del portale \u00e8 stata successivamente realizzata una nicchia destinata ad ospitare un'arca sepolcrale. Poco al di sotto della cuspide originaria erano collocati tre bacini ceramici dei quali rimane solo quello centrale (decorato di giallo, verde e bruno proveniente forse dall'area magrebina). Questi inserti ceramici permettono di datare l'edificio tra la fine del XII e l'inizio del XIII secolo. Tutto il paraento muario \u00e8 statorelizzato in laterizio di tonalit\u00e0 arancio.\nNella fiancata settentrionale si trova un portale con arco estradossato a tutto sesto con ghiera a listello ed \u00e8 sormontata da una monofora; qui si pu\u00f2 notare l'inserimento di quattro mattoni disposti per fogli a formare una croce e sotto alla quale \u00e8 inserita l'iscrizione recante la data \"1366\".\nLa zona della tribuna \u00e8 stata assai rimaneggiata.\nInterno.\nL'interno si presenta ad un'unica ampia navata. Un grande arco a sesto acuto segnala la presenza della diruta abside terminale.\nVi possiamo ammirare:"}
{"id": "1279443", "revid": "76963", "url": "https://it.wikipedia.org/wiki?curid=1279443", "title": "Ralph Goings", "text": "Biografia.\nGoings ha studiato arte al California College of Arts and Crafts di Oakland.\n\u00c8 conosciuto soprattutto per i suoi dipinti molto dettagliati tipici dell'America degli anni '70 come nature morte con ketchup e maionese, venditori di hamburger, camioncini pick-up e banche della California, riprodotte deliberatamente in modo molto particolareggiato."}
{"id": "1279444", "revid": "22475", "url": "https://it.wikipedia.org/wiki?curid=1279444", "title": "Little White Lies (Status Quo)", "text": "Little White Lies \u00e8 un brano musicale della rock band inglese Status Quo, uscito come singolo nel giugno del 1999.\nIl brano.\nScritta per intero dal cantante chitarrista Rick Parfitt (che impiega circa un anno per terminarla), \u00e8 una delicata ballata soft sul tema delle piccole bugie nel rapporto di coppia ed \u00e8 il frutto del pregevole incontro tra chitarre elettriche ed acustiche con cori suadenti e un ispirato ritornello.\nIl singolo viene pubblicato in due diversi formati in ognuno dei quali \u00e8 compresa anche una nuova versione di \"Pictures of Matchstick Men\", il primo grande successo della band, targato 1968.\nIl lavoro entra al n. 47 delle classifiche inglesi."}
{"id": "1279446", "revid": "466539", "url": "https://it.wikipedia.org/wiki?curid=1279446", "title": "Trofeo Gamper", "text": "Il Trofeo Gamper \u00e8 un torneo calcistico estivo a inviti nato nel 1966 a Barcellona allo stadio Camp Nou, che nella sua forma attuale vede fronteggiarsi il team blaugrana e un'altra squadra, in memoria di Hans Gamper, fondatore e presidente del club. L'edizione 2021 si \u00e8 disputata allo Stadio Johan Cruijff.\nFino al 1996 era un quadrangolare con due semifinali e le due finali, terzo e quarto posto e primo e secondo posto, mentre dal 1997 \u00e8 una partita singola dove si sfidano i blaugrana e una squadra di altra federazione, invitata dallo stesso club catalano.\nClassifica di vittorie per squadra.\nLista delle squadre che hanno vinto almeno un trofeo."}
{"id": "1279448", "revid": "123155362", "url": "https://it.wikipedia.org/wiki?curid=1279448", "title": "Episodi di E.R. - Medici in prima linea (sesta stagione)", "text": "La stagione \u00e8 andata in onda negli USA sulla NBC dal 30 settembre 1999 al 18 maggio 2000. In Italia la stagione \u00e8 andata in onda su Rai 2 dal 25 settembre 2000 al 4 dicembre 2000.\nGoran Vi\u0161nji\u0107 e Michael Michele entrano nel cast regolare rispettivamente nei ruoli di Luka Kova\u010d e Cleo Finch.\nPaul McCrane, dopo essere apparso nelle due stagioni precedenti come personaggio ricorrente nel ruolo di Robert Romano, entra nel cast regolare.\nErik Palladino compare a partire dal secondo episodio come personaggio ricorrente nel ruolo di Dave Malucci. Viene promosso a personaggio regolare nel settimo episodio.\nGloria Reuben, dopo aver ricoperto il ruolo di Jeanie Boulet, esce di scena nel sesto episodio.\nMaura Tierney compare come guest star nell'ottavo episodio nel ruolo di Abby Lockhart. Viene promossa a personaggio regolare nel dodicesimo episodio.\nMing-Na Wen riprende il ruolo di Jing-Mei Chen, gi\u00e0 ricoperto nella prima stagione. Entra quindi nel cast regolare.\nKellie Martin, dopo aver ricoperto il ruolo di Lucy Knight, esce di scena nel quattordicesimo episodio.\nJulianna Margulies, dopo aver ricoperto il ruolo di Carol Hathaway, esce di scena nel ventunesimo episodio.\nGeorge Clooney compare nel ruolo di Doug Ross in un cameo nel ventunesimo episodio; il suo nome non \u00e8 accreditato n\u00e9 nei titoli di testa n\u00e9 in quelli di coda.\nUn atto di coraggio.\nTrama.\nCarol, ormai incinta di quasi 6 mesi, scampa per pochi secondi ad un incidente che avviene nella caffetteria provocato da un furgone che sbandando entra nel locale. Mentre il pronto soccorso \u00e8 impegnato a salvare le vittime dell'incidente fa il suo ingresso un nuovo medico turnista, Luka Kovac. Nel frattempo Romano viene insignito del nuovo grado di capo del personale; Greene esprime in commissione il suo parere negativo per tale nomina, avendo la certezza di essere appoggiato dalla Weaver, la quale per\u00f2 nel momento in cui si accorge che il resto della commissione appogger\u00e0 il dottor Romano tradisce il dottor Greene; inoltre la dottoressa Weaver sar\u00e0 nominata capo dello staff del pronto soccorso, il che fa infuriare ancora di pi\u00f9 Greene, che decide di andare a sfogarsi allenandosi a baseball. Nel frattempo in ospedale arriva la notizia della morte della madre del dottor Greene che sar\u00e0 presa dalla Weaver.\nUn pizzico di fede.\nTrama.\nGreene dopo il funerale della madre ritorna in ospedale e deve occuparsi di una ragazza maggiorenne malata di cancro allo stadio terminale con l'obbligo di non rianimarla, ma mentre \u00e8 solo in stanza con lei, la ragazza confessa a Mark di non voler morire quel giorno, quindi viene intubata; il padre scoprendo quello che ha fatto denuncia la situazione non essendo convinto che sia volont\u00e0 della figlia; purtroppo nonostante l'intubazione la ragazza va in arresto, Greene nonostante l'ordine impartito dalla Weaver cerca di rianimarla ma sar\u00e0 costretto a dichiararne la morte. Benton ha problemi familiari poich\u00e9 Carla vuole portare il loro bambino in Germania, ma Benton si oppone; Carla rivela che potrebbe non essere suo figlio in quanto ha avuto una relazione di una notte con un altro. Carter intrattiene una relazione con l'ex moglie di suo cugino ma scopre che \u00e8 malata. Compare un nuovo medico: Dave Malucci.\nL'Invidia di Greene.\nTrama.\nAl pronto soccorso arriva il dottor Gabriel Lawrence, ex insegnante di Kerry, a cui lei \u00e8 molto affezionata. L'uomo si d\u00e0 subito da fare, dando dimostrazione di possedere un grande spirito d'iniziativa: questo comportamento predispone Mark ad un atteggiamento negativo nei suoi confronti, sembra quasi che il medico invidi il collega...\nSi susseguono intanto le emozioni nell'ospedale pi\u00f9 famoso del mondo: un giovane riconosce il suo aggressore in un sedicente cugino andato a fargli visita, con l'intervento della sicurezza si scatena addirittura un conflitto a fuoco; Elizabeth anticipa la mastectomia di Elaine, ma la paziente \u00e8 assalita da mille timori; Loren, una giovane donna, dice di essere caduta da una scaletta, ma ha anche due costole rinsaldate: si sospetta che sia il marito l'artefice della ferita della donna.\nJeanie e Reggie si sposano: la donna tiene il piccolo Carlos tra le braccia e, in attesa dell'affidamento definitivo del bambino, comincia a comprare pannolini.\nLe Colpe dei Padri.\nL'ospedale viene criticato da un articolo pubblicato in seguito ad un'intervista con la Corday. Cleo viene assalita dai sensi di colpa per aver sbagliato una diagnosi si un bambino di 4 anni. Carter si organizza per vedere Elaine, mentre Carol deve curare una cameriera incinta senza assicurazione sanitaria.\nDestini Incrociati.\nTrama.\n\u00c8 il giorno di San Valentino, tutto lo staff del pronto soccorso addobba il reparto con festoni e cartelli inneggianti all'amore. Yosh regala a tutte le componenti femminili dello staff una cartolina d'auguri per san Valentino. Abby, comincia ad avere problemi economici per colpa dell'ex-marito che non le paga gli alimenti e si trova a dover affrontare il caso di un'anziana signora con gravi problemi respiratori e chiede l'aiuto di Carter.\nJin-Mei e Malucci sono in competizione tra loro e lo dimostrano apertamente quando l'ambulanza porta un paziente trovato svenuto in seguito ad un episodio sincopale. I due saranno in contrasto su tutto e ci vorr\u00e0 tutta l'esperienza e la pazienza del dott. Greene per tenerli a bada. Nel frattempo Lucy si occupa di un giovane ragazzo in stato confusionale, il cui quadro clinico non la convince; teme che il ragazzo possa essere vittima dei primi sintomi della schizofrenia e chiede l'aiuto di Carter per eseguire una puntura lombare e venirne a capo.\nJohn Carter, intanto, si occupa dell'anziana paziente di Abby, e per richiesta esplicita della paziente (si era gi\u00e0 occupato del marito) e per aiutare l'inesperta tirocinante, lasciando Lucy da sola nell'attesa del consulto psichiatrico e ammonendola di abbandonare quel caso e dedicarsi agli altri in attesa. Mark lascia rapidamente le consegne a Kovac, per andare, con Elizabeth, ad una cena romantica con suo padre e la madre di lei e mentre cominciano i festeggiamenti, Carter va alla ricerca di Lucy, scomparsa da un po'. Entrando nella stanza del paziente schizofrenico, John viene accoltellato al fianco, di spalle, dallo stesso e, svenendo per il forte dolore e l'emorragia, trova la giovane Lucy, anch'essa in una pozza di sangue.\nPaura.\nTrama.\nProseguono i festeggiamenti per il San Valentino. Approfittando della calma \"apparente\" infermieri e medici di turno si concedono una piccola pausa mangiando e scherzando. Arriva la Weaver che, prendendo servizio, comincia a riportare l'ordine nel reparto e comincia a visitare un uomo con un problema ad una caviglia.\nNon riuscendo a guardare la lastra dalla lampada nel corridoio, la dott.ssa entra nella stanza dell'orrore e scopre i due corpi esanimi. Il pronto soccorso tutto comincia a prestare soccorso ai colleghi, e vengono addirittura richiamati Greene e la Corday. I poliziotti cominciano a circoscrivere la scena del tentato omicidio e, con l'aiuto fortunoso di Abby, trovano anche l'arma del delitto.\nStabilizzati per quanto possibile i due giovani vengono portati di corsa in sala operatoria: Anspaugh e Benton si occupano di Carter, Romano e Corday di Lucy. John Carter si salva, nonostante qualche complicazione, Lucy, invece, sembrava dapprima fuori pericolo ma complicazioni post-operatorie le procurano la morte.\nSmontati dal turno alcuni protagonisti si ritrovano da DocMagoo's per attendere aggiornamenti, cominciando a raccontare aneddoti che vedevano protagonisti Carter e Lucy, finch\u00e9 arriva Chuny che rompe l'atmosfera dando la notizia della morte di Lucy.\nMadri e figlie.\nTrama.\nKovac, distrutto dal turno notturno, corre a casa ed evita una ragazzina che attraversa la strada di corsa senza guardare. Ma un altro autista la investe e scappa via. Kovac allora si precipita per fornire alla piccola i soccorsi del caso e, visto il ritardo dell'ambulanza, decide di trasportarla in ospedale con un furgone di fortuna. Durante il trasporto qualcosa va storto e la ragazza peggiora.\nJing-Mei si occupa dei pazienti che erano di Carter e Lucy e poi va dallo stesso Carter provando a tirarlo su facendogli un ragguaglio veloce sulla situazione. Elizabeth Corday, torna a casa per prendere degli appunti che aveva dimenticato, avendo passato la notte da Mark, e scopre che sua madre ha trascorso la notte col padre di Mark; questa scoperta la lascia molto perplessa e, non appena David Greene esce di casa, le due hanno un duro scontro. \nIntanto al pronto soccorso arriva la madre di Lucy, venuta a prendere gli ultimi effetti personali della figlia; Malucci l'accompagna in questo straziante momento, rimanendone emotivamente coinvolto. La Sig.ra Knight sale poi a conoscere quel Dott. Carter tanto decantato ed apprezzato dalla figlia e John, amareggiato, mente alle sue domande per alleviare il suo dolore. Mark scopre che il padre ha un cancro ai polmoni che si \u00e8 esteso anche al fegato e nel riferirlo al genitore, capisce che lui ne era gi\u00e0 a conoscenza.\nParenti stretti.\nTrama.\nCarter continua a mostrare segni di insofferenza; l'insonnia e la stanchezza dovuta ai continui fastidi alla gamba cominciano ad arrivare al culmine, ed ogni caso clinico che gli si presenta lo rimanda coi pensieri, inevitabilmente, ai tragici momenti della morte di Lucy. La Weaver, reintegrata dopo la sospensione, si trova a fronteggiare un vispo bambino, timoroso del suo aspetto e della sua stampella e supervisiona la battaglia che Abby sta portando avanti con una donna, che non vuole assolutamente permettere alla figlia di donare il midollo alla figlia del suo ex-marito.\nGreene comincia ad accusare la fatica dovuta alle cure che sta dando al padre e capisce che non \u00e8 pi\u00f9 il caso di asfissiarlo con il suo volere e di ascoltare meglio ci\u00f2 che lui desidera realmente; riesce cos\u00ec a procurargli un giro in barca sul lago, per fargli rivivere i bei momenti passati in plancia di comando sulle navi della marina. Intanto Luca e Carol sono sempre pi\u00f9 vicini, e dopo aver trascorso un'intera giornata per scegliere la macchina che Carol doveva acquistare, i due si baciano.\nUn dolce dolore.\nTrama.\nLa Weaver arriva al pronto soccorso e comincia e mettere tutti in riga rimproverandoli perch\u00e9 dopo 5 minuti dall'inizio del turno, nessuno ha ancora cominciato il servizio. Carter continua a dare segni di cedimento, l'insonnia gli rende difficile l'attenzione. Arriva una malata terminale in arresto e la Weaver, con l'aiuto di Carol, provano ad occuparsi di lei e delle sue figlie. Carter si occupa di due pazienti contemporaneamente ed ha un atteggiamento di iper-eccitazione che preoccupa Jin-Mei, il quale riferisce tempestivamente a Greene di questi argomenti. Difatti, nella sua enfasi rischia quasi di avvelenare una paziente somministrandole un farmaco a cui era allergica.\nMalucci viene redarguito dalla Corday per aver trascurato una paziente affidata ad Abby, di cui lui ha la supervisione, e che \u00e8 stata ricoverata in condizioni critiche dopo essere stata dimessa con superficialit\u00e0. La Weaver si scontra con Carol che, contrariamente agli ordini ricevuti, convince Kovac a rianimare la paziente in fin di vita per permettere alle figlie di salutarla. Tra i due c'\u00e8 sempre una certa attrazione e questo rende Carol triste.\nMark \u00e8 appena tornato al lavoro e prova a risolvere tutte le ultime incombenze per la sepoltura del padre; prova a parlare con Carter per verificare la fondatezza dei timori di Chen e gli suggerisce uno specialista da consultare per provare a riprendersi dal trauma subito. Poi decide finalmente di andare a San Diego per seppellire l'urna del padre accanto alla madre, portandosi dietro sua figlia Rachel.\nLa paziente terminale muore e Carol capisce che \u00e8 con Doug che vuole stare, quindi saluta Luka aprendo il suo cuore ed i suoi sentimenti e vola da lui a Seattle per riabbracciarlo e capire se \u00e8 ancora innamorato di lei.\nUn giorno di Maggio.\nTrama.\nGiunti in elicottero sul luogo di una sparatoria, Kovac e Benton provano a dare i primi soccorsi ai feriti, ma poi si scontrano a muso duro perch\u00e9 Kovac, per trasportare un bambino in difficolt\u00e0, gli nega l'elicottero per trasportare prima il rapinatore in grave condizioni. Scontro che si acuisce quando i due si ritrovano in ospedale.\nAl pronto soccorso giunge un paziente alterato da una disfunzione della tiroide che spinge via Carter con un calcio, scaraventandolo a terra. Quando viene portato via, Carter si inietta un antidolorifico sottratto da quelli forniti al paziente, ma viene sorpreso da Abby. Presa dai sensi di colpa denuncia l'accaduto al dott. Greene, che ne parla subito con la Weaver.\nLuca prova a districare con Cleo il caso spinoso di una donna che rifiuta il cesareo per salvare il bambino che non sapeva di aspettare. Nonostante tutti i suoi tentativi di convincimento e di utilizzo della procedura coatta, deve assistere inerme alla morte del piccolo.\nMark e Kerry affrontano Carter, mettendolo di fronte al fatto compiuto con la testimonianza di Abby, ma lui nega spudoratamente. Allora Greene, la Weaver, con l'aiuto di Benton, Jin-Mei e Anspaugh provano a convincerlo a curarsi; dopo essersi mostrato ridicolo, ed aver fatto a pugni con Benton, John si rende conto di aver toccato il fondo e decide di farsi curare."}
{"id": "1279449", "revid": "1573940", "url": "https://it.wikipedia.org/wiki?curid=1279449", "title": "Chiesa di San Tommaso (Certaldo)", "text": "La propositura di San Tommaso \u00e8 il principale luogo di culto cattolico di Certaldo, in provincia di Firenze, sede dell'omonima parrocchia appartenente all'arcidiocesi di Firenze; si trova nella centrale piazza Boccaccio, sulla quale si affaccia anche il municipio.\nFu inaugurata nel 1885, anche se i lavori per la sua costruzione iniziarono nel 1840. \n\u00c8 stata restaurata nel 2017.\nDescrizione.\nLa chiesa \u00e8 in stile neoromanico e presenta una pianta a croce latina con tre navate separate da due file di archi a tutto sesto poggianti su pilastri a pianta quadrangolare; la crociera \u00e8 coperta da una cupola priva di tamburo e lanterna.\nNella cappella a destra dell'altar maggiore si conserva il \"Crocifisso\" risalente al XIV secolo, oggetto di preghiera e di venerazione da parte di beata Giulia Della Rena, un tempo nell'antica chiesa dei Santi Tommaso e Prospero, nel Borgo alto. La bolla del 22 settembre 1876 dell'arcivescovo di Firenze Eugenio Cecconi ne autorizz\u00f2 lo spostamento.\nNumerose sono le vetrate policrome tessute a piombo che si possono ammirare: furono costruite dalla ditta Bruschi di Firenze su pittura del prof. Bruno Bramanti tra il 1937 e il 1945."}
{"id": "1279450", "revid": "767487", "url": "https://it.wikipedia.org/wiki?curid=1279450", "title": "Panico a Needle Park", "text": "Panico a Needle Park (\"The Panic in Needle Park\") \u00e8 un film del 1971 diretto da Jerry Schatzberg, con Al Pacino alla sua seconda recitazione in un lungometraggio ed al suo primo ruolo da protagonista.\nIl \"Needle Park\" (\"parco della siringa\") nel titolo \u00e8 un nomignolo affibbiato a \"Sherman Square\", sito tra la \"Amsterdam Avenue\" e la \"Broadway\" (nell'Upper West Side di Manhattan), per via del fatto d'essere stato all'epoca un ritrovo abituale per tossicodipendenti, in particolar modo eroinomani.\nTrama.\nBobby \u00e8 un piccolo spacciatore con un fratello ladro. Entra ed esce di galera praticamente dall'et\u00e0 di nove anni ed ha da svariati anni una sua base di spaccio a \"Sherman Square\", nell'Upper West Side di Manhattan, chiamata da tutti \"Needle Park\" a causa del suo essere un covo di tossici e spacciatori. Sebbene non ne sia dipendente, Bobby \u201cspizzica\u201d eroina (la usa ma non quotidianamente) e, paradossalmente, \u00e8 pieno di voglia di vivere, nonostante i suoi molti amici siano tutti drogati. Helen ha lasciato la sua famiglia (padre, madre, fratelli, cane e casa con giardino) e si \u00e8 trasferita a New York per i suoi studi di arte. \u00c8 dolce, riservata e silenziosa. Dopo un aborto conosce Bobby e s'innamorano. Bobby vuole sposare Helen, lei vorrebbe andare a vivere in campagna.\nBobby passa dallo \"spizzicare\" al farsi pesantemente di eroina. La polizia sequestra un carico di droga di l\u00ec a pochi giorni non si trover\u00e0 neanche una dose e allora sar\u00e0 il panico tra i tossici del Needle Park. Helen vuole aiutare Bobby e per farlo, inizia a prostituirsi cos\u00ec avranno i soldi per le dosi. Alla fine Helen parler\u00e0 con la polizia, tradir\u00e0 Bobby, che viene arrestato e condannato a sei mesi di carcere. Quando esce di prigione, fuori c'\u00e8 Helen ad aspettarlo.\nDistribuzione.\nIn Inghilterra il film venne censurato (revocata nel 1975), in Italia \u00e8 stato vietato ai minori di anni 18.\nRiconoscimenti.\nPresentato in concorso al 24\u00ba Festival di Cannes, il film \u00e8 valso il premio per la migliore interpretazione femminile alla protagonista Kitty Winn."}
{"id": "1279453", "revid": "767487", "url": "https://it.wikipedia.org/wiki?curid=1279453", "title": "The Way It Goes", "text": "The Way It Goes \u00e8 una canzone della rock band inglese Status Quo, uscita come singolo nel marzo del 1999.\nLa canzone.\nLeggero e scanzonato, \u00e8 un brano di boogie rock and roll fondato sui tipici tre accordi, toni ruvidi e testi disimpegnati, secondo il classico stile della band di Francis Rossi.\nPrimo singolo estratto dall'album \"Under the Influence\", va al n. 39 delle charts britanniche."}
{"id": "1279457", "revid": "1776051", "url": "https://it.wikipedia.org/wiki?curid=1279457", "title": "Discografia dei Children of Bodom", "text": "Discografia della band melodic death metal Children of Bodom.\nCover.\nI Children of Bodom, al contrario di come molti pensano, non hanno mai eseguito le seguenti cover: Iron Maiden - \"The Trooper\" suonata dai Sentenced (contenuta nell Ep \"The Trooper\"), \"Fear of the Dark\" ideata dai Graveworm (contenuta nell'album \"Scourge of Malice\") e della celeberrima \"The Final Countdown\" degli Europe eseguita in realt\u00e0 dai Dispatched (contenuta nell'album \"Motherwar\")."}
{"id": "1279458", "revid": "1573940", "url": "https://it.wikipedia.org/wiki?curid=1279458", "title": "Chiesa dei Santi Jacopo e Filippo (Certaldo)", "text": "La chiesa dei Santi Jacopo e Filippo si trova nella parte alta, quella medievale, dell'abitato di Certaldo, in provincia di Firenze, diocesi della medesima citt\u00e0.\nSi tratta di un edificio in stile romanico: al suo interno, oltre a numerose opere d'arte, si trovano le spoglie mortali del grande scrittore trecentesco Giovanni Boccaccio e della beata Giulia Della Rena, sua contemporanea e patrona di Certaldo.\nAdiacente alla chiesa si trova un chiostro con il complesso conventuale agostiniano, dove oggi \u00e8 ospitato il Museo di arte sacra del luogo, con opere provenienti anche da questa chiesa.\nStoria.\nLa chiesa e il complesso conventuale sorsero probabilmente verso la fine del XII secolo, in contemporanea con lo sviluppo del nucleo fortificato del paese di Certaldo. La sua antica dedicazione era ai santi Michele e Jacopo.\nIl chiostro con colonnette in laterizio risale alla fine del XIV secolo.\nNel Medioevo il complesso ospit\u00f2 una comunit\u00e0 di canonici e, dal 1422, una agostiniana, che vi rest\u00f2 fino alla soppressione avvenuta nel 1783.\nIl convento, adiacente all'edificio ecclesiastico, \u00e8 stato utilizzato fino agli anni novanta del Novecento da vari ordini religiosi per poi ospitare dal 2001 il Museo di Arte Sacra.\nDescrizione.\nLa chiesa, costruita in laterizio poggiante su una base in pietra arenaria, presenta un'unica ampia navata, conclusa da un'abside semicircolare.\nL'esterno mostra alcune decorazioni in cotto, come gli archivolti delle monofore e il coronamento dell'abside a mattoni disposti a dente di sega. Al di sopra della copertura dell'abside \u00e8 una finestrella cruciforme affiancata da due piccoli rombi gradonati di derivazione pisana.\nLa porta di accesso che oggi viene usata \u00e8 frutto di un intervento del 1633: prima di questa data tutta l'area della piazza antistante la facciata era adibita a cimitero e quindi le porte di accesso alla chiesa erano quelle (lo sono tutt'oggi) collocate sul fianco della chiesa stessa e che si affacciano sull'odierna via Boccaccio.\nIl campanile, in linea con la facciata, presenta una copertura piramidale, frutto di un intervento di ripristino effettuato dalla Soprintendenza di Firenze negli anni sessanta del Novecento: la copertura originale era stata demolita nell'Ottocento per poter rialzare la cella campanaria, come si pu\u00f2 vedere in alcune vecchie immagini.\nInterno.\nL'interno oggi si presenta assai spoglio, con la cortina di mattoni a vista, dopo i radicali restauri promossi dalla Soprintendenza di Firenze nel corso degli anni sessanta del Novecento. In questa occasione si provvide alla demolizione della cappella realizzata nella met\u00e0 del XIX secolo situata sul lato sinistro (che ingombrava il chiostro attiguo) dedicata alla beata Giulia, con il relativo tamponamento della parete; furono rimosse tutte le decorazioni neomedioevali, compreso il dipinto rappresentate Cristo realizzato nel catino absidale forse dalla bottega di Galileo Chini nei primi anni del Novecento, infine gran parte degli arredi subirono un riposizionamento.\nIl soffitto \u00e8 sorretto da una teoria di enormi capriate di legno.\nSotto un altare entro una nicchia riposano, in un'urna realizzata nel 1689, le spoglie mortali della beata Giulia Della Rena: sulla mensa di questo altare \u00e8 stata collocata nel 2001, in occasione dell'apertura del Museo di arte sacra, una predella della seconda met\u00e0 del secolo XV nella quale sono raccontati i miracoli della Beata Giulia.\nIndubbiamente l'\"inquilino\" pi\u00f9 conosciuto \u00e8 Giovanni Boccaccio, il cui sepolcro \u00e8 segnalato da una grande lastra marmorea pavimentale, al centro della navata, realizzata dallo scultore Mario Moschi (Lastra a Signa, 1896 - Firenze, 1971), replicante con poche varianti il famoso affresco di Andrea del Castagno facente parte della celeberrima serie di uomini illustri da lui dipinta, oggi agli Uffizi. Il primo bozzetto di questa lastra tombale si trova esposto al piano terreno della Casa Boccaccio. Attenzione: le spoglie del Boccaccio non sono sotto la lastra citata, bens\u00ec sotto una piccola mattonella bianca nelle immediate vicinanze.\nIl crocifisso di Petrognano.\nNell'abside della chiesa \u00e8 stato da qualche anno collocato il cosiddetto Crocifisso di Petrognano o di San Donnino. L'opera, prima conservata in una sala dell'attiguo Museo di Arte Sacra di Certaldo, \u00e8 variamente datata: oggi viene proposta tra 1240 e il 1245.\nSi tratta di una grande scultura in legno (m 2,20 x 2,05): queste dimensioni cos\u00ec importanti indicano come nessuna delle due chiese dove l'opera \u00e8 ricordata, San Pietro a Petrognano e San Giovanni Battista in Jerusalem a San Donnino, possa essere considerata \u201cadatta\u201d ad ospitarlo, essendo di dimensioni modeste.\nAnche l'autore resta ignoto: gi\u00e0 il Gamba (1933) lo accostava alla scultura federiciana prossima a Nicola Pisano per il forte classicismo. Recentemente \u00e8 stato accostato anche alla produzione giovanile di Arnolfo di Cambio.\nIl \"Crocifisso di Petrognano\" \u00e8 del tipo \"triumphans\", con gli occhi spalancati nel suo trionfo sulla morte.\nAltre opere d'arte.\nNumerose altre opere d'arte sono conservate all'interno della chiesa.\nOpere gi\u00e0 in loco.\nA causa degli interventi di restauro prima citati che portarono alla demolizione degli altari barocchi, molte opere sono confluite nella collezione permanente dell'adiacente museo di arte sacra. Tra queste vi sono:"}
{"id": "1279461", "revid": "183666", "url": "https://it.wikipedia.org/wiki?curid=1279461", "title": "Invision Power Blog", "text": ""}
{"id": "1279463", "revid": "767487", "url": "https://it.wikipedia.org/wiki?curid=1279463", "title": "All Around My Hat (Status Quo)", "text": "All Around My Hat \u00e8 una canzone incisa dalla rock band inglese Status Quo, pubblicata come singolo nell'ottobre del 1996.\nLa canzone.\nSi tratta di un brano della tradizione popolare britannica divenuto un hit nel 1975 grazie ad una versione riarrangiata dagli Steeleye Span.\nLa nuova versione degli Status Quo si avvale proprio della collaborazione vocale di Maddy Prior, cantante storica degli stessi Steeleye Span, e viene incisa in maniera da rispettare le origini popolari del brano anche con l'inserimento di una cornamusa.\nQuarto ed ultimo singolo ad essere estratto dal fortunato album di cover \"Don't Stop\" , il brano si piazza al n. 47 delle classifiche inglesi."}
{"id": "1279464", "revid": "183666", "url": "https://it.wikipedia.org/wiki?curid=1279464", "title": "Invision Power Download", "text": ""}
{"id": "1279467", "revid": "773636", "url": "https://it.wikipedia.org/wiki?curid=1279467", "title": "Pieve di San Lazzaro", "text": "La pieve di San Lazzaro a Lucardo si trova nel comune di Certaldo, in provincia di Firenze, diocesi della medesima citt\u00e0.\nLa pieve \u00e8 situata presso la cosiddetta variante sud della via Volterrana, l'importante arteria che collegava Firenze con la citt\u00e0 di Volterra.\nSi tratta di uno degli esempi pi\u00f9 significativi dello stile romanico in Valdelsa: qui hanno lavorato le medesime maestranze di origine lombarda che erano attive in molti altri centri della zona, come ad esempio a Sant'Appiano e a Tavarnelle Val di Pesa.\nAl suo interno si conservano pregevoli affreschi quattrocenteschi opera di Cenni di Francesco.\nStoria.\nLa pieve di San Lazzaro \u00e8 ricordata in documenti risalenti al X secolo quale censuaria del vescovo di Firenze. In un documento conservato nell'Abbazia di Passignano e risalente al 987 risulta che la chiesa a quel tempo era intitolata a San Leonardo, dedicazione che poi non mantenne.\nIn occasione della resa della citt\u00e0 di Semifonte (1202), feudo dei conti Alberti, il popolo di San Lazzaro e quello di altre sei chiese suffraganee risulta come facente parte del comune di Certaldo e in base a ci\u00f2 si pu\u00f2 supporre che la pieve doveva appartenere ai Conti di Certaldo perlomeno dalla seconda met\u00e0 del XII secolo, per poi passare sotto il controllo del vescovo di Firenze. Dal XIII secolo in poi aumentano le notizie riguardanti la pieve e le sue chiese controllate e sono anche rimasti i nomi di alcuni suoi rettori che appartenevano alle famiglie pi\u00f9 potenti della zona.\nAll'inizio del XIV secolo il territorio della pieve era composto da sedici popoli.\nLa situazione economica della chiesa era florida come risulta sia dal pagamento dei tributi per mantenere l'esercito fiorentino nel 1260 sia dalla decime pontificie del 1276 e del 1302; grazie a questo la chiesa era una delle pi\u00f9 ambite infatti veniva assegnata ai canonici della cattedrale di Firenze.\nNel 1363 la pieve venne costituita in dote alla famiglia Gianfigliazzi, signori del Castello di Santa Maria Novella, poco distante, e cos\u00ec rimase fino al 1954.\nNella pieve ebbe anche sede una canonica, di cui sono rimaste alcune testimonianze nel 1259 e nel 1286 ma la sua istituzione doveva essere precedente come era successo nelle analoghe comunit\u00e0 sorte presso le pievi circostanti. A difesa del loro territorio gli uomini del popolo di San Lazzaro ottennero dalla Signoria di Firenze, nel 1380, il permesso di poter costruire un castello nei dintorni.\nCome gi\u00e0 detto la chiesa era di patronato dei Gianfigliazzi e sotto il loro governo vennero effettuati diversi lavori nel corso dei secoli. Nel 1589 in occasione della visita del duca Alessandro de' Medici la chiesa venne restaurata mentre nel 1593 risulta costruito l'edificio dell'oratorio della Compagnia. A causa di un incendio che distrusse sia la canonica che parte della navata destra nel 1722 vennero effettuati dei grossi restauri. I lavori pi\u00f9 grossi per\u00f2 vennero effettuati nel 1782 quando vennero costruiti i nuovi altari laterali, venne rifatto il presbiterio e vennero anche aperte tre finestre. Nel XIX secolo venne costruita la tettoia-portico in facciata\nNegli anni cinquanta del XX secolo venne ripristinato lo stile romanico eliminando completamente gli intonaci e tutte le altre aggiunte in stile barocco; in quell'occasione vennero riportati alla luce anche degli affreschi risalenti al XIV secolo. In occasione di successivi lavori venne anche ritrovava la cripta che per\u00f2 non venne ripristinata.\nArchitettura.\nLa chiesa ha un impianto a tre navate ed \u00e8 stata quasi per interno realizzata con pietra arenaria. \u00c8 coperta con un tetto a falde, tetto che \u00e8 sorretto da capriate in legno nella navata centrale mentre nelle navate laterali la copertura \u00e8 a volte a crociera. Tutto il complesso sembra risalire ala fine dell'XI secolo.\nEsterno.\nLa facciata \u00e8 stata pi\u00f9 volte modificata negli ultimi tre secoli ma mantiene ancora la tripartizione romanica costituita da quattro lesene che ripropongono all'esterno la divisione spaziale dell'interno. In facciata \u00e8 stato costruito nel XIX secolo un portico-tettoia sotto il quale \u00e8 inserita la porta di ingresso decorata da un arco a tutto sesto con ghiera decorata a dentelli e con un architrave scolpito con mensola. Il portale \u00e8 simile a quello della Pieve di Cellole. Non sono rimaste tracce di altre aperture.\nI muri perimetrali della chiesa sono privi di aperture, infatti le uniche fonti di luce sono le monofore del claristorio. Sul lato destro \u00e8 posta una grossa torre che venne riutilizzata come campanile e nel cui fusto \u00e8 posto un portale di accesso che in origine era protetto da una tettoia della quale oggi sono rimaste le buche pontaie. Sul lato destro della torre c'\u00e8 una porticina architravata che presenta una lunetta monolitica su cui \u00e8 scolpito un arco e una croce di sant'Andrea; questa porticina metteva in comunicazione la chiesa con il chiostro. Del chiostro \u00e8 rimasto l'impianto e alcuni sostegni delle arcate.\nLa tribuna \u00e8 costituita dal volume delle tre absidi, una per ogni navata. La tribuna \u00e8 scandita da lesene a cui si collegano archetti pensili che formano una finta galleria di nicchie; questa soluzione absidale \u00e8 simile a quelle delle pievi di San Pancrazio, di Sant'Appiano,di Artimino e di Fagna, tutte realizzare secondo la matrice lombarda.\nInterno.\nL'edificio mostra ancora le strutture romaniche: l'impianto basilicale, spartito da sette pilastri rettangolari, in origine aveva una cripta, emersa nel corso di restauri promossi intorno agli anni sessanta del Novecento.\nL'organizzazione interna dello spazio \u00e8 comune a quello di molte altre chiese del contado fiorentino come le vicine pievi di San Pietro in Bossolo, della gi\u00e0 nominata pieve di Sant'Appiano e della chiesa di Lucignano. Nel XIV secolo sui pilastri sono stati realizzati degli affreschi attribuiti a Cenni di Francesco di ser Cenni.\nSempre di Cenni \u00e8 anche un affresco miracoloso collocato nella parete sinistra, a circa met\u00e0 della navata, raffigurante una \"Madonna del latte\" databile nel lustro compreso tra il 1385 e il 1390, di squisita fattura: con poche varianti il medesimo soggetto sar\u00e0 ripetuto anche nella chiesa di San Martino a Maiano, ora nel Museo di Arte Sacra di Certaldo.\nL'antico piviere.\nDell'antico piviere di San Lazzaro facevano parte:"}
{"id": "1279471", "revid": "1714743", "url": "https://it.wikipedia.org/wiki?curid=1279471", "title": "Maria Anna Giuseppina d'Asburgo", "text": "Biografia.\nMaria Anna Giuseppina era una sorellastra dell'Imperatore Leopoldo I, che era sposato dal 1676 ad Eleonora Maddalena del Palatinato-Neuburg. Tale matrimonio aveva reso ancor pi\u00f9 stringente il desiderio di aumentare le connessioni dinastiche tra la Casa del Palatinato-Neuburg e la famiglia imperiale. Per questo, l'Arciduchessa spos\u00f2 il 25 ottobre 1678 a Wiener Neustadt, il principe elettore Giovanni Guglielmo del Palatinato-Neuburg; (1658-1716), fratello dell'imperatrice Eleonora. A causa del matrimonio con la figlia dell'Imperatore, Giovanni Guglielmo ottenne nel 1679 il titolo di Duca di J\u00fclich e Berg, per parificarlo ad un sovrano regnante. Il matrimonio fu celebrato dall'Arcivescovo Leopold Karl von Kollonitsch, e per commemorare l'avvenimento, la cognata Eleonora fece erigere una colonna mariana sulla piazza principale di Wiener Neustadt. Dopo il matrimonio con la arciduchessa Giovanni Guglielmo inizi\u00f2 a tenere a D\u00fcsseldorf una corte costosa. Da queste nozze nacquero, nel 1683 e 1686, due figli maschi, rimasti senza nome, che vissero entrambi un solo giorno. Maria Anna mor\u00ec all'et\u00e0 di 34 anni, durante una visita alla corte imperiale di Vienna, vittima della tubercolosi e fu sepolta nella Cripta dei Cappuccini di Vienna."}
{"id": "1279472", "revid": "767487", "url": "https://it.wikipedia.org/wiki?curid=1279472", "title": "Io vi dichiaro marito e... marito", "text": "Io vi dichiaro marito e... marito (\"I Now Pronounce You Chuck and Larry\") \u00e8 un film commedia del 2007 diretto da Dennis Dugan, con Adam Sandler, Kevin James e Jessica Biel.\nTrama.\nChuck Levine e Larry Valentine sono due vigili del fuoco e amici di lunga data. Chuck \u00e8 un donnaiolo mentre Larry \u00e8 un padre single con una bimba \"maschiaccio\" Tori, ed un figlio chiaramente effeminato di nome Eric. A causa dell'ossessione di Larry per la sua defunta moglie, l'uomo ha finito per non cambiare il beneficiario primario della sua pensione da sua moglie ai suoi figli entro la scadenza. L'unica soluzione per Larry \u00e8 di risposarsi, ma non conosce nessuna donna in cui riporre tanta fiducia da affidare il futuro dei figli.\nLarry si trova a leggere un articolo relativamente ai matrimoni per persone dello stesso sesso ed ha l'idea di sposare Chuck, rendendolo beneficiario e tutore dei suoi figli. Chuck \u00e8 riluttante ma accetta in riconoscenza del fatto che Larry in precedenza gli aveva salvato la vita.\nDopo che i due si sono sposati, un ufficiale giudiziario si reca a casa loro per indagare. Colti di sorpresa Chuck e Larry fingono goffamente e l'ufficiale lascia loro intuire che, in base al suo giudizio, avrebbero potuto avere altre visite in futuro. Cos\u00ec Chuck e Larry decidono di affidarsi all'attraente avvocatessa Alex McDonough, a cui non rivelano come stanno realmente le cose. Alex li mette subito in guardia sui probabili controlli futuri, in quanto, in passato, si erano verificati dei casi in cui si dichiarava il falso per ottenere dei benefici fiscali; in particolare Alex rivela che se l'ufficiale a cui avessero affidato la loro pratica fosse stato il signor Clinton Fitzer, egli avrebbe dimostrato che Chuck e Larry non erano stati affatto credibili riguardo alla loro unione. Per evitare problemi Alex consiglia loro di andare a sposarsi in Canada, dove \u00e8 legalmente riconosciuto il matrimonio gay.\nDi l\u00ec a poco scoprono di essere controllati proprio dall'invadente Clinton Fitzer, ma Alex rassicura i suoi clienti e ne diventa amica, soprattutto con Chuck. Dopo averli invitati ad una festa omosessuale, Chuck e Larry si trovano a dover affrontare una manifestazione anti-gay. Chuck si schiera energicamente contro la manifestazione, finendo sui giornali e facendo diventare il loro matrimonio di pubblico dominio.\nI due uomini cominciano ad essere emarginati sul posto di lavoro e il loro capitano Phineas J. Tucker, conoscendo bene le situazioni di entrambi ed intuendo che \u00e8 tutta una montatura, per evitare altre lamentele li mette in turni separati, invitandoli a dichiarare la verit\u00e0 al pi\u00f9 presto. Nel frattempo Clinton Fitzer ha trascinato Chuck e Larry (che sono diventati un caso mediatico) in tribunale. I due uomini pur non essendo davvero coniugi dimostrano di essere affiatati e legati come una coppia vera. Quando per\u00f2 gli viene chiesto di baciarsi, i due sono messi alle strette. \u00c8 a quel punto che interviene il capitano Phineas J. Tucker che rivela che i due uomini non sono assolutamente gay.\nLarry e Chuck vengono arrestati, insieme al capitano e all'intero corpo di vigili loro colleghi, i quali dichiarano di essere complici nella realizzazione del loro piano, anche se in realt\u00e0 non avevano partecipato. Il caso mediatico creato e la folla a sostegno di tutti i ragazzi fanno s\u00ec che il giudice Banks offra loro una chance: non dovranno passare neppure un giorno in carcere se aiuteranno una campagna di raccolta fondi per la cura dell'AIDS, dato che ormai sono due celebrit\u00e0. Per farlo, i due uomini preparano un calendario ironicamente sexy insieme ai loro colleghi vigili.\nDue mesi dopo, Chuck e Larry tornano in Canada, stavolta per partecipare al matrimonio del loro collega Fred G. Duncan (che grazie a loro ha trovato il coraggio di fare coming out) con Kevin, il fratello di Alex. Durante il ricevimento, Larry trova finalmente il coraggio di voltare pagina e inizia a chiacchierare con un'invitata, mentre Alex accetta l'invito di Chuck a ballare con lui.\nCuriosit\u00e0.\nDurante la marcia per i gay, i due attori, per ricordarsi la data di nascita usano quelle vere, ovvero il 9 settembre per Adam Sandler e il 26 aprile per Kevin James."}
{"id": "1279475", "revid": "585241", "url": "https://it.wikipedia.org/wiki?curid=1279475", "title": "Santissimo Salvatore", "text": ""}
{"id": "1279480", "revid": "729019", "url": "https://it.wikipedia.org/wiki?curid=1279480", "title": "Angolo pontocerebellare", "text": "L'angolo pontocerebellare \u00e8 situato tra cervelletto e ponte di Varolio. \u00c8 costituito da una particolare area topografica della fossa cranica posteriore, delimitata dalla superficie laterale del ponte, dalla superficie antero-inferiore del flocculo e dell'emisfero cerebellare e dal foglietto durale che riveste la superficie posteriore della rocca petrosa."}
{"id": "1279482", "revid": "767487", "url": "https://it.wikipedia.org/wiki?curid=1279482", "title": "Andy Bown", "text": "Note biografiche.\nCominci\u00f2 a prendere lezioni di piano all'et\u00e0 di sei anni, sviluppando in seguito una notevole tecnica nella esecuzione di vari strumenti musicali (basso, tastiere, chitarre, armonica a bocca).\nDopo aver sbarcato il lunario mantenendosi con lavori di vario genere (specie nel campo pubblicitario e come assistente disegnatore) nel 1964 form\u00f2 un suo gruppo chiamato \u201c\"The Preachers\"\u201d, ma fu nella seconda met\u00e0 degli anni sessanta, con l'ingresso nei The Herd di Peter Frampton che riusc\u00ec a guadagnare successo e popolarit\u00e0.\nFrampton e Bown composero insieme una gran quantit\u00e0 di pezzi originali e portarono i The Herd ai vertici delle classifiche nel biennio 1967-1968.\nScioltisi i The Herd, continu\u00f2 a collaborare con Frampton, fond\u00f2 la band dei Judas Jump e cominci\u00f2 anche a coltivare una discreta carriera solistica pubblicando alcuni album per l'etichetta EMI a partire dal 1972.\nLa rinomanza conseguita col grande lavoro svolto con Frampton, fece s\u00ec che venisse sempre pi\u00f9 spesso convocato anche in qualit\u00e0 di \"session man\" quale musicista esterno a lavori incisi da altri artisti. Proprio in una di queste occasioni, ebbe modo di incidere il suo primo pezzo con gli Status Quo, suonando il pianoforte nel brano \"Blue Eyed Lady\" durante la registrazione del loro album best seller \"Hello!\", nell'estate del 1973.\nAggregato in pianta stabile agli Status Quo gi\u00e0 a partire dal 1976, fu costretto a rimanere per parecchi anni legato al contratto gi\u00e0 stipulato con la EMI e non pot\u00e9 figurare quale membro ufficiale della band fino al 1982, pur essendolo di fatto.\nPer motivi familiari, durante il tour del 2001, venne sostituito alle tastiere dal musicista Paul Hirsh, gi\u00e0 membro della band inglese dei Voyager.\nDopo la scomparsa della moglie Carolyn nel 2001, si rispos\u00f2 nel 2004. Ha in tutto quattro figli e vive a Barnes, a sud di Londra.\nLo stile.\nAutore, cantante e multistrumentista, Andrew Bown \u00e8 uno dei musicisti pi\u00f9 poliedrici e versatili del rock inglese. \u00c8 in grado di suonare con estrema destrezza chitarre, basso, tastiere ed armonica a bocca.\nDopo aver collaborato negli anni settanta con artisti come Peter Frampton e Tim Hardin ed essere entrato stabilmente negli Status Quo dal 1976, venne convocato dai Pink Floyd per suonare il basso nel tour mondiale seguente alla pubblicazione dell'album \"The Wall\", tra il 1980 ed il 1981.\nSempre per i Pink Floyd, nel 1983 esegu\u00ec alcune partiture per tastiera durante le incisioni dell'album \"The Final Cut\" e figur\u00f2 anche nella registrazione dell'album solista di Roger Waters del 1984, \"The Pros and Cons of Hitch Hiking\", dove si esib\u00ec nell'organo Hammond e nella chitarra a dodici corde.\nIn qualit\u00e0 di autore, Bown ha contribuito a scrivere alcuni dei brani pi\u00f9 celebri degli Status Quo, da \"Again and Again\" a \"Burning Bridges\" fino alla celeberrima \"Whatever You Want\"."}
{"id": "1279485", "revid": "1186766", "url": "https://it.wikipedia.org/wiki?curid=1279485", "title": "019 (prefisso)", "text": "019 \u00e8 il prefisso telefonico del distretto di Savona, appartenente al compartimento di Genova.\nIl distretto comprende la parte orientale della provincia di Savona ed il comune di Pareto (AL). Confina con i distretti di Albenga (0182) a sud-ovest, di Mondov\u00ec (0174) a ovest, di Alba (0173) a nord-ovest, di Acqui Terme (0144) a nord e di Genova (010) a est.\nAree locali e comuni.\nIl distretto di Savona comprende 46 comuni compresi nelle 4 aree locali di Carcare, Finale Ligure (ex settori di Calizzano e Finale Ligure), Savona e Varazze (ex settori di Sassello, Stella e Varazze). I comuni compresi nel distretto sono: Albisola Superiore, Albissola Marina, Altare, Bardineto, Bergeggi, Borgio Verezzi, Bormida, Cairo Montenotte, Calice Ligure, Calizzano, Carcare, Celle Ligure, Cengio, Cosseria, Dego, Finale Ligure, Giustenice, Giusvalla, Loano, Magliolo, Mallare, Massimino, Millesimo, Mioglia, Murialdo, Noli, Orco Feglino, Osiglia, Pallare, Pareto (AL), Piana Crixia, Pietra Ligure, Plodio, Pontinvrea, Quiliano, Rialto, Roccavignale, Sassello, Savona, Spotorno, Stella, Tovo San Giacomo, Urbe, Vado Ligure, Varazze e Vezzi Portio ."}
{"id": "1279487", "revid": "287204", "url": "https://it.wikipedia.org/wiki?curid=1279487", "title": "Collegiata di Sant'Andrea", "text": "La collegiata di Sant'Andrea \u00e8 il principale luogo di culto di Empoli, in provincia di Firenze, nel territorio dell'arcidiocesi di Firenze.\nLa chiesa \u00e8 stato l'elemento attorno a cui \u00e8 sorto il \"castrum Impoli\", a partire dal 1119.\nStoria.\nNel XVIII secolo gli eruditi del tempo attestarono l'esistenza di documenti che dimostrerebbero che la pieve sia stata fondata alla met\u00e0 del V secolo e che dal X secolo fosse dipendente della diocesi fiorentina anche se la prima testimonianza sicura si trova in una bolla inviata da papa Niccol\u00f2 II all'allora pievano Martino l'11 novembre 1059 e con la quale confer\u00ec il potere di ricevere tributi e rendite fondiarie all'allora gi\u00e0 esistente capitolo dei canonici per difenderli dalle ingerenze dei conti Guidi, signori della zona. Sempre da quel documento sappiamo che la pieve apparteneva alla diocesi di Firenze di cui costituiva uno dei plebati posti al confine col le diocesi di Lucca e Pistoia.\nI documenti del XII secolo informano che oltre alla chiesa faceva parte del complesso plebano anche un battistero posto nei pressi e dedicato a san Giovanni Battista. Tra i documento di quel secolo il pi\u00f9 importante \u00e8 quello redatto nel dicembre 1119 a Pistoia dalla contessa Emilia moglie di Guido Guerra; nel documento si afferma che \"Imilia comitissa\" concesse al pievano Rolando \"custodem et prepositum Plebis S.Andreae de Impori\" e a tutti gli abitanti del plebato il diritto di edificare intorno alla pieve le loro case e di poterle circondare di mura difensive. Questo \u00e8 il documento di fondazione di Empoli e si integra con un privilegio vescovile del 12 agosto 1117 col quale di dava al capitolo di Sant'Andrea il potere di inibire l'edificazione di qualsiasi edificio religioso all'interno del piviere.\nCon il rapido sviluppo del nuovo centro cambi\u00f2 anche il ruolo della chiesa che non era pi\u00f9 solo una semplice pieve di campagna, bens\u00ec una \"ecclesia castrense\" che alla fine del XII secolo aveva ben 30 chiese suffraganee. Dell'edificio ecclesiastico allora esistente non resta che la parte inferiore della facciata, infatti nel corso del XIV secolo la chiesa fu interessata da lavori che ne cambiarono la fisionomia: fu rifatta la navata centrale allargandola, inoltre vennero costruite le cappelle e il transetto e la chiesa fu allungata fino alle dimensioni attuali. Nella prima met\u00e0 del XIV secolo furono fondate diverse congregazioni laiche che portarono all'istituzione di varie Cappellanie facenti capo a facoltose famiglie di origine fiorentina.\nNel 1443 venne fondata l'Opera di Sant'Andrea che era l'organismo preposto ai lavori di restauro della fabbrica e all'acquisto e al mantenimento degli arredi sacri. Nel XV secolo grazie alla munificenza della famiglia Giachini venne costruito un corridoio per unire la chiesa al battistero e un chiostro che \u00e8 ancora esistente. Nel 1531 la chiesa venne promossa e da pieve assunse il titolo di Collegiata. Nel XVII secolo l'edificio del battistero venne ingrandito.\nNegli anni trenta del XVIII secolo la chiesa appariva inadeguata al ruolo che doveva ricoprire e oltretutto era in uno stato conservativo abbastanza degradato. Perci\u00f2 l'Opera di Sant'Andrea decise di fare dei lavori di ammodernamento e l'incarico fu dato all'architetto Ferdinando Ruggeri che il 24 agosto 1735 present\u00f2 il suo progetto subito accettato e si stabili che \"essendo d'universale satifazione de popoli l'ultimo disegno del medesimo fatto di ridurre detta chiesa ad una sola navata\" si dovesse stanziare una somma di 1379 scudi per i lavori. I lavori consisterono nella soppressione di due file di navate, nel rialzare la chiesa con conseguente rifacimento del tetto e di realizzare una decorazione interna a pietrame. Si intervenne anche sulla facciata con il rifacimento della parte superiore su progetto di Carlo del Re accettato dall'Opera il 17 febbraio 1802; i lavori in facciata il 23 gennaio 1803 erano compiuti. Tra i lavori realizzato all'inizio dell'Ottocento c'\u00e8 anche la statua in stucco del \"Martirio di Sant'Andrea\" che fu posta al centro della facciata.\nNel 1912 si fece una campagna di restauri diretti da Giuseppe Castellucci che portarono alla rimozione della statua in facciata sostituita dall'odierna finestra. La chiesa fu enormemente danneggiata nel luglio 1944 quando la torre campanaria fu minata e fatta saltare; nel crollo rimasero distrutti quasi tutto il soffitto e i locali meridionali del complesso. Nel dopoguerra tutto \u00e8 stato restaurato.\nArchitettura e patrimonio artistico.\nLa chiesa \u00e8 ad una sola navata e dell'antico edificio romanico rimangono solo la parte inferiore della facciata, una parte della parete del battistero e la base della torre campanaria.\nEsterno.\nTutta l'attenzione degli storici e della critica si \u00e8 concentrata sulla facciata che rientra in quel ristretto filone definito \"romanico fiorentino\" consistente in una serie di intarsi geometrici o fitomorfi di serpentino verde del Monte Ferrato sul marmo bianco di Carrara; altri esempi di questo stile sono il Battistero di Firenze, la Basilica di San Miniato al Monte, la facciata della Chiesa di San Salvatore al Vescovo e la parte inferiore della facciata della Badia Fiesolana.\nFacciata.\nL'ordine inferiore \u00e8 costituito da cinque arcate cieche. Le quattro che affiancano la centrale presentano delle specchiature di marmo bianco caratterizzato dalla presenza di numerose venature. I restauri fatti nel corso del Novecento hanno dimostrato che queste lastre hanno uno spessore notevole (7- 8 centimetri) tanto da assumere un vero e proprio ruolo strutturale; gran parte dell'ordine inferiore \u00e8 originale di epoca romanica ad eccezione delle lesene in marmo ricomposte nel 1802, del portale realizzato nel 1545 da Battista di Donato Benti e dallo zoccolo verde fatto nel 1912.\nTra l'ordine inferiore e il superiore \u00e8 posta un'iscrizione fondamentale per datare cronologicamente non solo questa facciata ma anche il \"romanico fiorentino\". Tale iscrizione corre lungo tutta la facciata e recita:\nla data che se ne ricava \u00e8 il 1093; resta il dubbio dato dal termine OPVS che non si sa se si riferisca alla facciata marmorea o al completamento della chiesa.\nL'ordine superiore \u00e8 scandito da piatte lesene su capitelli classici e presenta alcune lastre simili a quelle poste pi\u00f9 in basso. All'interno di ogni specchiatura sono riquadri e disegni geometrici realizzati in serpentino. Notevole il piccolo timpano in marmo che \u00e8 simile ad alcune suppellettili poste in pievi mugellane e databile alla met\u00e0 del XII secolo.\nIl campanile.\nIl campanile con rivestimento in cotto \u00e8 posteriore rispetto alla prima fase romanica dell'edificio di culto. Fu pesantemente danneggiato durante l'assedio degli spagnoli nel 1530. Con i restauri che ne seguirono il campanile ebbe finalmente il suo completamento nel 1619. Durante la seconda guerra mondiale fu minato e distrutto dai tedeschi: quello che ammiriamo oggi \u00e8 infatti una ricostruzione operata nel secondo dopoguerra.\nInterno.\nL'interno appare nella veste conferitagli dopo la ricostruzione a seguito dei danni bellici ed \u00e8 la fedele riproduzione del rifacimento progetta da Ferdinando Ruggeri. La struttura \u00e8 a pianta a croce latina, avente ampia navata unica con cinque cappelle per lato, profondo transetto ed abside a pianta quadrangolare coperta con cupola.\nPrima della guerra il soffitto della navata era decorato con la \"Gloria di Sant'Andrea\" opera di Vincenzo Meucci e Giuseppe del Moro del 1761-1763, quest'opera \u00e8 andata completamente distrutta e fu completamente ridipinta ad affresco dai pittori empolesi Virgilio Carmignani e Sineo Gemignani nel primo dopoguerra. Nella controfacciata \u00e8 collocato un affresco raffigurante il \"Redentore\" opera di Raffaello Botticini.\nNella fiancata destra nella prima cappella \u00e8 collocato un \"Crocifisso\" ligneo del XIV secolo considerato miracoloso in quanto avrebbe fatto cessare l'epidemia di peste che sconvolse Empoli nel 1399; sul soffitto \u00e8 presente un ciclo realizzato nella seconda met\u00e0 dell'Ottocento da Ferdinando Folchi, che rappresenta la \"Gloria dei simboli della Passione\".\nNella seconda cappella di destra si trova un affresco staccato attribuito a Maestro Francesco e raffigurante il \"Martirio di Santa Lucia\". Nel transetto sinistro si trova all'altare la statua della \"Madonna\" opera della bottega di Benedetto e Buglioni e al pilastro destro la tela raffigurante San Giuseppe opera dell'Empoli. Sulla parete fondale dell'abside Ferdinando Folchi dipinse il \"Martirio di Sant'Andrea\".\nIl presbiterio si protrae al di fuori dell'abside nella parte terminale della navata ed \u00e8 delimitato da una balaustra marmorea che forma due semicerchi. Nella parte anteriore, \u00e8 allestito il presbiterio conciliare, con arredi mobili in legno. Nell'abside, invece, rialzato di alcuni gradini, vi \u00e8 l'altare maggiore barocca. Questo \u00e8 in marmi policromi e presenta al centro il tabernacolo; al di sopra di esso si trovano il trittico opera di Lorenzo di Bicci e di Bicci di Lorenzo che raffigura la \"Madonna col Bambino tra i Santi Martino, Andrea, Agata e Giovanni Battista\" e un crocifisso ligneo scolpito barocco.\nDa una porta sulla sinistra si entra in due oratori e all'altare del primo si trova un'\"Ultima Cena\" eseguita da Egisto Feroni e copia di un dipinto del Cigoli distrutto durante la guerra. Sulla cupola \u00e8 presente un dipinto del Folchi con le tre Virt\u00f9.\nOrgano a canne.\nIl primo organo a canne della collegiata venne costruito nel 1451 da Matteo da Prato e restaurato nel 1572 da Onofrio Zeffirini e ricostruito nel 1593 da Giovanni Battista Contini; esso era alloggiato all'interno di una cassa opera di Jacopo di Castelfiorentino (per gli intagli) e di Giovanni di Pandolfo e Girolamo Giovialli (per le dorature). And\u00f2 completamente distrutto durante la seconda guerra mondiale.\nLo strumento attuale venne realizzato nel 1964 dalla ditta Bevilacqua per la basilica di San Miniato al Monte in Firenze. Nel 1971 fu alienato ed acquistato dall'allora Proposto di Empoli Mons. Giovanni Cavini ed installato nella collegiata di Empoli dalla ditta organaria Chichi che lo ha ricostruito ed ampliato nel 2004. Nella ricostruzione effettuata \u00e8 stata ricostruita anche la facciata con nuove paraste e fregi in stile, donando alla imponente cassa il completamento mancante dai tempi del bombardamento subito dalla Collegiata durante il secondo conflitto mondiale.\nLo strumento \u00e8 a trasmissione elettronica e la sua consolle \u00e8 mobile indipendente, collocata nel braccio sinistro del transetto; essa ha tre tastiere di 61 note ciascuna ed una pedaliera concavo-radiale di 32 note. Il materiale fonico \u00e8 dislocato in due corpi distinti: il \"Positivo\" (prima tastiera) si trova nella quinta cappella laterale di sinistra, mentre il \"Grand'Organo\" e l\"Espressivo\" (rispettivamente seconda e terza tastiera) e il \"Pedale\" si trovano sulla cantoria in controfacciata.\nNella cappella del Santissimo Sacramento vi \u00e8 un organo positivo del XVIII secolo.\nIl museo.\nNei locali attigui alla chiesa \u00e8 stato allestito un museo, all'interno del quale sono esposte opere provenienti son soltanto dalla collegiata di Sant'Andrea, ma anche dalle altre chiese del territorio e da alcune collezioni private cittadine. Fra le opere pi\u00f9 importanti, vi sono una \"Madonna col Bambino\", scultura in marmo del 1280, di Giovanni Pisano, l'affresco \"Cristo in piet\u00e0\" (1424) del Masolino, alcune tavole di Lorenzo di Bicci e la \"Madonna in trono tra angeli e i santi Michele, Bartolomeo e Alberto\" (1430) di Filippo Lippi.\nNella cultura di massa.\nL'interno e l'esterno della Collegiata sono stati utilizzati come location nel film \"La notte di San Lorenzo\" dei fratelli Taviani. Anche la scena del matrimonio del film \"il paradiso all'improvviso\" di Leonardo Pieraccioni \u00e8 stato girato nella Collegiata.\nIl disegno stilizzato della facciata della Collegiata \u00e8 stato a lungo l'elemento connotante dello stemma sociale dell'Empoli Football Club, maggiore societ\u00e0 calcistica della citt\u00e0 toscana.\nCollegamenti esterni.\nPagina Web Collegiata Sant'Andrea Empoli Canale YouTube Pagina FacebookInstagramTwitter"}
{"id": "1279488", "revid": "123441451", "url": "https://it.wikipedia.org/wiki?curid=1279488", "title": "Episodi di E.R. - Medici in prima linea (settima stagione)", "text": "La stagione \u00e8 andata in onda negli USA sulla NBC dal 12 ottobre 2000 al 17 maggio 2001. In Italia la stagione \u00e8 andata in onda trasmessa su Rai 2 dal 23 aprile 2001 al 19 novembre 2001.\nRitorno alla vita.\nTrama.\nCarter ha terminato i 90 giorni di terapia nel centro di Atlanta, e si prepara a tornare alla sua vecchia vita. Greene e Corday tornano dalle vacanze e trovano un po' di confusione dovuta allo sciopero degli inservienti.\nRomano tiene sulle spine Benton che cerca un posto da assistente per il nuovo anno; ma alla fine Peter la spunta. Arriva un giocatore di football, Palmieri, infortunatosi durante uno scontro di gioco; le sue condizioni sembrano buone ma sorgono alcune complicazioni.\nJin-Mei \u00e8 un po' distratta, ha scoperto di essere incinta ed \u00e8 oramai gi\u00e0 avanti nei tempi; ma nessuno, al policlinico, sa di questo accaduto. Abby riceve la notizia che l'ex-marito non ha pagato alcune rate dell'universit\u00e0 e quindi le \u00e8 stato revocato il \"nulla osta\" per proseguire il tirocinio ed \u00e8 costretta a lasciare il reparto. Furiosa, va alla ricerca dell'ex e gli sfoga la sua rabbia.\nIntanto arriva una serie di feriti massiccio dallo stadio dove si giocava la partita a cui partecipava Palmieri e con l'emergenza gi\u00e0 in corso per gli scioperi la situazione precipita. Al pronto soccorso si scatena una mega rissa tra le due squadre ma alla fine il giocatore si riprende.\nSabbia e acqua.\nTrama.\nMark ed Elizabeth cominciano a sperimentare i piccoli problemi dovuti alla convivenza; problemini che cominciano ad irritare la stessa Elizabeth. Carter comincia a frequentare gli incontri degli \"alcolisti anonimi\", dove, con stupore, trova Abby.\nDopo l'incontro arriva al pronto soccorso per un incontro di controllo e verifica per valutare il suo rientro all'attivit\u00e0. John, che vuole a tutti i costi riprendere ad esercitare, accetta tutti i controlli e le terapie imposte dalla Weaver e da Greene. Abby, vista l'impossibilit\u00e0 di proseguire il tirocinio, rientra al suo lavoro di infermiera di ginecologia, e viene chiamata al pronto soccorso per uno spinoso caso di parto prematuro alla 22\u00aa settimana.\nKovac si occupa di un delicato caso di polmonite che ha risvolti burocratici; la donna convive da molti anni con la sua compagna, ma quest'ultima, non avendo una procura scritta, non pu\u00f2 decidere per le sue cure. Mark porta Elizabeth a vedere una nuova casa con tutte le caratteristiche che a lei piacciono, e le chiede di sposarlo; lei accetta.\nAbby dopo una giornata massacrante seguendo il caso del prematuro, si ritrova da DocMagoos con Carter; parlando tra i due, Abby ammette i suoi problemi e Carter le chiede di essere la sua guida; nonostante qualche perplessit\u00e0 iniziale, Abby accetta.\nPronto soccorso galattico.\nTrama.\nJohn Carter torna finalmente al lavoro e viene accolto da tutti in maniera entusiasta, ma resta un po' disorientato dai cambiamenti che sono avvenuti al reparto; si trova presto a cozzare con le restrizioni imposte dalla Weaver.\nLa Weaver offre ad Abby di lavorare come infermiera al pronto soccorso, cos\u00ec in attesa di riprendere gli studi pu\u00f2 maturare esperienza. In seguito al crollo di una struttura in cui era in atto un convegno a tema su Star Trek, il pronto soccorso piomba nel caos.\nBenton, dopo uno scontro con Romano per la gestione di un paziente, viene licenziato ed \u00e8 costretto a tornare a casa. Carter si dedica interamente ad un paziente paraplegico, mentre la Weaver affronta un paziente che soffre di \"autocombustione\". Abby, commossa dalle parole di conforto ricevute da Luca Kovac, lo bacia.\nMarcia indietro.\nTrama.\nCarter pu\u00f2 finalmente occuparsi delle emergenze; gli capita un barbone obeso e durante le cure del caso, dal cappotto escono dei colombi che cominciano a volare nella sala emergenza. Gli capita poi una donna cinese a cui hanno sparato, e Carter d\u00e0 prova delle sue abilit\u00e0 mediche eseguendo procedure speciali; ma alla fine \u00e8 vittima di un altro shock, perch\u00e9 l'assassina torna a completare il suo \"lavoro\".\nLa Weaver comincia ad occuparsi di un anziano disorientato scaricato dalla sua casa di cura, e trattando questa caso conosce la dott.ssa Kim Legaspi, per la quale sembra avere una certa simpatia. A Jin-Mei continuano a capitare casi complicati, e stavolta gli si presenta un bambino con una sindrome particolare, terminale.\nTra Luka ed Abby sembra davvero esserci del tenero, dopo un dialogo romantico, Abby gli chiede di uscire; dopo aver passato una seratina tranquilla, sulla via del ritorno vengono assaliti da un rapinatore. Luka, reagendo all'aggressione lo ferisce. Giunti al pronto soccorso, si occupano del ragazzo Carter e la Corday, ma non riescono a salvarlo. Carter resta un po' deluso nel trovare Abby in compagnia di Luka.\nBenton non riesce a trovare lavoro perch\u00e9 Romano gli ha fatto terra bruciata intorno, vociferando del suo carattere \"rigido\". Con l'aiuto di Elizabeth Corday, Peter riesce a trovare un ottimo posto a Philadelphia e lui accetta di getto, non curandosi della reazione di Clio, intristitasi all'idea che lui vada via. Dopo uno scontro con Carla per la gestione del figlio Reese, in seguito al suo trasferimento, la quale gli nega l'eventualit\u00e0, decide di tornare sui suoi passi e trovare un accordo con Romano per restare a Chicago.\nMatrimonio d'emergenza.\nTrama.\nMark \u00e8 costretto a fare un trasporto in eli-ambulanza e, visto che Luka \u00e8 introvabile dopo gli avvenimenti scorsi, deve lasciare il pronto soccorso alla direzione di Peter che ha ottenuto da Romano un contratto a gettone, un po' sfavorevole.\nKovac \u00e8 tormentato dal pensiero di aver ucciso quel rapinatore e non si d\u00e0 pace; vuole a tutti i costi conoscerne l'identit\u00e0. Durante il trasporto il paziente ha delle complicazioni, ma Greene riesce a salvarlo ma poi \u00e8 l'elicottero ad avere un problema e sono costretti a fare un atterraggio di emergenza.\nBenton prova a gestire il pronto soccorso ma alla fine deve arrendersi e richiamare la Weaver dal suo giorno libero. Carter si occupa di un giovane paziente che non ha mai saputo di essere sieropositivo dalla nascita; ne partir\u00e0 una lotta per informarlo della sua salute.\nPeter continua ad avere problemi con Clio, che ancora non lo perdona per la questione di Philadelphia. Mark ed Elizabeth fanno da testimoni al matrimonio del paziente eli-trasportato e della ragazza, e decidono che il loro sar\u00e0 un bel matrimonio semplice. Abby, dopo aver tentato invano di trovare Luka, per tutto il giorno, va al suo albergo per provare a consolarlo.\nLa Madre.\nTrama.\nArriva un'emergenza e Kovac, ancora turbato, riesce ad evitare di occuparsene, lasciandola a Benton, che in seguito alle prime cure ha uno scontro verbale con Malucci, per il modo in cui quest'ultimo si comporta durante le emergenze. Mark parla con Kerry per andare via prima, perch\u00e9 ha un weekend romantico con Elizabeth.\nJin-Mei comincia ad informarsi per dare in adozione il bambino, mentre il pronto soccorso viene scosso dal vulcanico arrivo della madre di Abby, Maggie. Abby in un primo momento rifiuta di vederla e nega di conoscerla, ma poi si convince e comincia a parlare con lei. Kovac si occupa di una giovane che ha avuto un incidente con l'auto e le cui condizioni non convincono; Elizabeth Corday \u00e8 alle prese con un uomo che ha un problema alla schiena, dovuto ad un'ernia del disco.\nMark, Elizabeth e Malucci si ritrovano un ragazzo di colore a cui hanno sparato, che si scopre essere il nipote di Peter, che chiamato da Clio si precipita ad assistere il nipote allontanando Malucci. Romano e la Corday hanno uno scontro sulla cura del paziente discopatico, in quanto il primario l'accusa di usare procedure non idonee per evitare di tardare al suo weekend.\nDopo una serie di interventi strazianti, Benton deve accettare che il nipote \u00e8 morto. Elizabeth comincia ad operare il suo paziente e tutto sembra andare per il meglio, ma alla fine il suo weekend sar\u00e0 interrotto da alcune complicazioni occorse. Kovac continua a seguire un caso di \"sospetti abusi\". Dopo uno scontro fisico con Malucci, Peter si calma e comincia a ripulire il corpo del nipote. Dopo uno scontro con la madre, Abby prova a rimandarla a casa, senza riuscirci.\nSalvami!\nTrama.\nMark continua ad avere fastidi al collo e mal di testa, e li imputa ai postumi di una partita ad hockey; Elizabeth, intanto, riceve un atto di citazione per \"negligenza\". Abby sembra aver convinto la madre a ripartire, ma dopo un po' se la rivede piombare in reparto.\nElizabeth viene attaccata da Romano per quel paziente che \u00e8 rimasto invalido, arriva un'emergenza e lei si sente male, vomita; dopo alcuni esami scopre di essere incinta. Contemporaneamente, Mark accusa un malore, ed in seguito a degli esami scopre di avere un grave tumore al cervello.\nCarter cura un ubriaco feritosi accidentalmente, mr. Florea, e trascura le sue lamentele credendolo farmaco-dipendente. In seguito ad accertamenti, apprende di un trombo alla femorale e gli applica una particolare terapia con poca cautela, avendo uno scontro prima con Chuny, che si rifiuta di somministrare i farmaci richiesti e poi con Kovac.\nUn paziente fuma in camera e, causa una fuga di etere, avviene un'esplosione che coinvolge anche Abby. Kerry va nuovamente a cena con la Legaspi, e tra le due sembra esserci una certa complicit\u00e0 tanto che la Legaspi le rivela i suoi interessi.\nLa nostra danza.\nTrama.\nLa relazione tra Luka ed Abby prosegue, ma i loro caratteri introversi non favoriscono il rapporto ed Abby \u00e8 sempre alle prese con la madre, rimasta a Chicago, che le d\u00e0 continui pensieri.\nMark ancora non ha detto ad Elizabeth della malattia, anche perch\u00e9 cominciano le sue udienze per la causa di negligenza. Mentre Elizabeth depone, Mark riceve le conferme della gravit\u00e0 circa la sua salute.\nCarter ha concluso il trimestre di prova, e fa gli ultimi controlli, provocando per\u00f2 l'ira di Mark e durante uno scontro verbale, lui si sente male e quando si riprende va via subito, buttando le cartelle. Carter prova a parlargli e lui gli confessa le sue condizioni.\nNel frattempo Elizabeth continua l'udienza. La madre di Abby ha un'altra crisi; durante un colloquio di lavoro, sfonda una verina e si ferisce, portata al pronto soccorso, d\u00e0 in escandescenza, Abby rinuncia a disporre delle sue cure e mentre la Legaspi ordina il suo ricovero coatto, lei fugge dall'ospedale, nella rassegnazione di Abby.\nElizabeth torna a casa e confessa a Mark la sua frustrazione per aver mentito e per aver commesso un errore come medico; Mark approfitta della situazione per confessarle le sue condizioni.\nI dubbi di Chen.\nTrama.\nJing-Mei entra in travaglio e chiama Carter per farsi sostenere durante il parto. Benton, dopo aver curato la fidanzata del nipote morto, pestata male dagli assassini dello stesso nipote, la tiene in casa di Clio per proteggerla da ritorsioni; ma la convivenza non convince.\nMark ed Elizabeth volano a New York per consultare un famosissimo chirurgo per discutere su un tipo di operazione che potrebbe aiutarlo. Benton \u00e8 alle prese con una bambina spaventata dall'intervento che deve subire per aiutare la sorella maggiore, malata di leucemia.\nJing-Mei partorisce, e deve ora salutare il bambino per lasciarlo alla famiglia scelta per l'affido, ma comincia a dubitare sulla validit\u00e0 della sua scelta. Carter, continua a sostenerla e le parla per capire il suo vero stato d'animo.\nConclusi gli esami, Mark ed Elizabeth attendono il responso, che non sembra per niente positivo; Mark si abbandona in uno stato di autocommiserazione, arrivando a chiedere ad Elizabeth se sia il caso di tenere lo stesso il bambino. Ma alla fine sembra esserci una speranza.\nCarter non riesce a riposare ed arriva una nuova emergenza multipla; sotto forte stress, cede e prende, senza rendersene conto, due pillole portate da un paziente. Dopo pochi minuti, corre in bagno e le vomita.\nCapodanno da ricordare.\nTrama.\nMark ed Elizabeth sono a New York, Mark deve essere operato l'ultimo dell'anno. A Chicago un bruttissimo incidente ha coinvolto padre e figlio, Dan e Paul Harris; Malucci, in giro coi paramedici arriva sul posto. Il padre resiste ma il figlio sembra grave. Dopo varie piccole complicazioni il giovane migliora ed \u00e8 invece il padre ad avere problemi cardiaci, a cui \u00e8 stato imputato l'incidente.\nMark prosegue la sua preparazione all'operazione, finch\u00e9 arriva il momento. L'operazione sembra partire bene, ma poi sorge una complicazione;\nl'intervento, infine, riesce bene.\nSensi di colpa.\nTrama.\nBenton viene svegliato nel cuore della notte da Kynesha che \u00e8 scappata dalla casa-accoglienza e si trova in una zona malfamata. La situazione peggiora ma alla fine Peter riesce a sistemare la ragazza con l'assistente sociale.\nElizabeth non riesce a dormire perch\u00e9 in ansia per gli esiti del processo Patterson. Alla fine i legali si accordano con uno stratagemma, ma lei non riesce a darsi pace. Arrivano due pedoni investiti in gravi condizioni la madre deve essere operata d'urgenza ma Elizabeth, comincia ad aver paura di sbagliare e si blocca; l'assistente \u00e8 costretta a chiamare d'urgenza Romano.\nLa piccola vittima dell'incidente stradale muore, e quando arriva l'ubriaco investitore Kovac lo tratta con modi bruschi. Carter, messo alle strette da Abby, che rinuncia ad essere la sua guida, racconta alla Weaver del suo piccolo errore.\nKovac \u00e8 alle prese con i problemi di salute del Vescovo Lionel Stewart e comincia a scontrarsi con lui per questioni religiose. La dott. Legaspi pensa che la Weaver la eviti a causa dei suoi sentimenti; dopo un diverbio verbale le due si ritrovano da DocMagoos e Kerry chiede a Kim di restare con lei.\nConsapevolezza.\nTrama.\nKerry comincia ad avere una seria relazione con Kim, anche se comincia ad aver paura che la notizia circoli nell'ambiente di lavoro, temendo i giudizi dei colleghi. Benton viene promosso da Romano come Coordinatore della commissione per le minoranze.\nRomano prova a stimolare Elizabeth Corday che continua a rimandare le operazioni perch\u00e9 ancora sotto choc in seguito alla vicenda Patterson. Greene torna al lavoro dopo tutte le terapie ma sembra ancora un po' stressato ed ha alcune reazioni aggressive con i pazienti.\nKovac si occupa di un possibile infortunio sul lavoro \"clandestino\"; Kerry segnala il caso all'ispettorato sul lavoro. In seguito a dei controlli presso il mobilificio, scoppia un incendio ed il pronto soccorso \u00e8 invaso da feriti.\nUn ferito ha un problema cardiaco, dopo alcune rimostranze Elizabeth lo porta in sala operatoria per analisi ed \u00e8 costretta ad operarlo. Durante l'operazione subisce un'altra crisi di panico ma Romano, stavolta, resta a guardare e non interviene, riuscendo cos\u00ec a farle superare la crisi.\nCarter viene ammesso dalla Weaver con ulteriori restrizioni e questo lo porta ad uno scontro con Benton, al quale non aveva raccontato della sua debolezza. Decide di tornare a trovare suo cugino Chase e di raccontargli la sua storia.\nVite in bilico.\nTrama.\nIl vescovo Stewart torna a parlare con Kovac per il persistere di alcuni acciacchi; a seguito di analisi approfondite, Luka comunica al vescovo che \u00e8 affetto da Lupus, ma egli ne era gi\u00e0 a conoscenza. Nel frattempo arriva anche un sedicenne che necessita di un trapianto, ma il giovane rifiuta, perch\u00e9 per lui sarebbe il terzo.\nCarter chiede ad Abby di accompagnarlo ad una festa organizzata dai nonni al museo, nascondendo l'eleganza e serialit\u00e0 dell'evento, e provando a farsi notare in tutti i modi.\nMark continua ad avere atteggiamenti nervosi, \u00e8 spigoloso con tutti ed ha ancora piccoli problemi di afasia, che lo irritano ancora di pi\u00f9. \u00c8 intollerante e rassegnato quando affronta i casi critici e per questo si scontra con la Weaver. Kerry decider\u00e0 di valutare la possibilit\u00e0 del suo impiego.\nLa forza della fede.\nTrama.\nJing-Mei torna al lavoro dopo il parto, ma sembra ancora un po' arrugginita e scossa nel trattare coi bambini. Arriva un bambino grave, in seguito a vari controlli Carter, in disaccordo con Chen, intuisce che ha il morbillo. Quando arrivano i genitori, confermano che non lo hanno mai vaccinato, confermando la tesi di John. Nonostante i vari sforzi, il piccolo non ce la fa.\nTorna al pronto soccorso il Vescovo Stewart, in condizioni sempre pi\u00f9 gravi, e Kovac ha di nuovo uno scontro con lui. Contro il suo parere, il vescovo va via per presenziare all'ordinazione di un sacerdote e Luka, lo segue con il kit di soccorso.\nIntanto Mark Greene viene contattato dal responsabile della commissione medica, per valutare le sue capacit\u00e0 e la sua idoneit\u00e0 alla professione medica; capito che la segnalazione \u00e8 venuta dalla Weaver l'affronta a muso duro nei corridoi. Anche la Corday si scontra con Kerry e le sfoga tutta la sua rabbia.\nDeragliamento.\nTrama.\nBenton prova a suggerire come comportarsi al colloquio ad uno studente che ha preso a cuore in seguito alla sua promozione alla commissione minoranza. Mark fa gli ultimi test di idoneit\u00e0 prescritti dalla commissione medica.\nUn'auto di traverso provoca il deragliamento di un treno e Kovac e Carter corrono sul luogo dell'incidente per prestare i primi soccorsi. Luka, nel vedere quelle scene di dolore e morte rivive i momenti di panico passati al momento della guerra nella ex-Jugoslavia e tutto gli ricorda la morte dei suoi familiari.\nArriva anche la Corday, per verificare il grave caso di un pompiere rimasto bloccato sotto una carrozza. Mentre cominciano ad amputargli le gambe, ad Elizabeth, nonostante sia solo alla 25\u00aa settimana, vengono le doglie.\nCalmatesi le acque, Luka sale a controllare la salute del vescovo, a cui restano poche ore di vita; dopo un breve colloquio il vescovo convince Luka a confessarsi.\nCaccia alle streghe.\nTrama.\nLuka manifesta ad Abby le sue intenzioni di lasciare l'albergo e trovare un appartamento tutto suo, o loro. La dott.ssa Legaspi viene interrogata dalla polizia, perch\u00e9 accusata di molestie sessuali dalla ragazza che caus\u00f2 il deragliamento; la Weaver condanner\u00e0 la sua condotta e le due avranno un duro scontro.\nMark accompagna Elizabeth, che torna al lavoro dopo il riposo forzato e trova alcuni cambiamenti nel suo ruolo. John prosegue la sua relazione con la giovane Rena, ma scopre la sua giovanissima et\u00e0 - 19 anni - e ne parla con Abby, distraendola dalla bambina di cui si occupava. Al ritorno in camera, la bambina \u00e8 scomparsa ed il pronto soccorso piomba nel caos; Abby non si d\u00e0 pace.\nIl dott. Greene si scontra con Malucci per la gestione di un giovane paziente che si mostra aggressivo, anche perch\u00e9 assume steroidi. Il ragazzo subisce il rapporto col padre ma Greene non vuole aiutarlo e Dave gli rinfaccia il suo cambio di atteggiamento nei confronti dei pazienti in seguito alla malattia. Intanto arriva il risultato dei test a cui si \u00e8 sottoposto, e l'esito \u00e8 positivo.\nSelezione naturale.\nTrama.\nCleo \u00e8 alle prese con una paziente che d\u00e0 segni di demenza, scaricata dalla casa di cura. Al pronto soccorso arriva un borseggiatore ferito da una poliziotta, che ha il grilletto facile. Tant'\u00e8 che, mentre il suo collega viene medicato, l'anziana prende la pistola per protestare contro la mancata assistenza e lei le spara due colpi in pieno petto. L'anziana muore e sia Cleo sia Peter, si dannano per non averle prestato la giusta attenzione.\nElizabeth continua a lavorare nonostante la gravidanza le dia lievi fastidi che, a detta del dott. Romano, ne inficiano il lavoro. Lei, caparbia come sempre, insiste nel lavorare cominciando per\u00f2 ad accusare la fatica dell'impegno in gravidanza.\nMark si occupa di una giovane che, dopo aver preso dei medicinali per favorire l'ovulazione, per donare i suoi ovuli ad una coppia, viene colta da ictus, compromettendo irrimediabilmente la sua salute. Luka invece deve occuparsi di una giovane dodicenne che aspetta un bambino.\nSposa bagnata.\nTrama.\n\u00c8 giunto il giorno del matrimonio ed Elizabeth \u00e8 in preda al panico per gli ultimi contrattempi. Kerry, indispettita dal non aver ricevuto l'invito al matrimonio, prova ad organizzare i turni in seguito alle defezioni dei medici ed infermieri invitati alla cerimonia.\nIntanto, a causa del temporale, c'\u00e8 un incidente che coinvolge un bus con delle detenute. Il pronto soccorso \u00e8 pieno di feriti e tra Kovac e Carter continuano gli screzi dovuti sia alla voglia di prevaricazione territoriale in ospedale, sia ad una certa gelosia per i rapporti con Abby.\nContinuano i contrattempi e mentre Elizabeth riesce, con un pizzico di fortuna, a raggiungere la chiesa, Mark resta imbottigliato nel traffico e tarda moltissimo a raggiungere la cerimonia. Il ritardo accumulato irrita Elizabeth che crolla davanti ai suoi genitori, manifestando tutte le sue paure sulla salute di Mark. Finalmente Mark arriva e la cerimonia ha inizio.\nMaggie.\nTrama.\nAbby riceve la visita del suo ex-marito che la avvisa di aver ricevuto una telefonata da un albergo nell'est nel quale la madre si \u00e8 barricata da alcune settimane. Presa dal panico accetta l'aiuto di John per riportarla a Chicago, scontrandosi con Luka che vorrebbe invece evitarle il disagio e la delusione, ed \u00e8 visibilmente geloso della presenza di Carter; anche Reena \u00e8 contrariata dalla scelta di John.\nGiunti presso l'albergo, il gestore gli apre l'appartamento ed i due, trovano Maggie in uno stato pietoso; Abby comincia subito ad occuparsi della madre. Caricatala sull'auto, ripartono per Chicago. In un autogrill ruba una confezione di medicinali e la assume di nascosto. Arrivati a Chicago, va in crisi ed \u00e8 ripresa per i capelli.\nNel frattempo, al pronto soccorso, Elizabeth partorisce una bella bimba e con Mark decidono di chiamarla \"Ella\". Peter e Cleo si occupano di alcuni giovani alle prese con le prove di iniziazione delle sette collegiali.\nL'udienza.\nTrama.\nA causa di un errore burocratico, Abby scopre che sua madre (che ha tentato il suicidio) si trova davanti al giudice per un'udienza, e corre in aula per testimoniare che la donna non dovrebbe essere rilasciata. Maggie per\u00f2 si dimostra controllata e d\u00e0 di s\u00e9 un'ottima impressione al magistrato.\nNel frattempo, Kerry d\u00e0 una terribile notizia a una senzatetto, che un tempo presentava un programma per bambini che lei seguiva da piccola.\nPeter cerca di aiutare uno dei suoi insegnanti di liceo, un tempo suo mentore e ora sofferente per un arresto cardiaco. Indaffarato, l'uomo si fa male ad una mano aiutando un ciclista caduto; pi\u00f9 tardi viene a sapere che Carla, ferita, \u00e8 stata ricoverata in pronto soccorso con il piccolo Reese.\nJohn aiuta una donna incinta ferita, e pi\u00f9 tardi va in collera quando il marito lo informa su come si sono svolti i fatti\nProgetto di vita.\nTrama.\nAbby, ormai stanca, intravede un raggio di speranza nella cura della madre, mentalmente disturbata. La donna infatti d\u00e0 alla studentessa/infermiera alcuni buoni consigli in un raro momento di lucidit\u00e0.\nCarla, l'ex di Peter, trova da ridire su Cleo. Intanto i sospetti di Mark sono confermati quando cura un bambino di sette anni molto ribelle, che riporta segni di maltrattamenti.\nI piani di John per porre la sua candidatura a capo degli assistenti sono accantonati da Kerry, che appoggia Jing-Mei per il prossimo anno. Kerry intanto soffre per il rimorso quando incontra la nuova ragazza della dottoressa Legaspi, e quando ha a che fare con una ragazza ritardata, il cui unico membro della famiglia giace in gravi condizioni.\nMolti medici e infermieri del pronto soccorso si divertono giocando a softball.\nFuria scatenata.\nTrama.\nIl pronto soccorso \u00e8 sommerso da vittime di una sparatoria, quando un padre folle compie una strage. Mark, terrorizzato, si rende conto che il suo personale collegamento con l'omicida pu\u00f2 risultare fatale per Elizabeth ed Ella.\nNel bel mezzo del caos causato dalla sparatoria, John si trova nell'indesiderabile posizione di dover appoggiare la promozione di Jing-Mei, che a lui \u00e8 stata negata.\nPeter \u00e8 inaspettatamente assalito dal marito di Carla, mentre Cleo si taglia mentre sta curando un paziente HIV positivo.\nRobert fa emergere tutti i suoi pregiudizi quando cerca di forzare la dottoressa Legaspi."}
{"id": "1279492", "revid": "125691915", "url": "https://it.wikipedia.org/wiki?curid=1279492", "title": "Stasera pago io", "text": "Stasera pago io \u00e8 stato un programma televisivo italiano, condotto da Fiorello per tre edizioni su Rai 1 tra il 2001 e il 2004.\nIl programma.\n\u00c8 un variet\u00e0 incentrato sulla figura dell'eclettico showman Rosario Fiorello che, dopo alcuni insuccessi a Mediaset, sbarca in Rai con un variet\u00e0 che ha saputo mettere d'accordo critica e pubblico (media di 8 milioni di ascoltatori a serata). Da notare soprattutto la capacit\u00e0 di Fiorello di riuscire ad interagire allegramente con i suoi ospiti, tra i quali anche star internazionali.\nEdizioni.\n\"Stasera pago io...\" (2001).\nLo show \u00e8 in onda nella prima serata del sabato di Rai 1 nell'inverno 2001, dal 13 gennaio al 24 febbraio. Al fianco di Fiorello ci sono Santino La Macchia, Tommaso Accardo, Andrea Tidona ed una presenza femminile, quella della splendida modella Kartika Luyet.\nUn'orchestra vera e propria composta da 33 elementi \u00e8 diretta da Leonardo De Amicis, autore anche degli arrangiamenti e il balletto \u00e8 guidato dalle coreografie di Luca Tommassini.\nMomento clou di ogni puntata era l'imitazione di Franco Califano.\nNella sfida del sabato sera lo show di Fiorello si scontrava con \"C'\u00e8 posta per te\" di Maria De Filippi, contro il quale fu vincente in alcune puntate.\n\"Stasera pago io\u2026in Euro\" (2002).\nFiorello, insieme a Tommaso Accardo, Andrea Tidona e Santino La Macchia, con Eva Riccobono, presenta la seconda edizione del suo \"one-man show\" in diretta dallo studio 15 di Cinecitt\u00e0, allestito con le scenografie di Gaetano Castelli, dal 6 aprile al 25 maggio 2002. In studio la grande orchestra diretta dal maestro Leonardo De Amicis e le coreografie di Luca Tommassini, interpretate dal corpo di ballo e dalla prima ballerina Caroline A. Rice. La regia \u00e8 di Duccio Forzano che torna a guidare il programma dopo averlo diretto nella passata edizione. Al termine dell'edizione, il 25 maggio 2002 va in onda \"Il meglio di...\".\nMomento clou di ogni puntata era l'imitazione dell'onorevole Ignazio La Russa.\n\"Stasera pago io - Revolution\" (2004).\nIn onda nella primavera del 2004 e in contemporanea sulle frequenze di Radio 2 con la voce narrante di Marco Baldini.\nLo show di otto puntate si svolge questa volta in diretta dal Teatro delle Vittorie di Roma.\nLa direzione dell'orchestra viene affidata al maestro Enrico Cremonesi e nel corso di ogni serata viene eseguita una coreografia dal corpo di ballo Momix Pendleton.\nMomenti clou di ogni puntata erano le imitazioni del Gobbo di Notre Dame e di Giovanni Mucciaccia."}
{"id": "1279493", "revid": "1573940", "url": "https://it.wikipedia.org/wiki?curid=1279493", "title": "Chiesa di San Giacomo al Campo", "text": "La chiesa di San Giacomo al Campo o chiesa della Misericordia \u00e8 un luogo di culto cattolico situato in via Mazzini a Pontremoli, in provincia di Massa-Carrara.\nStoria e descrizione.\nLa pi\u00f9 antica traccia della chiesa nelle cronache risale al 1187. Sopra il portale d'ingresso, un fregio marmoreo rappresenta san Giovanni Battista, mentre all'interno sono conservati un dipinto con la \"Madonna di San Luca\" e una pala d'altare che ritrae sant'Agostino. Dal 1685 la chiesa \u00e8 sede della Confraternita della Misericordia."}
{"id": "1279495", "revid": "203463", "url": "https://it.wikipedia.org/wiki?curid=1279495", "title": "John Henry Poynting", "text": "Fu professore di fisica al Mason Science College (l'attuale Universit\u00e0 di Birmingham) dal 1880 fino alla sua morte.\nSvilupp\u00f2 il vettore di Poynting, che descrive la direzione e l'intensit\u00e0 del flusso di energia dovuto ad una onda elettromagnetica nel vuoto. Questa quantit\u00e0 appare anche nel teorema di Poynting, un risultato riguardante la conservazione dell'energia per il campo elettromagnetico, pubblicato nel 1884. Nel 1893 misur\u00f2 in modo innovativo la costante di gravitazione universale di Isaac Newton e nel 1903 fu il primo a scoprire che la radiazione solare pu\u00f2 attrarre alcune particelle, un fenomeno che in seguito venne battezzato l'effetto Poynting-Robertson.\nNel 1884 analizz\u00f2 i prezzi di borsa dei \"futures\" usando metodi statistici.\nCi sono crateri su Marte e sulla Luna che portano il suo nome."}
{"id": "1279497", "revid": "132266", "url": "https://it.wikipedia.org/wiki?curid=1279497", "title": "Raimondo della Torre", "text": "Biografia.\nFiglio di Pagano I della Torre Signore di Milano e della Valsassina in Lombardia, fratello di Napo della Torre, apparteneva alla potente famiglia lombarda dei Della Torre.\nFu arciprete di Monza dal 1251 al 1262; concorse con Francesco da Settala alla cattedra della sede arcivescovile di Milano, resasi vacante dal 1257. Nonostante il suo avversario avesse ritirato la candidatura nel 1262, la lunga divisione tra gli elettori port\u00f2 all'intervento di papa Urbano IV, che elesse Ottone Visconti quale titolare della sede milanese. Per non scontentare i della Torre, il papa nomin\u00f2 Raimondo vescovo di Como, cattedra che tenne dal 1262 al 1274.\nNel 1269 fu catturato da Corrado Venosta von Matsch, feudatario del castello di Boffalora in Valchiavenna, ed esposto in una gabbia al pubblico ludibrio a Sondalo in Valtellina. Venne poi liberato dalle milizie di Napo Torriani che distrussero il castello il 25 settembre 1273.\nRaimondo, esponente di spicco del partito dei Guelfi, il 21 dicembre 1273 venne nominato patriarca di Aquileia da papa Gregorio X; presso di lui trovarono rifugio in Friuli i Della Torre e i nobili milanesi a loro fedeli dopo la sconfitta nella battaglia di Desio. Grazie alla sua posizione ebbe inizio la presenza dei Della Torre in Friuli.\nTra i patriarchi che governarono sulla Patria del Friuli fu certamente uno dei migliori, anche se, come i suoi predecessori e i suoi successori, ebbe contro i Trevigiani, i signori Da Camino, i conti di Gorizia e i Veneziani.\nRaimondo venne sepolto nella Basilica di Aquileia.\nLe guerre.\nRaimondo strinse alleanze con Padova e Genova; lott\u00f2 contro i goriziani (che furono poi costretti a rispettare i loro obblighi di fedelt\u00e0 verso il Patriarcato) per riconquistare il castello di Cormons e contro Venezia per quasi vent'anni per la riconquista di alcune posizioni in Istria; prima con guerra di Capodistria 1274-1279 (scoppiata per portare sostegno a Capodistria, ribellatasi al dominio veneziano): in questa circostanza, per tener fronte al potente esercito veneziano fu costretto a fare delle concessioni ai conti di Gorizia (in particolare la citt\u00e0 di Cormons) in cambio del loro appoggio (che si riveler\u00e0 intermittente); la tensione si acu\u00ec nuovamente (la guerra non aveva cambiato gli equilibri della regione) quando il patriarca, in risposta alla rinnovata avanzata veneziana in Istria (presa di Pirano e Rovigno) ospit\u00f2 un sinodo (1281) e scomunic\u00f2 chiunque avesse occupato territori patriarcali; Venezia in risposta occup\u00f2 Trieste dando il via alla guerra di Trieste (1283-1291): Raimondo, dopo aver tentato inutilmente di cacciare i veneziani dalla penisola con l'assedio di Mocc\u00f2 (guidato dal nipote del patriarca, Goffredo della Torre marchese d'Istria), dovette fare ulteriori concessioni ai conti di Gorizia (Venzone), aument\u00f2 pi\u00f9 volte le tasse ed indisse la \"taglia straordinaria\" ovvero una leva militare dai 18 ai 60 anni, riuscendo ad arruolare 45.000 fanti e 5.000 cavalieri. Dopo due assalti (24 aprile e 7 giugno 1289) il forte Romagna, principale base dell'esercito veneziano, cadde nelle mani del patriarca che invi\u00f2 una spedizione di rappresaglia a Caorle e Malamocco.\nLa guerra si concluse con la vittoria del patriarcato, ratificata ufficialmente dalla pace di Treviso (novembre 1291), mediata dal comune di Padova; Venezia tenne l'Istria occidentale in cambio di un tributo e dei pagamenti dei danni di guerra; il patriarcato ottenne la sottomissione di Trieste, che dovette dichiararsi vassalla del Patriarcato (nel 1295 Brissa di Toppo, l'ultimo vescovo a governare sulla citt\u00e0 fu costretto a cedere il governo), la conquista di Muggia, Buie, Pola e Mocc\u00f2.\nDa ponente i Trevigiani, i Caminesi, i Da Prata e i Da Polcenigo attaccarono i paesi oltre il fiume Livenza; tali azioni provocarono l'intervento del patriarca che a sua volta devast\u00f2 il territorio dei Trevigiani.\nRaimondo represse varie ribellioni dei suoi feudatari con il consenso dei vescovi di Feltre, di Trieste e Capodistria, pot\u00e9 riprendere possesso di Sacile e riappacificarsi con i Da Camino.\nRiusc\u00ec anche a stroncare la ribellione dei conti di Gorizia del 1297 provocandone la fuga, anche se gli effetti della vittoria durarono appena due anni, perch\u00e9 lo stesso conte occup\u00f2 nel (1295) le citt\u00e0 di Fianona, Albona e Pinguente e nel 1299 la gastaldia di Tolmino, cedendole solo dopo la minaccia di una guerra aperta con il patriarcato.\nRaimondo install\u00f2 una delle sue residenze presso il castello di Suffumbergo (1298).\nIl governo civile.\nLa figura storica del Patriarca Raimondo spicca per la sua grandezza e lungimiranza, durante il suo patriarcato furono introdotte numerose riforme:\nA fronte di queste benemerenze, \u00e8 doveroso riportare alcune sue scelte pi\u00f9 discutibili:\nDurante il suo patriarcato, il Friuli sub\u00ec poi alcune gravi alluvioni e due rovinosi terremoti nel 1279."}
{"id": "1279498", "revid": "158286", "url": "https://it.wikipedia.org/wiki?curid=1279498", "title": "Chiesa della Misericordia (Pontremoli)", "text": ""}
{"id": "1279500", "revid": "1305772", "url": "https://it.wikipedia.org/wiki?curid=1279500", "title": "Would?", "text": "Would? \u00e8 un singolo del gruppo musicale statunitense Alice in Chains, pubblicato il 7 giugno 1992 come primo estratto dal secondo album in studio \"Dirt\".\nDescrizione.\nLa canzone \u00e8 dedicata al cantante dei Mother Love Bone, Andrew Wood, morto per una overdose di eroina nel 1990. Questa \u00e8 apparsa per la prima volta sulla colonna sonora del film \"Singles - L'amore \u00e8 un gioco\", nel quale gli Alice in Chains fanno una piccola apparizione.\nJerry Cantrell, chitarrista della band e autore della canzone ha dichiarato riguardo ad essa:\nVideo musicale.\nIl video \u00e8 stato diffuso nel giugno del 1992 e diretto da Cameron Crowe e Josh Taft.\nHa vinto nella categoria Best Video from a Film agli MTV Video Music Awards del 1993, a cui erano candidati anche i video \"Revolution\" degli Arrested Development dal film \"Malcolm X\", \"The Crying Game\" di Boy George dall'omonimo film e \"Dyslexic Heart\" di Paul Westerberg da \"Singles\" di cui anche \"Would?\" fa da colonna sonora.\nIl video \u00e8 contenuto anche in \"\".\nTracce.\nTesti e musiche di Jerry Cantrell, eccetto dove indicato"}
{"id": "1279501", "revid": "69794", "url": "https://it.wikipedia.org/wiki?curid=1279501", "title": "Episodi di E.R. - Medici in prima linea (ottava stagione)", "text": "La stagione \u00e8 andata in onda negli USA sulla NBC dal 27 settembre 2001 al 16 maggio 2002. In Italia la stagione \u00e8 andata in onda su Rai 2 dal 17 settembre 2002 al 25 novembre 2002.\nSherry Stringfield riprende il ruolo di Susan Lewis a partire dal quarto episodio.\nErik Palladino, dopo aver ricoperto il ruolo di Dave Malucci, esce di scena nel quarto episodio.\nSharif Atkins compare a partire dal settimo episodio come personaggio ricorrente nel ruolo di Michael Gallant. Viene promosso a personaggio regolare nel quindicesimo episodio.\nEriq La Salle e Michael Michele, dopo aver ricoperto rispettivamente i ruoli di Peter Benton e Cleo Finch, escono di scena nel decimo episodio. Eriq La Salle ricompare nel quindicesimo e nel ventunesimo episodio. Michael Michele ricompare nel ventunesimo episodio.\nMekhi Phifer compare in tre episodi come personaggio ricorrente nel ruolo di Greg Pratt. Verr\u00e0 promosso a personaggio regolare nella nona stagione.\nAnthony Edwards, dopo aver ricoperto il ruolo di Mark Greene, esce di scena nel ventunesimo episodio. Rimane accreditato nei titoli di testa anche nell'episodio finale.\nAmici.\nTrama.\nSusan rientra a casa dopo aver passato la notte ad occuparsi di Mark e trova Carter sotto casa ad aspettarla. Lui sospetta che ci sia del tenero tra i due e la cosa sembra infastidirlo, ma lei smentisce senza per\u00f2 rivelargli la verit\u00e0 sullo stato di salute dell'amico. Contemporaneamente Abby si risveglia a casa di Luka dove in attesa di trovare un nuovo appartamento passa la notte sul divano.\nAll'arrivo all'ospedale i primi pazienti sono una coppia BDSM ed a prestare i soccorsi sono proprio Carter, Susan, Luka ed Abby. Il caso si risolve in fretta, ma lascia grandi strascichi di ilarit\u00e0, soprattutto fra le ragazze che imprudentemente aprono una sacca abbandonata dalla Mistress scoprendo tutta una serie di gadget erotici. L'arrivo della Dr.ssa Weaver interrompe bruscamente i giochi ed i quattro insieme al giovane studente Gallant vengono spediti per punizione ad una lezione di educazione sessuale. Il ritardo del professore consente ai medici di approfondire la conoscenza l'uno dell'altra, i trascorsi di vita e le gelosie tra le due coppie di \"quasi amici\".\nAlla fine dell'episodio Susan lascia andare Carter perch\u00e9 capisce che tra loro non c'\u00e8 quella scintilla e lo incoraggia a farsi avanti con Abby. Si scopre inoltre che il responsabile dello scherzo all'armadietto della Weaver \u00e8 proprio lo stesso Carter."}
{"id": "1279502", "revid": "446353", "url": "https://it.wikipedia.org/wiki?curid=1279502", "title": "Conspiracy - Soluzione finale", "text": "Conspiracy - Soluzione finale, conosciuto anche con il titolo Conspiracy - Le origini della Shoah, (\"Conspiracy\") \u00e8 un film per la televisione del 2001 diretto da Frank Pierson. \u00c8 una cronistoria della Conferenza di Wannsee che si tenne appunto a Wannsee (Berlino) all'inizio del 1942, dove furono messi a punto gli aspetti organizzativi della \"soluzione finale\" della questione ebraica. \nTrama.\nIl 20 gennaio 1942, sulle sponde del lago Wannsee, a pochi chilometri da Berlino, viene indetta una riunione a cui prendono parte alcuni esponenti di primo livello della Germania nazista, ognuno in rappresentanza di un ufficio, un'istituzione o un ministero del Reich. A presiedere la riunione \u00e8 il generale Heydrich, mentre l'organizzazione e gestione dell'evento sono affidate al colonnello Eichmann. La riunione \u00e8 stata indetta per ordine di Adolf Hitler, e su mandato di Goering, per discutere la soluzione finale della questione ebraica. La conquista della Polonia ha portato a oltre due milioni il numero di ebrei presenti nel Reich, destinati a diventare quasi otto milioni al termine della campagna di Russia (che in realt\u00e0, ed \u00e8 un fatto noto solo ad Heydrich ed Eichmann, \u00e8 gi\u00e0 avviata al fallimento); occorre quindi una soluzione drastica e risolutiva, quella che Heydrich chiama continuamente \"evacuazione\".\nAll'inizio la riunione \u00e8 volta a discutere chi e come dovr\u00e0 essere sottoposto all'\"evacuazione\", generando fin da principio degli attriti tra i vari partecipanti all'incontro, anche per via dell'onnipresenza di Heydrich, che impone le decisioni proprie e delle SS, tenendo in pochissima considerazione quelle degli altri rappresentanti, al punto da non lasciarli neanche parlare. Il dottor Stuckart rivela fin da principio il proprio scetticismo circa il modo in cui le SS vorrebbero attuare la soluzione finale, mettendosi in contrasto soprattutto con il superficiale e ignorante Klopfer, soprattutto per quanto riguarda la necessit\u00e0, secondo lui, di mantenersi nei limiti della legalit\u00e0, venendo in ci\u00f2 parzialmente supportato dal dottor Kritzinger, che invece insiste sul fatto che, comunque vada, bisogna continuare a considerare gli ebrei degli esseri umani, da trattare come tali.\nIl divario tra i radicali e i pochi moderati diviene ancor pi\u00f9 marcato quando si tratta di decidere in che modo attuare l'\"evacuazione\"; infatti, mentre i pi\u00f9 si rivelano favorevoli al completo sterminio violento (con l'opposizione tra chi, come Luther \u00e8 favorevole a sommarie esecuzioni di massa, e chi invece, come B\u00fchler, preferirebbe un metodo pi\u00f9 discreto e meno cruento), i soliti Stuckart e Kritzinger, supportati anche dal dottor Neumann, propongono invece la sterilizzazione, azzerando le nascite e facendo s\u00ec che gli ebrei scompaiano da s\u00e9 con il tempo. Ben presto per\u00f2 la scelta dello sterminio prende il sopravvento, nonostante gli avvertimenti di Stuckart circa l'impossibilit\u00e0 di tenere segreta questa operazione al resto del mondo, come le SS si illudono di poter fare, nonch\u00e9 il suo sdegno circa le intenzioni da parte di Heydrich e dei suoi sostenitori di attuare lo sterminio anche nei confronti dei \"Mischlinge\" (ebrei tedeschi di sangue misto con due nonni ebrei e due tedeschi), a suo giudizio da risparmiare in quanto per met\u00e0 tedeschi.\nLa riunione viene interrotta pi\u00f9 volte per delle pause-pranzo, durante le quali Heydrich ha modo di lavorarsi anche i dubbiosi per convincerli, anche dietro minaccia, a supportarlo nel suo progetto. A questo punto, diviene evidente agli occhi di tutti che la riunione non serviva tanto a decidere la politica da seguire riguardo alla soluzione finale, ma piuttosto a \"presentare\" quella gi\u00e0 decisa dalle SS, e gi\u00e0 da qualche tempo in fase di preparazione: i campi di sterminio. Alla fine la proposta viene approvata da tutti i partecipanti e, terminata la riunione, ognuno fa ritorno al proprio ufficio, mentre gli inservienti ripuliscono e rimettono in ordine la villa. Heydrich morir\u00e0 poche settimane dopo a Praga, ma questo non fermer\u00e0 l'inizio dell'Olocausto."}
{"id": "1279503", "revid": "287204", "url": "https://it.wikipedia.org/wiki?curid=1279503", "title": "Chiesa di San Giacomo d'Altopascio", "text": "La chiesa di San Giacomo d'Altopascio \u00e8 un luogo di culto cattolico situato in via Malaspina a Pontremoli, in provincia di Massa-Carrara.\nStoria e descrizione.\nRistrutturato nel 1627, gi\u00e0 annesso ad un convento di monache agostiniane, l'edificio, chiuso al culto da decenni, \u00e8 stato riaperto dopo il restauro (1996-1998) che ha interessato sia i dipinti murali ottocenteschi della volta, sia i begli affreschi di Antonio Contestabili che circondano l'altare maggiore, sul quale \u00e8 posta l\"Ascensione\" di Giuseppe Bottani, sia gli arredi lignei: la cantoria settecentesca e altari laterali seicenteschi corredati di dipinti, uno dei quali incornicia un piccolo affresco quattrocentesco scampato all'incendio del 1495 e al rifacimento del XVII secolo."}
{"id": "1279506", "revid": "253269", "url": "https://it.wikipedia.org/wiki?curid=1279506", "title": "Boris Sagal", "text": "Biografia e carriera.\nEmigrato negli Stati Uniti, frequent\u00f2 la scuola drammatica dell'Universit\u00e0 Yale. Diresse episodi di vari telefilm, per poi passare alla regia di film per il cinema. \nLe sue pellicole pi\u00f9 note sono \"Il patto dei cinque\" (1957), \"La squadriglia dei Falchi Rossi\" (1970), \"\" (1971) e \"Angela\" (1978).\nPer la tv realizz\u00f2, tra le altre opere, il film \"La morte viene dal passato\" (1971), poi distribuito anche nelle sale, e la miniserie \"Masada\" (1981). \nSagal mor\u00ec mentre lavorava alla realizzazione del film tv a puntate \"World War III\", colpito accidentalmente dalle pale in movimento di un elicottero. L'incidente avvenne presso il Timberline Lodge, l'albergo ripreso nelle prime scene di \"Shining\" di Stanley Kubrick.\nIl film fu poi completato nel 1982 con la regia di David Greene."}
{"id": "1279510", "revid": "1573940", "url": "https://it.wikipedia.org/wiki?curid=1279510", "title": "Chiesa di San Giorgio (Pontremoli)", "text": "La chiesa di San Giorgio \u00e8 un edificio sacro che si trova in via Porta Parma a Pontremoli.\nDi origine romanica (ma secondo alcune fonti risalente nel suo nucleo originario al 479), \u00e8 citata per la prima volta il 10 marzo 1078, in una bolla pontificia di papa Gregorio VII, che la cita fra le dipendenze del monastero di San Benedetto di Leno. Ad esso la chiesa apparteneva ancora alla fine del XVI secolo. Successivamente si ridusse a una piccola cappella, rimasta poi isolata. Ne rimane l'abside, che presenta una serie di archetti pensili sorretti da mensole e semicolonne che decorano anche il resto della chiesa, e una parte del corpo ad essa collegato."}
{"id": "1279514", "revid": "6923", "url": "https://it.wikipedia.org/wiki?curid=1279514", "title": "Villa Caimi", "text": "Villa Caimi era una villa, non pi\u00f9 esistente, che sorgeva in corrispondenza dell'odierna via Aldini 42, nella Zona 8 di Milano, a Quarto Oggiaro.\nViene citata nell'Archivio Storico Lombardo come Villa Finoli, (dal nome degli ultimi proprietari). Costruita nel '700, nasce come casa di campagna della famiglia Caimi. Era collegata da un passaggio sotterraneo a villa Scheibler e al parco annesso.\nStruttura.\nAll'ingresso esterno della propriet\u00e0 sorgeva un muretto, con due solide colonne. Immediatamente dopo, si presenta un viale alberato antistante a quelli che erano i fienili e le stalle. Sorpassate anch'esse si ha di fronte la villa vera e propria, che si presenta con un ingresso a tre arcate.\nLa villa ha sub\u00ecto molti passaggi di propriet\u00e0 negli anni, molti di essi hanno contribuito a degradare oltre che a smembrare alcune parti della struttura. Oggi la villa \u00e8 in stato di abbandono.\nOggi della villa patrizia rimangono solo due appartamenti, che si affacciano su via Aldini 36, e l'arcata dell'ingresso. Ci\u00f2 che rimane sorge a pochi metri da villa Scheibler, nel parco di Villa Scheibler ex parco Lessona."}
{"id": "1279516", "revid": "110157", "url": "https://it.wikipedia.org/wiki?curid=1279516", "title": "Chiesa di San Martino e San Lazzaro", "text": "La chiesa di San Martino e San Lazzaro \u00e8 un edificio sacro che si trova lungo la statale della Cisa a Pontremoli.\nSituata fuori dell'abitato presso il guado della Magra e all'incrocio della Via Romea con le vie della Val di Vara e del Borgallo sorgeva una chiesa romanica dedicata a San Martino e San Lazzaro.\nNel 1878, per allargare la strada, la chiesa fu smontata, arretrata e ricostruita con pesanti integrazioni che ne hanno compromesso i caratteri originali."}
{"id": "1279520", "revid": "92723", "url": "https://it.wikipedia.org/wiki?curid=1279520", "title": "Chiesa di San Pietro (Pontremoli)", "text": "La chiesa di San Pietro \u00e8 un luogo di culto cattolico che si trova ai margini del centro storico di Pontremoli, in via Alessandro Malaspina 90.\nStoria e descrizione.\nNata come dipendenza dell'abbazia benedettina di Brugnato, in val di Vara, chiudeva con una linea di mura e torri poste a guardia della \"Porta del Monasterio\" (oggi Porta Fiorentina), la porzione pi\u00f9 meridionale dell'abitato di Pontremoli.\nRiedificata dopo i bombardamenti della Seconda guerra mondiale nello stesso sito ove sorgeva l'antica San Pietro \"de Confluentu\", vi \u00e8 conservata la lastra in arenaria del XII secolo con la raffigurazione del \"Labirinto\", rappresentazione simbolica dell'itinerario dei pellegrini, mentre il superstite architrave con la raffigurazione in bassorilievo di \"San Pietro\" \u00e8 ora custodito presso il castello del Piagnaro.\nCuriosit\u00e0.\nNel 1494 vi vennero acquartierati i mille fanti svizzeri al seguito di Carlo VIII di Francia, giunto a Pontremoli il 28 ottobre mentre era diretto a Sarzana."}
{"id": "1279523", "revid": "1283780", "url": "https://it.wikipedia.org/wiki?curid=1279523", "title": "Nube orografica", "text": "La nube orografica (dal prefisso di origine greca \"oros\", \"montagna\") \u00e8 una nube che si genera quando una massa d'aria incontra una catena montuosa e viene forzata a risalirla; ci\u00f2 provoca diminuzione della temperatura che, in caso di discesa al di sotto della \"temperatura di rugiada\", provoca la conseguente condensazione dell'acqua ivi contenuta, originando nubi e precipitazioni.\nUna nube orografica pu\u00f2 formarsi, tipicamente, in alta montagna, in seguito all'intenso riscaldamento del suolo roccioso nelle giornate serene, in regime di alta pressione estiva. L'intenso irraggiamento solare che si verifica nella mattinata (solitamente serena) causa un forte aumento di temperatura della massa d'aria a immediato contatto con il suolo nell'entroterra, provocando la sua ascesa forzata e il suo rimpiazzo con altra aria pi\u00f9 fredda proveniente dal mare, originando le cosiddette \"brezze di mare\"); tale ascesa provoca un'espansione della massa d'aria e quindi una diminuzione della sua temperatura, e quando questa scende al di sotto del punto di rugiada la massa d'aria comincia a condensare, originando una nuvola cumuliforme, e talvolta veri e propri temporali. In normali situazioni di stabilit\u00e0 estiva, tali nubi orografiche si dissolvono solitamente durante la serata, venendo a cessare l'irraggiamento solare."}
{"id": "1279525", "revid": "339392", "url": "https://it.wikipedia.org/wiki?curid=1279525", "title": "MUSIC BOX", "text": ""}
{"id": "1279526", "revid": "767487", "url": "https://it.wikipedia.org/wiki?curid=1279526", "title": "Eve (rapper)", "text": "Ha iniziato la sua carriera nel 1999 con \"Let There Be Eve...Ruff Ryders' First Lady\". Il successo internazionale arriva nel 2001 con l'album \"Scorpion\", grazie alla collaborazione con l'ex No Doubt, Gwen Stefani nel singolo \"Let Me Blow Ya Mind\" che diventa un hit single, ed anche alla hit \"Who's that girl?\". Nel 2002 esce il terzo album \"Eve-Olution\" nel quale duetta con Alicia Keys in \"Gangsta lovin\"' ottenendo ancora molto successo. Dal 2003 inizia a recitare in diversi film e serie televisive, ottenendo il ruolo di protagonista nella sitcom \"Eve\".\nDopo dieci anni di assenza, nel 2013 prepara il ritorno sulle scene musicali con la pubblicazione del quarto album \"Lip Lock\".\nBiografia.\nInfanzia e adolescenza.\nEve Jihan Jeffers \u00e8 nata il 10 novembre del 1978 a Philadelphia, Pennsylvania, USA.\nQuando Eve ha 13 anni, i suoi genitori divorziano e sceglie da questo momento di vivere insieme alla madre finch\u00e9 due anni pi\u00f9 tardi sua madre si sposa con un altro uomo.\nDurante l'adolescenza canta in diversi cori e forma un gruppo di cantanti con le sue amiche (Dope Girl Posse o DGP).\nIn questi anni, mentre inizia a muovere i primi passi nel mondo della musica, trova un lavoro in un locale notturno come stripper. Il manager del gruppo si accorge del talento che Eve mostra anche nella musica rap, quindi le consiglia di smettere con il canto e di iniziare una nuova carriera entrando nella musica hip hop.\nL'incontro con Ma$e e il debutto con Ruff Ryders.\nGrazie all'incontro con il rapper Ma$e, Eve registra il suo primo album, \"Eve Of Destruction\". L'etichetta con la quale aveva firmato il contratto per\u00f2 si ritrov\u00f2 in cattive condizioni economiche, questa situazione determin\u00f2 la chiusura del contratto con la Aftermath Entertainment. In ogni caso, il suo nome cominciava a risuonare nel mondo dell'hip hop e grazie alle amicizie che aveva trovato durante gli anni precedenti, non fu difficile per lei firmare un altro contratto con la Ruff Ryders.\nAvviene cos\u00ec il suo debutto ufficiale nel 1999 con l'album \"Let There Be Eve... Ruff Ryders' First Lady\" che ottenne un grandissimo successo, entrando nella storia di questo genere musicale come il secondo album rap di una donna pi\u00f9 venduto al mondo (il primo posto appartiene alla rapper new yorkese Foxy Brown).\nIl successo con \"Scorpion\".\n\"Scorpion\", il suo secondo album, venne pubblicato nel 2001. Il primo singolo, \"\"Let Me Blow Ya Mind\", in collaborazione con Gwen Stefani dei No Doubt, port\u00f2 Eve al successo internazionale diventando uno dei singoli pi\u00f9 venduti di quel periodo. La canzone vinse un Grammy Award nella categoria \"Best Rap/Sung Collaboration\" mentre il disco ottenne il Disco di platino.Nello stesso anno ha ottenuto il medesimo successo con la hit \"Who's that girl?\".\nIl terzo album \"Eve-Olution\" e la sitcom \"Eve\".\nIl terzo album di Eve \u00e8 \"Eve-Olution\", uscito nell'estate del 2002; raggiunge la posizione numero sei nella classifica di Billboard. Anche il primo singolo scelto per questo disco arriva in cima alla classifica; si tratta del pezzo \"Gangsta Lovin\" che vede la collaborazione della cantante soul Alicia Keys. Il secondo ed ultimo singolo, \"Satisfaction\"\" ottiene risultati mediocri. Alla fine della promozione, \"Eve-Olution\" ottiene il disco d'oro per le oltre 700000 copie, ma diventa l'album meno venduto in tutta la carriera di Eve.\nDal 2002 inizia a dedicarsi all'arte della recitazione; recita nel film \"La bottega del barbiere\" ottenendo un buon successo. Nel 2003 recita nel film campione d'incassi xXx e ottiene il ruolo di protagonista nella sitcom \"Eve\", in onda per tre stagioni sul network televisivo statunitense UPN. La serie \u00e8 il trampolino per la carriera d'attrice di Eve, che negli anni seguenti compare in numerosi film e serie televisive\n2005-2012: collaborazioni e altri progetti.\nNel 2005 la rapper americana appare come guest star nell'album di successo della cantante ed amica Gwen Stefani. Il singolo \"Rich Girl\" guadagna il numero sette nella classifica americana dei singoli, ed entra nelle prime posizioni delle classifiche di tutto il mondo. Lo stesso anno, collabora al remix della canzone \"1 Thing\" di Amerie, anche questo singolo finisce al numero uno.\nNel 2007 le collaborazioni vanno avanti. Questa volta Eve \u00e8 invitata a rapper in una canzone di Kelly Rowland (ex delle Destiny's Child). Il singolo \u00e8 \"Like This\".\nNel 2009 ha recitato nella serie televisiva Glee, nel ruolo di Grace Hitchens, la direttrice di un liceo per ragazze uscite dal riformatorio, contro cui i ragazzi del Glee Club avrebbero dovuto battersi alle eliminatorie provinciali.\n2007-2013: i ritardi del quarto album \"Lip Lock\".\nNel 2007 Eve inizia a lavorare per la pubblicazione del suo quarto studio album \"Here I Am\". Per questo disco, Eve ritorna con la Aftermath Records, l'etichetta discografica di Dr. Dre. Il primo singolo \u00e8 \"Tambourine\", seguito da \"Give It to You\" con Sean Paul. A causa di problemi con la casa discografica il progetto viene rimandato al 2009, per poi venire cancellato.\nNel 2013 l'album, rinominato nel frattempo \"Lip Lock\", viene pubblicato in maniera indipendente da Eve tramite la sua etichetta discografica From the Rib. Dall'album vengono estratti i singoli \"Make It Out This Town\", che vede la partecipazione di Gabe Saporta dei Cobra Starship, e \"EVE\", oltre che il singolo promozionale \"She Bad Bad\".\nDoppiatrici italiane.\nNelle versioni in italiano dei suoi film, Eve \u00e8 stata doppiata da:"}
{"id": "1279527", "revid": "21880", "url": "https://it.wikipedia.org/wiki?curid=1279527", "title": "Parco Lombardo della Valle del Ticino", "text": ""}
{"id": "1279529", "revid": "217591", "url": "https://it.wikipedia.org/wiki?curid=1279529", "title": "Santuario della Madonna del Pozzo (Empoli)", "text": "Il santuario della Madonna del Pozzo, detto anche localmente \"santuario della Madonna di \"fuori\"\" per la posizione che la collocava esternamente al circuito difensivo delle mura, \u00e8 un luogo di culto cattolico che si trova ad Empoli, in provincia di Firenze, nel territorio dell'arcidiocesi di Firenze.\nStoria.\nSul posto, originariamente, vi era un tabernacolo con l'affresco quattrocentesco raffigurante la \"Madonna con il Bambino e quattro santi\" ora nella chiesa: intorno a tale immagine, rimasta miracolosamente illesa nel 1523 in occasione di un incendio, venne edificato un oratorio, tra il 1527 e il 1528, ricordato nella rappresentazione dell'assedio di Empoli dipinta da Giovanni Stradano sotto la supervisione del Vasari in Palazzo Vecchio.\nL'aula rettangolare primigenia vide la costruzione di una tribuna ottagonale in laterizio tra 1610 e il 1613 su progetto di Gherardo Mechini e dell'empolese Andrea Bonistalli, detto Il Fracassa, nonch\u00e9 del loggiato che cinge l'edificio su tre fronti raccordato alla tribuna ottagonale terminale.\nNel 1792 venne aggiunta la torre campanaria.\nDescrizione.\nLa chiesa \u00e8 circondata su tre lati da un portico. Esso, coperto con volte a crociera, \u00e8 sorretto da colonne tuscaniche e presenta cinque arcate sia nella parte anteriore, sia nei due lati. La facciata della chiesa \u00e8 a capanna con, alla base, sotto il portico, il portale con ai lati due finestre rettangolari. Al di sopra del portico, vi \u00e8 un oculo circolare.\nAll'interno, la chiesa \u00e8 a navata unica coperta con volta a botte lunettata, terminante con la tribuna seicentesca. A met\u00e0 della navata, vi sono i due altari laterali, con ancona formata da due colonne corinzie che sorreggono un frontone. Sulla cantoria lignea in controfacciata si trova l'organo a canne. La tribuna, a pianta ottagonale, \u00e8 adibita a presbiterio ed \u00e8 illuminata da quattro finestre con ricca cornice in pietra. Sopra l'altare maggiore, vi \u00e8 l'affresco quattrocentesco della \"Madonna con il Bambino e quattro santi\"."}
{"id": "1279531", "revid": "1573940", "url": "https://it.wikipedia.org/wiki?curid=1279531", "title": "Chiesa di Santa Cristina (Pontremoli)", "text": "La chiesa di Santa Cristina \u00e8 un luogo di culto cattolico dedicata a santa Cristina di Bolsena, situata in vicolo Santa Cristina a Pontremoli, in provincia di Massa-Carrara. La chiesa \u00e8 sede della parrocchia dei SS. Giacomo e Cristina del vicariato di Pontremoli della diocesi di Massa Carrara-Pontremoli.\nStoria e descrizione.\nFu completamente riedificata tra il 1670 e il 1688 e affrescata nel presbiterio e nel coro da Antonio Contestabili nella seconda met\u00e0 del Settecento. Vi si conservano opere di Alessandro Gherardini (\"Martirio di santa Cristina\" e \"Trasfigurazione\") e altri dipinti gi\u00e0 nell'attiguo oratorio di San Giovanni Decollato (poi San Lorenzo), soppresso nel 1785. Sulla cantoria in controfacciata vi \u00e8 l'organo a canne, di scuola lombarda, del XIX secolo."}
{"id": "1279539", "revid": "1573940", "url": "https://it.wikipedia.org/wiki?curid=1279539", "title": "Convento dei Cappuccini (Pontremoli)", "text": "La chiesa-convento dei Cappuccini \u00e8 un edificio sacro che si trova su un poggio che domina Pontremoli, poco distante dal Teatro della Rosa. Attualmente i frati Cappuccini non sono pi\u00f9 presenti nella struttura dal settembre 2014, dopo la decisione di trasferimento da parte dell'allora ministro provinciale dei Cappuccini dell'Emilia-Romagna, fr. Matteo Ghisini, nonostante le proteste del vescovo diocesano mons. Giovanni Santucci e del sindaco di Pontremoli Lucia Baracchini.\nStoria e descrizione.\nIl convento fu edificato tra il 1641 e il 1652, circa un secolo dopo l'arrivo del primo nucleo di Cappuccini a Pontremoli, che si fa risalire al 1578. Nella chiesa, che ha la facciata moderna, si conservano due importanti dipinti seicenteschi, la \"Vergine col Bambino\" di Jacopo Ligozzi, e \"San Domenico e San Felice di Cantelice\" di Domenico Fiasella."}
{"id": "1279541", "revid": "22356", "url": "https://it.wikipedia.org/wiki?curid=1279541", "title": "Bradypodidae", "text": ""}
{"id": "1279542", "revid": "174925", "url": "https://it.wikipedia.org/wiki?curid=1279542", "title": "Vermilingua", "text": "I Vermilingui (\"Vermilingua\", Illiger 1811) sono un sottordine di mammiferi, i cui rappresentanti attuali sono i formichieri. Questi animali, che fanno parte dell'ordine dei Pilosa, sono diffusi in Sudamerica e in alcune parti dell'America Centrale.\nSistematica.\nIl sottordine contiene 4 specie raggruppate in tre generi e due famiglie:\nSottordine Vermilingua \nDescrizione e abitudini.\nI vermilingui sono caratterizzati dall'estremo allungamento delle ossa delle mascelle e dall'assenza di dentatura. Nella forma pi\u00f9 grande e pi\u00f9 nota, il formichiere gigante (\"Myrmecophaga tridactyla\"), le specializzazioni si sono estremizzate. Tutti i vermilingui si cibano di insetti, che catturano tramite la lunga lingua viscosa.\nEvoluzione.\nNella documentazione fossile, i vermilingui appaiono dapprima con la famiglia dei mirmecofagidi nel Miocene inferiore (circa 18 milioni di anni fa), e il genere \"Protamandua\" \u00e8 gi\u00e0 simile all'attuale \"Tamandua\"; i formichieri nani (Cyclopedidae) compaiono alla fine dello stesso periodo, con il genere \"Paleomyrmidon\". In ogni caso, sembra che i vermilingui non siano mai stati abbondanti durante la loro evoluzione e non abbiano mai abbandonato il Sudamerica, loro terra d'origine.\nUn fossile rinvenuto in Germania e risalente all'Eocene medio (circa 50 milioni di anni fa) \u00e8 stato battezzato \"Eurotamandua joresi\" per la notevole somiglianza con l'attuale tamandua. Per alcuni anni dopo la sua scoperta, gli studiosi ritennero che questo animale fosse ancestrale al gruppo dei formichieri, e che forse tutti gli xenartri ebbero origine in Europa. Studi successivi, per\u00f2, hanno dimostrato che \"Eurotamandua\" non era un vero formichiere, ma una forma primitiva di pangolino ancora priva di scaglie."}
{"id": "1279543", "revid": "158286", "url": "https://it.wikipedia.org/wiki?curid=1279543", "title": "Chiesa dei Cappuccini (Pontremoli)", "text": ""}
{"id": "1279544", "revid": "149726", "url": "https://it.wikipedia.org/wiki?curid=1279544", "title": "Phyllophaga", "text": ""}
{"id": "1279545", "revid": "110157", "url": "https://it.wikipedia.org/wiki?curid=1279545", "title": "Chiesa di San Martino (Pontorme)", "text": "La chiesa di San Martino si trova a Pontorme, frazione del comune di Empoli, in provincia di Firenze, arcidiocesi della medesima citt\u00e0.\nStoria.\nLa chiesa di San Martino \u00e8 situata all'esterno delle mura di Pontorme e probabilmente fu fondata prima del Mille coma suggerirebbero alcuni reperti altomedievali rimasti. Le prime testimonianze documentarie risalgono alla fine del XII secolo quando appare citata in una bolla di papa Lucio III nel 1183 come dipendente dalla badia di Spugna e in un'altra di papa Celestino III del 1192 come suffraganea della pieve di Sant'Andrea di Empoli. Pochi anni dopo, nel 1197, all'interno della chiesa fu firmato un trattato di pace.\nNel 1258 il papa Alessandro IV la conferm\u00f2 alla pieve di Empoli e da allora fino ai primi del XIV secolo la chiesa visse un periodo di notevole ricchezza economica anche grazie a diversi lasciti testamentari. Nel 1390 e nel 1455 la chiesa fu arricchita da due nuovi altari e negli statuti comunali del 1445 ci sono varie norme che regolano la viabilit\u00e0 e l'uso dello spazio intorno ad essa.\nDal Trecento il patronato spettava alla famiglia Frescobaldi,come testimonia lo stemma in facciata, che nel 1610 finanziarono una serie di lavori alla chiesa: furono aumentate le aperture nella facciata, furono chiuse le monofore e all'interno furono intonacate le pareti e modificati gli altari. Accanto alla chiesa, nel 1727, fu costruito l'oratorio del Rosario.\nA causa della vicinanza con il fiume Arno la chiesa era spesso soggetta ad allagamenti e dopo una serie di inondazioni, nel 1771 furono rifatte le fondamenta e anche la tettoia, mente nel 1880 si dovette rialzare il pavimento.\nNel 1927 sotto la guida dell'architetto Ezio Cerpi la chiesa \u00e8 stata riportata ad un rigoroso stile romanico.\nArchitettura e patrimonio artistico.\nLa chiesa di San Martino consiste in un edificio ad aula unica rettangolare coperta a tetto e conclusa da un'abside. Sono chiaramente visibili due fasi nella costruzione dell'edificio: una pi\u00f9 antica dominata dall'uso della pietra serena e una pi\u00f9 recente con l'uso del mattone.\nEsterno.\nLa facciata \u00e8 a capanna ed \u00e8 coronata da mattoni disposti a dente di sega. Il basamento \u00e8 in pietra arenaria con inserimenti marmorei e al centro \u00e8 aperta dal portale architravato con lunetta in cotto, arco estradossato e ghiera con decorazione a zig-zag. Sulla falda destra \u00e8 impostato il campanile a vela biforo in mattoni; alla base del campanile si trova un mattone con una rara decorazione a zig-zag con losanga inserita in un cerchio.\nLa fiancata settentrionale, non \u00e8 completamente visibile e nel basamento si trova inserito un frammento in marmo scolpito a intrecci da mettere in relazione con un altro simile murato vicino all'altare e facenti parte di un arredo oggi disperso.\nLa tribuna mostra il volume cilindrico dell'abside sopra la quale si apre un piccolo occhio. A sinistra si possono facilmente notare le tracce di aperture oggi tamponate.\nInterno.\nL'interno \u00e8 stato ripristinato in stile nel 1927 e si caratterizza per i diversi materiali impiegati. Le pareti laterali hanno il paramento murario in bozze di calcare disposte a filaretto e stuccate con cemento; vi si aprono delle strette monofore. La tribuna e la controfacciata hanno un paramento murario di maggior qualit\u00e0, simile a quello esterno.\nVi si trovano notevoli opere d'arte: le due piccole tavole di Giovanni Toscani che rappresentano \"Santi\" (Sant'Antonio abate, San Michele arcangelo, San Martino, San Gregorio, San Lorenzo) e \"Sante\" (Sant'Agata, Sant'Apollonia, Santa Lucia, Santa Caterina d'Alessandria); un affresco quattrocentesco attribuito a Pier Francesco Fiorentino, con i \"Santi Sebastiano e Rocco\"; di notevole interesse una scultura in terracotta, rappresentante la \"Madonna col Bambino\", attribuita a Michele da Firenze o a Filippo Brunelleschi."}
{"id": "1279549", "revid": "188116", "url": "https://it.wikipedia.org/wiki?curid=1279549", "title": "Roberto Antonione", "text": "Biografia.\nLaureato in medicina ha mosso i suoi primi passi in Friuli-Venezia Giulia. \nIn consiglio regionale.\nConsigliere regionale dal 1993 (prima con la Lista per Trieste e poi con Forza Italia). Dopo essere stato vicepresidente della Regione e Assessore al Lavoro dal 1994 al 1995, nel 1996 fu eletto Presidente del Consiglio regionale.\nIl 31 luglio 1998 fu eletto Presidente della giunta regionale del Friuli Venezia Giulia, con la Casa delle Libert\u00e0.\nDeputato e coordinatore di Forza Italia.\nAlle elezioni politiche del 13 maggio 2001 \u00e8 stato candidato, ed eletto, al Senato della Repubblica per la Casa delle libert\u00e0 nel collegio uninominale di Gorizia.\n\u00c8 stato sottosegretario agli esteri nei governi Berlusconi II e III (2001-2006) con delega ai paesi dell'Est Europa.\nNel 2001 succede a Claudio Scajola come nuovo coordinatore nazionale di Forza Italia incarico che manterr\u00e0 fino al 2003.\nRieletto senatore nel 2006, ricopre l'incarico di vice capogruppo di Forza Italia al Senato.\nAlle elezioni 2008 viene eletto alla Camera dei deputati. Antonione \u00e8 capogruppo del PdL in Commissione Esteri ed \u00e8 Presidente della Delegazione italiana presso l'Assemblea parlamentare dell'iniziativa Centro-Europea\n\u00c8 candidato a sindaco di Trieste nelle amministrative 2011, sostenuto da una coalizione tra PdL, Partito Pensionati, Fiamma Tricolore e due liste civiche. Antonione ha incassato il sostegno di Marco Pannella, che ha invitato al voto disgiunto tra la lista civica \"Trieste cambia\" (che sostiene il centro sinistra con diversi radicali) e il candidato del PDL, a lungo iscritto ai Radicali italiani.\nAl ballottaggio, nonostante l'apparentamento della Lega Nord, ha ottenuto il 42,49% dei consensi. Roberto Cosolini del Partito Democratico ha quindi vinto le elezioni. Ha mantenuto l'incarico di consigliere comunale.\nIl 1\u00ba novembre 2011, durante un'intervista alla trasmissione radiofonica \"La Zanzara\", annuncia di voler uscire dal gruppo parlamentare del PdL e di non voler votare pi\u00f9 la fiducia al governo Berlusconi IV.\nL'uscita dal PdL.\nIl 3 novembre 2011 firma insieme a tre deputati gi\u00e0 ex PdL Fabio Gava, Giustina Destro e Giancarlo Pittelli una lettera in cui invitano il premier Berlusconi ad agire da \"uomo di Stato e formare un nuovo Governo\". La lettera \u00e8 sottoscritta in modo inaspettato anche da due deputati ancora nel PdL considerati dei \"falchi berlusconiani\" per la loro fedelt\u00e0 al premier e la totale condivisione del suo agire politico e personale come Isabella Bertolini e Giorgio Stracquadanio.\nL'8 novembre 2011, \u00e8 uno dei deputati della maggioranza che non vota il Rendiconto Generale dello Stato 2010 portando alla crisi del Governo Berlusconi IV e le rispettive dimissioni del premier.\nIl 12 novembre 2011 Antonione lascia ufficialmente il gruppo alla Camera del Pdl. Lo stesso giorno fonda insieme a due deputati ex Pdl Giustina Destro e Fabio Gava (dimessosi dal Pdl lo stesso giorno), al deputato del Gruppo misto, non iscritto ad alcuna componente e anche lui ex Pdl Giancarlo Pittelli e all'ex capogruppo di Popolo e Territorio Luciano Mario Sardelli una nuova componente nel Gruppo misto denominata \"Liberali per l'Italia-PLI\" di cui Antonione diventa capogruppo e vicepresidente del Gruppo misto.\nNel 2012 alla componente si aggiungono altri 5 deputati ex PdL della componente \"Italia Libera\" usciti in dissenso dal gruppo rispetto alla linea di ostilit\u00e0 verso il Governo tecnico e il premier Monti tra cui Gaetano Pecorella, Isabella Bertolini, Giorgio Stracquadanio, Roberto Tortoli e Franco Stradella dando vita alla componente unitaria \"Italia Libera-Liberali per l'Italia-Partito Liberale Italiano\" di cui Antonione sar\u00e0 capogruppo unico.. Resta in Parlamento fino al marzo 2013.\nNel dicembre 2018 diventa segretario generale dell'Iniziativa centro europea (In C.E.)."}
{"id": "1279552", "revid": "110157", "url": "https://it.wikipedia.org/wiki?curid=1279552", "title": "Oratorio di Nostra Donna", "text": "L'oratorio di Nostra Donna o oratorio della Madonna del Ponte \u00e8 un luogo di culto cattolico situato in via Mazzini a Pontremoli, in provincia di Massa-Carrara.\nStoria e descrizione.\nLa chiesa \u00e8 uno dei massimi esempi di architettura rococ\u00f2, il cui valore sta anche nella coerente e simultanea progettazione delle strutture, delle decorazioni parietali (compiute entro il 1738 da Giovan Battista Natali per le parti di prospettiva e da Sebastiano Galeotti per le parti di figura), degli altari, dei dipinti (due pale di Alessandro Gherardini e Giuseppe Galeotti), delle sculture in legno dipinto a finto marmo collocate entro nicchie, degli arredi lignei (si notino i raffinati confessionali a scomparsa, indistinguibili dalle vere porte con cui fanno pendant).\nL'attuale edificio fu costruito sulle rovine del precedente oratorio, edificato nel XVI secolo e distrutto dalla piena del Magra del 1732, sei anni prima che la nuova costruzione fosse realizzata. L'organo a canne, situato sulla cantoria alla sinistra dell'altare, venne costruito nel XVIII secolo e dispone di 12 registri."}
{"id": "1279555", "revid": "158286", "url": "https://it.wikipedia.org/wiki?curid=1279555", "title": "Oratorio della Madonna del Ponte", "text": ""}
{"id": "1279556", "revid": "1573940", "url": "https://it.wikipedia.org/wiki?curid=1279556", "title": "Chiesa dei Santi Giacomo e Filippo (Pontremoli)", "text": "La chiesa dei Santi Giacomo e Filippo, con l'annesso oratorio di Santa Maria Bianca, \u00e8 una chiesa cattolica che si trova in localit\u00e0 Traverde a Pontremoli.\nLa vecchia chiesa, definita dal perimetro del cimitero che disegna un edificio a una sola abside costruito in grandi bozze d'arenaria ben squadrate, fu costruita in stile romanico tra la fine dell'XI secolo e gli inizi del XII ed era posta su uno dei principali itinerari romei, proveniente dal Monte Bardone e diretto a Pontremoli. Alla chiesa romanica fu annessa successivamente una piccola cappella affrescata nel XV secolo con immagini della \"Madonna\", di \"San Jacopo\", di \"San Rocco\" e di \"San Sebastiano\" oltre ad altre decorazioni pittoriche, oggi restaurate e in buono stato."}
{"id": "1279558", "revid": "2056951", "url": "https://it.wikipedia.org/wiki?curid=1279558", "title": "Vincent P\u00e9rez", "text": "Gli inizi.\nNato in Svizzera da padre spagnolo e madre tedesca, \u00e8 il secondo di tre figli. Il padre, impegnato nel commercio, lo avrebbe voluto vedere nella sua stessa attivit\u00e0, ma Vincent decise di lasciare la Svizzera a diciotto anni per intraprendere al meglio la carriera di attore. Prima di cominciare a recitare aveva considerato di poter fare lo scultore, il pittore oppure il fotografo. Cominci\u00f2 a studiare recitazione a Ginevra, frequent\u00f2 il conservatorio di Parigi e complet\u00f2 gli studi all'Ecole des Amandiers a Nanterre. In un'intervista ha dichiarato di aver sognato di diventare un attore da quando vide un film di Charlie Chaplin a sette anni.\nVita privata.\nDal 1998 \u00e8 sposato con l'attrice senegalese Karine Silla, da cui ha avuto tre figli: Iman (1999) e i gemelli Pablo e Tess (2003). \u00c8 anche patrigno di Roxane, la figlia che Karine ha avuto da una precedente relazione con G\u00e9rard Depardieu. Vive in Francia con la famiglia.\nCarriera.\nIl suo esordio, quando \u00e8 ancora studente, risale al 1986 in \"Gardien de Nuit\", e la fama sopraggiunge nel 1990 con la partecipazione a \"Cyrano de Bergerac\" con G\u00e9rard Depardieu. In seguito, gira \"Il viaggio di Capitan Fracassa\" (1991) con Massimo Troisi, per la regia di Ettore Scola. Nel 1992 vince il Premio Jean Gabin ed esordisce come regista con un cortometraggio, \"L'Exchange\". Nel 1993 recita in \"Indocina\", e sempre nello stesso anno, in \"Fanfan\" di Alexandre Jardin, insieme a Sophie Marceau.\nNel 1994 \u00e8 il coprotagonista, assieme a Isabelle Adjani, de \"La Regina Margot\" di Patrice Ch\u00e9reau, tratto dall'omonimo romanzo di Alexandre Dumas padre. Nel 1995 \u00e8 nel cast di \"Al di l\u00e0 delle nuvole\", film a episodi codiretto da Michelangelo Antonioni e Wim Wenders. L'anno seguente \u00e8 Ashe Corven, il protagonista dell\"'horror\" \"Il corvo 2 - La citt\u00e0 degli angeli\" (1996), dove recita nella parte che fu di Brandon Lee. Ne \"Lo straniero che venne dal mare\" (1997), tratto dal romanzo di Joseph Conrad, recita al fianco di Rachel Weisz.\nNel 1997 e nel 1998 \u00e8 candidato due volte al Premio C\u00e9sar come miglior attore non protagonista, rispettivamente per \"Il cavaliere di Lagard\u00e8re\" (1997) e \"Ceux qui m'aiment prendront le train\" (1998). Sempre nel 1998 partecipa al film \"La voce degli angeli\" con Pen\u00e9lope Cruz. Nel 2000 \u00e8 in \"Sognando l'Africa\" con Kim Basinger e Eva Marie Saint, diretto da Hugh Hudson. Il 2002 lo vede invece nel cast di un altro horror, \"La regina dei dannati\", con Aaliyah e Stuart Townsend, tratto dal romanzo omonimo di Anne Rice, in cui interpreta il vampiro Marius de Romanus. Nel 2003 affianca Pen\u00e9lope Cruz nel film \"Il tulipano d'oro\". In ', girato per la televisione francese e che adatta alcune trame di ', recita nel ruolo che nella serie statunitense \u00e8 interpretato da Vincent D'Onofrio."}
{"id": "1279559", "revid": "773636", "url": "https://it.wikipedia.org/wiki?curid=1279559", "title": "Convento e chiesa di Santo Stefano degli Agostiniani", "text": "La chiesa di Santo Stefano si trova nel centro storico di Empoli, in provincia di Firenze, diocesi della medesima citt\u00e0.\nStoria.\nIl convento e la chiesa.\nEretta dagli agostiniani nel 1367, anno in cui si trasferirono all'interno delle mura della citt\u00e0, la chiesa \u00e8 caratterizzata da un semplice e lungo fianco sul quale si aprono le due porte di accesso (la chiesa \u00e8, infatti, priva di facciata).\nL'edificio era molto probabilmente gi\u00e0 concluso nel 1432, anno della morte del priore Michele da Firenze, che molto si prodig\u00f2 per la sua costruzione ed oggi \u00e8 commemorato all'interno con un sepolcro terragno.\nNel secolo XVIII sub\u00ec radicali ristrutturazioni.\nCon la soppressione del 1808 i frati lasciarono l'edificio che, divenuto propriet\u00e0 demaniale ma con l'obbligo gestionale da parte del comune, fu adibito a scuola.\nDurante la seconda guerra mondiale il complesso architettonico sub\u00ec gravi danni in quanto i tedeschi in ritirata fecero brillare l'alta torre campanaria seicentesca che fran\u00f2 rovinosamente sulla parte orientale della chiesa distruggendo gran parte degli affreschi di Masolino da Panicale.\nDopo la ristrutturazione, che per\u00f2 manc\u00f2 della ricostruzione della torre, l'edificio di culto \u00e8 stato di nuovo restituito all'autorit\u00e0 religiosa per il culto mentre gli spazi del complesso conventuale, di propriet\u00e0 comunale, sono utilizzati per mostre temporanee e adibiti al servizio della biblioteca adiacente.\nLa torre campanaria.\nLa chiesa del convento possedeva anche una torre campanaria. I terreni per la sua edificazione furono acquistati dai frati Agostinaini nel 1618 ma la sua costruzione viene portata a termine tra 1684 e il 1686; progettista dell'opera fu Jacopo Landini il quale si ispir\u00f2, per la sua realizzazione, al campanile della basilica di Santo Spirito a Firenze anch'essa facente parte di un convento agostiniano. Nel 1775 il mastro campanaio Domenico Antonio Cari procedette alla sostituzione sia della campana principale che delle due minori ormai logore per l'uso. Nel 1845 un fulmine colp\u00ec la cuspide della torre campanaria arrecandovi ingenti danni. L'anno successivo (1846), dopo varie proposte progettuali, un'apposita commissione cittadina opt\u00f2 per l'attuazione di un progetto che imponeva sostanziali modifiche al terzo ordine della torre dove il fulmine aveva fatto pi\u00f9 danni. Le nuove linee del campanile riproponevano quelle del campanile di Santa Maria del Fiore progettato da Giotto. L'ultimo atto cronistorico di questa opera architettonica l'abbiamo nel 1944 quando l'esercito tedesco, in ritirata verso nord, fece brillare i 46 metri della torre che franarono rovinosamente sulla chiesa e sull'adiacente antico teatro Salvini. Il monumento non fu pi\u00f9 ricostruito.\nInterno.\nL'interno \u00e8 scandito da massicci pilastri nella parte centrale che la dividono in tre navate con quattro cappelle a sinistra, cinque a destra e tre absidali.\nLa struttura \u00e8 articolata da due grandi oratori, dove avevano sede la Compagnia della Croce e la Compagnia della Santissima Annunziata, le quali disponevano di cappelle all'interno della chiesa.\nIl chiostro e il refettorio.\nAdiacente all'edificio ecclesiastico si sviluppa il chiostro di gusto rinascimentale, impostato su due livelli: la parte inferiore consta di una serie di arcate a tutto sesto poggianti su colonne; la parte superiore \u00e8 una loggia, in parte ancora aperta.\nDal chiostro si pu\u00f2 accedere ai vari ambienti dell'antico complesso agostiniano, tra i quali il refettorio, affrescato nel 1780 (datato) dal pittore fucecchiese Alessandro Masini e restaurato nel 1994: oggi la stanza \u00e8 adibita a mostre temporanee e ad auditorium. "}
{"id": "1279560", "revid": "287204", "url": "https://it.wikipedia.org/wiki?curid=1279560", "title": "V\u00edctor Hugo Pe\u00f1a", "text": "Carriera.\nProfessionista dal 1997 al 2012, era uno specialista delle prove a cronometro.\nDurante il Tour de France 2003, corso a fianco di Lance Armstrong nella US Postal Service presented by Berry Floor, ha indossato per tre giorni la maglia gialla di leader della \"Grande Boucle\", dopo la cronosquadre di Saint-Dizier. \u00c8 stato il primo colombiano a riuscirvi."}
{"id": "1279562", "revid": "57872", "url": "https://it.wikipedia.org/wiki?curid=1279562", "title": "Chiesa di Santa Maria Bianca (Pontremoli)", "text": ""}
{"id": "1279563", "revid": "320578", "url": "https://it.wikipedia.org/wiki?curid=1279563", "title": "Oratorio di Santa Maria Bianca", "text": ""}
{"id": "1279564", "revid": "123493015", "url": "https://it.wikipedia.org/wiki?curid=1279564", "title": "Ionizzazione", "text": "La ionizzazione consiste nella generazione di uno o pi\u00f9 ioni a causa della rimozione o addizione di elettroni da una entit\u00e0 molecolare neutra (cio\u00e8 atomi o molecole), che pu\u00f2 essere causata da collisioni tra particelle o per assorbimento di radiazioni (come nel caso dei brillamenti solari).\nGli atomi o le molecole che hanno un numero di elettroni minore del numero atomico, rimangono carichi positivamente e prendono il nome di \"cationi\"; quelli che hanno un numero di elettroni maggiore del numero atomico, rimangono carichi negativamente e prendono il nome di \"anioni\".\nIl processo di ionizzazione.\nPer togliere un elettrone a un atomo, e quindi farlo diventare uno ione, gli si pu\u00f2 fornire una certa quantit\u00e0 di energia, chiamata energia di ionizzazione, che varia a seconda della specie atomica. Naturalmente, pi\u00f9 gli elettroni sono vicini al nucleo (come nei non metalli), tanto maggiore \u00e8 la quantit\u00e0 di energia che dev\u2019essere somministrata per allontanare gli elettroni dall'atomo.\n\"Normalmente\" un atomo ha una carica elettrica complessiva pari a zero; ci sar\u00e0 nel suo nucleo un certo numero di protoni e neutroni circondati da elettroni, e il numero degli elettroni sar\u00e0 uguale a quello dei protoni.\nIn certe circostanze, tuttavia, uno o pi\u00f9 elettroni possono venire strappati via dall'atomo; questo fenomeno \u00e8 detto ionizzazione. Occorre una certa energia per provocare questa separazione; ci\u00f2 pu\u00f2 avvenire se l'atomo assorbe un fotone altamente energetico, per esempio, nell'ultravioletto, o con energia ancora maggiore), oppure talvolta facendo collidere l'atomo con un altro atomo o ione in un gas molto caldo.\nAlla fine per\u00f2 l'atomo e il suo elettrone perduto tenderanno a ricombinarsi; quando ci\u00f2 avviene, viene emesso un fotone.\nAutoionizzazione dell'acqua.\nNell'acqua pura gli atomi di idrogeno hanno una debole tendenza a separarsi dagli atomi di ossigeno. Questo atomo di idrogeno passa nella soluzione sotto forma di ione H+, che tende a legarsi subito con un altro atomo di ossigeno di una molecola di H2O, formando cos\u00ec lo ione complesso H3O+ (ione idronio). Di conseguenza, viene a formarsi uno ione ossidrile OH-. Cio\u00e8:"}
{"id": "1279565", "revid": "110157", "url": "https://it.wikipedia.org/wiki?curid=1279565", "title": "Chiesa dei Santi Quirico e Giulitta (Tresana)", "text": "La chiesa dei Santi Quirico e Giulitta \u00e8 un edificio di culto cattolico situato nella frazione di Barbarasco, nel comune di Tresana, in provincia di Massa-Carrara. La chiesa \u00e8 sede della parrocchia omonima del vicariato di Aulla della diocesi di Massa Carrara-Pontremoli.\nDescrizione.\nLa chiesa \u00e8 posta al margine di un bosco di castagni secolari che \u00e8 ci\u00f2 che rimane di un enorme castagneto che seguiva per tutto il suo corso la piana alluvionale del Magra su una sponda e sull'altra. Sul vertice della facciata barocca \u00e8 posta l'immagine di San Quirico posto dentro una grande pentola di marmo, fra lingue di fiamma. L'immagine fa riferimento alla leggenda del martirio di San Quirico e di sua madre Giulitta."}
{"id": "1279567", "revid": "149466", "url": "https://it.wikipedia.org/wiki?curid=1279567", "title": "Santa Giulitta", "text": ""}
{"id": "1279568", "revid": "6923", "url": "https://it.wikipedia.org/wiki?curid=1279568", "title": "Fatti della scuola Diaz", "text": "I fatti della scuola Diaz sono avvenuti durante lo svolgimento del G8 di Genova nel 2001, nel quartiere di Albaro, a Genova. La sera del 21 luglio 2001, tra le ore 22 e mezzanotte, nelle scuole Diaz-Pertini e Pascoli, divenute centro del coordinamento del Genoa Social Forum, guidato da Vittorio Agnoletto, facevano irruzione i Reparti mobili della Polizia di Stato con il supporto operativo di alcuni battaglioni dei Carabinieri. Furono fermati 93 attivisti e furono portati in ospedale 61 feriti, dei quali tre in prognosi riservata e uno in coma. Il primo giornalista a entrare nella scuola Diaz fu Gianfranco Botta e le sue immagini fecero il giro del mondo: finirono sotto accusa 125 poliziotti, compresi dirigenti e capisquadra, per quello che fu definito un pestaggio da \"macelleria messicana\" dal vicequestore Michelangelo Fournier.\nDopo l'attacco alcuni manifestanti, accampati all'interno del centro operativo per passare la notte, finirono in ospedale, mentre altri passarono la notte nella caserma del reparto mobile di Genova Bolzaneto. All'operazione di polizia ha preso parte un numero tutt'oggi imprecisato di agenti: la Corte di Appello di Genova, pur richiamando questo fatto nelle motivazioni della sentenza di secondo grado, basandosi sulle informazioni fornite durante il processo dal questore Vincenzo Canterini, lo stima in circa \"346 Poliziotti, oltre a 149 Carabinieri incaricati della cinturazione degli edifici\".\nI seguenti procedimenti penali contro i responsabili delle violenze e di irregolarit\u00e0 e falsi nelle ricostruzioni ufficiali, si sono svolti nei successivi tredici anni, risultando nella maggior parte dei casi conclusi con assoluzioni dovute all'impossibilit\u00e0 di individuare i diretti responsabili delle stesse o per l'intervenuta prescrizione dei reati.\nNell'aprile del 2015 la Corte europea dei diritti dell'uomo, condannando lo Stato italiano al pagamento di un risarcimento di 45 000 euro nei confronti di Arnaldo Cestaro, uno dei feriti che aveva fatto ricorso alla corte, ha evidenziato come durante l'operazione fossero avvenuti eventi contrari agli articoli 3, 6 e 13 della Convenzione europea per la salvaguardia dei diritti dell'uomo e delle libert\u00e0 fondamentali, relativo alla tortura e alle condizioni e punizioni degradanti e inumane. Il 22 giugno 2017 la stessa Corte ha nuovamente condannato l'Italia per i fatti della scuola Diaz, riconoscendo che le leggi dello Stato risultano inadeguate a punire e a prevenire gli atti di tortura commessi dalle forze dell\u2019ordine.\nL'irruzione all'interno della scuola.\nL'irruzione della polizia nella scuola, che ospitava i manifestanti legati al Genoa Social Forum, dopo il summit del G8, avvenne pochi minuti prima della mezzanotte. A dare il via all'irruzione \u00e8 stato per primo il VII (settimo) Reparto mobile di Roma seguiti da agenti appartenenti alla DIGOS e poi da altri agenti delle singole questure e commissariati mai del tutto definiti, mentre i Battaglioni dei Carabinieri non parteciparono attivamente all'irruzione, come dimostrato da numerosi video, ma si limitarono a circondare il perimetro e le zone adiacenti alla scuola.\nAlcuni degli ospiti all'interno della scuola, tra i quali numerosi stranieri, riposavano nei sacchi a pelo, stesi nella palestra della scuola. Mark Covell, un giornalista inglese, fu la prima persona che i poliziotti incontrarono al di fuori dell'edificio e fu sottoposto a una serie di colpi che lo fecero finire in coma. Durante l'irruzione gli agenti di polizia aggredirono violentemente chi si trovava nella scuola, ferendo 82 persone su un totale di 93 arrestati. Tra gli arrestati 63 furono portati in ospedale e 19 furono portati nella caserma della polizia di Bolzaneto.\nIn base alla ricostruzione data nelle successive indagini e sentenze, per tentare di giustificare le violenze avvenute durante la perquisizione (e in parte la perquisizione stessa) alcuni dei responsabili delle forze dell'ordine decisero di portare all'interno della scuola Diaz delle bottiglie Molotov, trovate in realt\u00e0 durante gli scontri della giornata e consegnate al generale Valerio Donnini nel pomeriggio, oltre a degli attrezzi da lavoro trovati in un cantiere vicino, prove che avrebbero dimostrato la presenza nella scuola di appartenenti all'ala violenta dei manifestanti.\nIl poliziotto Massimo Nucera, a dimostrazione di una possibile reazione da parte degli occupanti, mostr\u00f2 una coltellata sul giubbotto antiproiettile, secondo lui inferta da un occupante della scuola, che per\u00f2, seppur fermato, non venne identificato. L'agente \u00e8 stato successivamente accusato di falso e di calunnia: i pm ritenevano infatti che il taglio sul giubbotto del poliziotto fosse stato fatto ad arte in un secondo momento. Assolto in primo grado, venne condannato in appello e poi in via definitiva a tre anni e cinque mesi (di cui effettivi solo cinque mesi per via dell'indulto) nel gennaio 2014. A fine 2013 Nucera venne condannato dal Consiglio provinciale di disciplina della polizia a una sospensione di un mese dello stipendio, poi convertita nel marzo del 2014, dopo ricorso all'allora capo della polizia Alessandro Pansa, a un giorno di stipendio.\nLa catena di comando dell'operazione.\nLa decisione dell'operazione alla scuola Diaz fu presa in due riunioni: nella prima venne decisa l'operazione, la seconda fu di carattere operativo.\nAlla prima riunione presero parte il vicecapo della Polizia Ansoino Andreassi, il prefetto Arnaldo La Barbera, il questore di Genova Francesco Colucci, il capo del Servizio centrale operativo della Polizia Francesco Gratteri, il dirigente della Digos di Genova Spartaco Mortola, il dirigente della squadra mobile di Genova Nando Dominici, il direttore dell'Ucigos Giovanni Luperi, il dirigente della Digos di Bologna Lorenzo Murgolo, e poi sopraggiunsero il vicequestore di Genova Massimiliano Di Bernardini e il vicecapo dello Sco Gilberto Caldarozzi che riferirono della presunta aggressione ricevuta da una volante nei pressi della scuola Diaz. In questa riunione venne decisa l'operazione. A esprimere contrariet\u00e0 o perplessit\u00e0 furono Andreassi, che in seguito dichiar\u00f2 a questo riguardo che \u201ctutti si stavano preparando ad andare a casa, la tensione stava scemando e dovevamo solo garantire il deflusso\u201d, e Mortola. Venne contattato telefonicamente anche il capo della Polizia Gianni De Gennaro, che espresse il proprio assenso, raccomandando \"prudenza e cautela\".\nAlla seconda riunione, di carattere operativo, sono presenti gli stessi della prima riunione, tranne Andreassi che aveva espresso contrariet\u00e0 all'operazione, e altri dirigenti incaricati degli aspetti operativi.\nAlla scuola Diaz, era affidata a Vincenzo Canterini, comandante del primo reparto mobile di Roma, l'irruzione e la messa in sicurezza dell'edificio, alla Digos, quindi a Spartaco Mortola, la perquisizione, a Lorenzo Murgolo il coordinamento tra i vari reparti. All'operazione presero parte anche Arnaldo La Barbera, che era quindi il pi\u00f9 alto in grado nel luogo dell'operazione, Giovanni Luperi e Francesco Gratteri, che in qualit\u00e0 rispettivamente di capo dell'Ucigos e dello Sco erano i secondi in grado. Luperi poi testimoni\u00f2 che La Barbera lasci\u00f2 per\u00f2 il teatro dell'operazione, senza che lui se ne accorgesse, e quindi Luperi divent\u00f2 il pi\u00f9 alto in grado nel prosieguo dell'operazione, insieme a Gratteri capo dello Sco, ma come da lui dichiarato questo avvenne \"senza accorgesene\". Inoltre Canterini testimoni\u00f2 che alla Diaz vi era una \"macedonia di reparti\" delle forze dell'ordine, per cui la situazione era confusa, e anche la direzione dell'operazione nell'edificio non era chiaramente attribuibile a lui, in quanto Canterini dirigeva solo la sua squadra mobile, mentre ogni altro reparto impiegato nell'operazione rispondeva al proprio dirigente.\nLe indagini e il processo.\nNella relazione della Procura di Genova, con cui si chiedeva il rinvio a giudizio, per responsabilit\u00e0 penale, di 28 poliziotti per le violenze alla scuola Diaz, i magistrati affermano di aver scoperto la sparizione di alcuni filmati amatoriali sull'irruzione, spediti dalla polizia, senza autorizzazione da parte della magistratura, in Svizzera e in Germania per il riversamento su DVD, e di cui si sono poi perse le tracce.\nIl 10 giugno 2002, il vicequestore aggiunto Pasquale Guaglione riconosce, tramite foto e riprese, le due bombe Molotov sequestrate ufficialmente nella scuola Diaz come quelle da lui stesso ritrovate in alcuni cespugli di una traversa di corso Italia, al termine di una carica durante gli scontri del sabato facendo cos\u00ec sorgere i primi sospetti sulla reale provenienza delle Molotov.\nSuccessivamente, il 4 luglio 2002, Michele Burgio, l'agente che guidava il mezzo nel quale erano riposte le bottiglie (\"un \"magnum\" blindato in dotazione al reparto mobile di Napoli\"), afferm\u00f2 di aver avvertito il generale Valerio Donnini (che viaggiava sul mezzo di cui Burgio era autista) della presenza di queste bottiglie e di aver chiesto se fosse opportuno portarle in questura, ricevendone per\u00f2 una risposta brusca (\"lui si \u00e8 rivolto a me in modo alterato, come se avessi fatto una domanda stupida o che comunque non dovevo porre\"), e aggiunse di aver ricevuto successivamente l'ordine dal vicequestore Pasquale Troiani di portare le Molotov davanti alla Diaz. \u00c8 stato inoltre ritrovato un video dell'emittente locale Primocanale (classificata col nome \"Blue Sky\"), che aveva ripreso tutti i giorni della manifestazione, girato nel cortile della scuola durante l'irruzione, in cui si vedono i responsabili delle forze dell'ordine che stanno guidando la perquisizione, intenti a parlare tra loro al telefono tenendo in mano il sacchetto azzurro nel quale erano contenute le Molotov. Successive inchieste giornalistiche della BBC, basate tra l'altro su filmati girati da operatori della Rai (depositati anche come prove dalle parti civili) mostrano come il sacchetto fosse stato al centro dell'attenzione di diversi responsabili, oltre che il suo trasporto all'interno dell'edificio, che si suppone sia stato effettuato da un ispettore della Digos di Napoli, rimasto non identificato.\nIl vicequestore Pasquale Troiani (che teoricamente non ricopriva alcun ruolo durante l'operazione), si contraddisse durante i successivi interrogatori, nell'affermare sia di aver ricevuto effettivamente le Molotov fuori dalla scuola, da Burgio, sia che egli, probabilmente, era gi\u00e0 stato informato prima di arrivare alla Diaz dell'esistenza delle bottiglie a bordo del mezzo di servizio e che forse ne aveva parlato anche con il vicequestore Di Bernardini. Ammise, tuttavia, di aver detto a quest'ultimo che esse \"erano state trovate nel cortile o nell'immediatezza delle scale d'ingresso. Questa \u00e8 stata la mia leggerezza, e me ne rendo conto\".\nSpartaco Mortola, l'ex capo della Digos genovese (che stando a quanto riferito dai media \u00e8 uno dei superiori gerarchici che compaiono nel filmato di Primocanale), sostenne invece che le Molotov gli furono segnalate da due agenti del reparto mobile che le avevano reperite dentro la scuola, che con lui in quel momento erano due colleghi, forse La Barbera (morto l'anno successivo al G8) e Gratteri, nonch\u00e9 di aver visto al piano terra della scuola una cinquantina di manifestanti tranquilli e apparentemente senza lesioni o ferite.\nFrancesco Gratteri (presente, sempre secondo le notizie date dai media, nel succitato filmato) durante l'interrogatorio nell'ottobre 2003 sostenne, a proposito del finto accoltellamento:\nAggiunse che non ricordava n\u00e9 quando furono consegnate le Molotov, n\u00e9 se gli erano state indicate e che aveva trovato anomala la presenza delle telecamere delle televisioni subito dopo il loro arrivo.\nGiovanni Luperi, vice di La Barbera, afferm\u00f2 che il sacchetto delle Molotov era passato di mano in mano tra gli ufficiali presenti, per rimanere infine a lui quando questi se ne erano andati mentre stava telefonando. Stando alla sua testimonianza, le consegn\u00f2 alla dottoressa Mengoni della Digos di Firenze, la quale affermer\u00e0 di averle a sua volta consegnate a un ispettore della Digos di Napoli che non conosceva personalmente e che non verr\u00e0 mai identificato durante le indagini.\nSulla presenza delle Molotov una volta portate all'interno della scuola Luperi afferm\u00f2:\nRifer\u00ec inoltre di essere andato alla Diaz solo per seguire il suo superiore, La Barbera e di aver cercato, pur senza averne la responsabilit\u00e0, di coordinare le azioni perch\u00e9 le forze dell'ordine erano in un \"bailamme in cui nessuno capiva pi\u00f9 nulla\", cessando per\u00f2 di interessarsi alla perquisizione dopo l'arrivo del superiore. Dopo che La Barbera se ne era andato, senza che lui se ne accorgesse, e che anche Mortola della Digos genovese aveva abbandonato la scuola, era rimasto bloccato sul posto senza mezzi.\nNel gennaio 2007 sono stati sentiti come testimoni Claudio Sanfilippo, dirigente della squadra mobile di Genova e Luca Salvemini, vicequestore a Palermo, che erano stati incaricati nel giugno 2002 di svolgere alcune indagini sui fatti accaduti nelle scuole Diaz e Pascoli. Durante la testimonianza hanno riferito, tra le altre cose, della difficolt\u00e0 di effettuare i riconoscimenti (come per esempio alcuni ritardi nel ricevere le foto degli agenti della polizia presenti per i confronti, o l'impossibilit\u00e0 di identificare un agente con una coda di cavallo, nonostante comparisse in diverse riprese e avesse appunto un aspetto caratteristico) e della mancata identificazione, nonostante sei anni di indagini, di una delle quindici firme dei verbali di arresto dei no-global.\nIl 17 gennaio 2007, nel corso di un'udienza del processo relativo all'irruzione delle forze dell'ordine nella scuola Diaz, gli avvocati difensori degli agenti e dei funzionari di Polizia imputati hanno reso noto che le due Molotov usate come prova per giustificare l'irruzione erano state smarrite. Il tribunale ha deciso inizialmente che, finch\u00e9 non saranno ritrovate le due bottiglie incendiarie, non sarebbero state ascoltate le testimonianze legate a queste e si sarebbe proseguito con l'analisi di altro materiale e di altri testimoni. I media locali hanno riferito voci, non confermate ufficialmente, che vorrebbero le Molotov distrutte a causa della loro pericolosit\u00e0 (anche se ovviamente erano state svuotate) su richiesta della procura. Il processo vede la partecipazione di Alfredo Biondi in qualit\u00e0 di difensore di Pietro Troiani, il figlio Carlo come assistente di Franco Coppi nella difesa di De Gennaro, Luigi Li Gotti e Nico D'Ascola come legali di Gratteri.\nNella successiva udienza, il 25 gennaio 2007, il Tribunale di Genova ha respinto l'istanza avanzata dai difensori (tra i quali spicca il nome di Alfredo Biondi, parlamentare di Forza Italia ed ex ministro della giustizia) degli agenti dei funzionari di Polizia imputati: l'istanza invocava l'annullamento di almeno parte del processo in corso contro i loro 29 assistiti mettendo in discussione la validit\u00e0 dell'intero procedimento.\nRespingendo la richiesta della difesa, il Presidente del Tribunale, Gabrio Barone, ha reso note le risultanze dell'indagine condotta dal questore Salvatore Presenti che, in una risposta scritta sollecitata dai Pubblici Ministeri Francesco Cardona-Albini ed Enrico Zucca, ha dato per certo che le Molotov siano da considerare - se non addirittura distrutte - comunque irrimediabilmente perdute.\nLa non recuperabilit\u00e0 materiale dei corpi di reato (custoditi in questura e in locali teoricamente accessibili per un certo periodo ad almeno uno degli imputati, il dirigente Digos Spartaco Mortola) non \u00e8 stata tuttavia sufficiente a convincere la Corte ad accogliere le tesi difensive, che sono state rigettate spiegando come le due bottiglie Molotov fossero ormai gi\u00e0 incluse nei fascicoli del processo durante il quale, in aula, un testimone aveva inoltre gi\u00e0 effettuato dichiarazioni giurate sui movimenti delle stesse e come esse fossero state ampiamente referenziate da altri testimoni e consulenti tecnici che le avevano esaminate.\nIl presidente Barone ha inoltre stigmatizzato duramente il comportamento della Questura di Genova, evidenziando come sia impossibile smarrire o addirittura distruggere corpi di reato di importante valenza se non per dolo o per colpa, non escludendo provvedimenti contro i responsabili della loro custodia; a tale proposito il PM Zucca ha chiesto l'apertura di uno specifico procedimento giudiziario, ricordando come Mortola fosse in servizio presso la questura genovese proprio nel periodo, individuato da Presenti, nel quale le Molotov sarebbero state distrutte. Lorenzo Guadagnucci, giornalista del quotidiano \"il Resto del Carlino\", malmenato e gravemente ferito durante l'assalto alla Diaz e parte lesa nel processo, ha dichiarato:\nIl 5 aprile 2007 il vicequestore Pasquale Guaglione, in videoconferenza per problemi di salute, ha confermato l'identificazione delle Molotov, testimoniando di averle riconosciute fin dai primi servizi televisivi che mostravano i materiali sequestrati alla scuola Diaz. Il vicequestore ha anche aggiunto che dopo il ritrovamento aveva mostrato le due Molotov (contenute in un sacchetto di plastica colorato e senza scritte) all'assistente che gli faceva da autista, al suo responsabile, per poi consegnarle al generale Donnini, che era sopraggiunto nel frattempo su un fuoristrada del reparto mobile di Roma, e che nella relazione di servizio preparata dal suo responsabile non erano stati scritti i particolari del ritrovamento (come alcune delle caratteristiche esterne particolari delle bottiglie che ne avrebbero permesso una facile individuazione) nonostante la sua esplicita richiesta. Il giorno dopo, nel riportare una breve descrizione dell'interrogatorio, i media locali danno anche la notizia che alcuni poliziotti sono stati iscritti nel registro degli indagati per la sparizione delle Molotov.\nIl 4 maggio 2007 \u00e8 stato ascoltato nel processo Francesco Colucci, al tempo questore di Genova. Colucci, stando a quanto riferito dai media, contraddicendosi pi\u00f9 volte su diverse questioni (per es. su chi avesse fatto la comunicazione sul ritrovamento delle Molotov o sulla perquisizione errata alla vicina scuola Pascoli), contraddicendo anche passate testimonianze, avrebbe riferito che a coordinare la perquisizione alla Diaz era stato Lorenzo Murgolo e che il prefetto La Barbera (morto nel frattempo) era d'accordo. Successivamente a questa deposizione, a causa delle numerose contraddizioni, Francesco Colucci \u00e8 stato iscritto nel registro degli indagati per falsa testimonianza.\nIl 23 maggio 2007 viene ascoltato Ansoino Andreassi, all'epoca dei fatti vice capo della polizia: nella sua testimonianza afferma che sabato 21 luglio con l'arrivo di Arnaldo La Barbera, voluto dal capo della Polizia De Gennaro, venne cambiata la catena di comando, nonostante ufficialmente fosse un suo sottoposto: \"Arnaldo La Barbera era la figura pi\u00f9 carismatica. E lui quella sera era presente. A me dispiace parlare di un collega che non pu\u00f2 pi\u00f9 dire la sua. Ma \u00e8 andata cos\u00ec. \u00c8 pacifico.\" Secondo la testimonianza di Andreassi, a prendere la decisione dell'assalto alla Diaz furono quindi il prefetto Arnaldo La Barbera, il questore di Genova Francesco Colucci, il capo del Servizio centrale operativo della Polizia Francesco Gratteri, e il dirigente della Digos Spartaco Mortola. La decisione venne presa in due riunioni, alla prima delle quali Andreassi partecip\u00f2 esprimendo la sua contrariet\u00e0 (\u201ctutti si stavano preparando ad andare a casa, la tensione stava scemando e dovevamo solo garantire il deflusso\u201d), mentre alla seconda riunione, di carattere operativo, si rifiut\u00f2 di partecipare. Inoltre Andreassi dichiar\u00f2 che in quel momento era sentita dai vertici delle forze dell'ordine la necessit\u00e0 di effettuare il maggior numero di arresti possibile per poter recuperare l'immagine delle forze dell'ordine che non erano riuscite a fermare gli atti vandalici e gli scontri di quei giorni: \"Si fa sempre cos\u00ec, in questi casi. \u00c8 un modo per rifarsi dei danni ed alleggerire la posizione di chi non ha tenuto in pugno la situazione. La citt\u00e0 \u00e8 stata devastata? E allora si risponde con una montagna di arresti.\" Andreassi afferma anche di aver incaricato Lorenzo Murgolo (allora dirigente della digos di Bologna e oggi funzionario del SISMI, la cui posizione \u00e8 gi\u00e0 stata archiviata) di recarsi alla scuola per riferire se lo svolgimento della perquisizione potesse procurare problemi di ordine pubblico nel resto della citt\u00e0 (dove molti no-global si stavano apprestando ad andarsene) e di aver ricevuto da questo, ad arresti e perquisizione gi\u00e0 compiuti, la notizia del ritrovamento delle Molotov.\nNell'udienza del 30 maggio 2007 i PM hanno chiesto di poter acquisire agli atti una relazione stilata a suo tempo dall'ispettore ministeriale Pippo Micalizio (che aveva effettuato un'indagine esclusivamente da un punto di vista disciplinare), relativa all'organizzazione della perquisizione della scuola (a questa richiesta si \u00e8 associato anche il difensore dell'ex questore Francesco Colucci). Secondo quanto riportato in questa relazione alla gestione della perquisizione aveva nociuto l'elevato numero di agenti impegnati (circa 275) e l'elevato numero di funzionari appartenenti a pi\u00f9 corpi non ufficialmente coordinati tra di loro, eccessivi rispetto ai 93 manifestanti effettivamente trovati nella scuola (numero minore dei 150/200 stimati nella fase preparatoria).\nIl 7 giugno 2007 \u00e8 stato sentito nel processo il questore Vincenzo Canterini, all'epoca Comandante del I Reparto Mobile della Polizia di Stato con sede in Roma. Durante la deposizione, durata sei ore, Canterini ha ammesso di non aver assistito alla \"resistenza attiva da parte dei 93 no-global\" di cui al tempo aveva scritto nella sua relazione indirizzata al questore Francesco Colucci (reazione che \u00e8 sempre stata usata per giustificare l'uso della forza da parte degli agenti), ma di averla invece dedotta da quello che era stato detto da altri agenti presenti nel cortile della scuola. Come altri testimoni ascoltati neppure Canterini \u00e8 stato in grado di individuare con sicurezza chi coordinava le operazioni, ritenendo per\u00f2 che fosse Lorenzo Murgolo. Definisce la presenza di agenti di diversi corpi come \"una macedonia di polizia\" e relativamente all'accoltellamento dell'agente Nucera afferma che \"All'inizio avevamo visto i tagli, sapevano dell'aggressione: ma non avevamo avuto la sensazione dell'accoltellamento\".\nIl 13 giugno 2007 uno dei 28 poliziotti imputati per l'irruzione alla Diaz, Michelangelo Fournier, all'epoca dei fatti vice questore aggiunto del primo Reparto Mobile di Roma agli ordini di Canterini, confessa in aula a Genova, rispondendo alle domande del PM Francesco Cardona Albini, di aver assistito a veri e propri pestaggi, sia da parte di agenti in uniforme (specifica, anche in interviste successive, \"con l'uniforme dei reparti celere e un cinturone bianco... non blu come il nostro\") sia in borghese con la pettorina. Fournier ha sostenuto di non aver parlato prima perch\u00e9 non ebbe \"il coraggio di rivelare un comportamento cos\u00ec grave da parte dei poliziotti per spirito di appartenenza\" e, parlando delle violenze, le ha definite \"macelleria messicana\" (nelle dichiarazioni rese precedentemente ai PM il vicequestore aveva sostenuto di aver visto dei feriti a terra, ma di non aver assistito ad abusi o pestaggi). A seguito delle sue dichiarazioni diversi esponenti dell'Unione hanno nuovamente chiesto l'istituzione di una commissione parlamentare sui fatti i quei giorni, ricordando che questa era anche presente nel programma elettorale della coalizione.\nIl questore Vincenzo Canterini, intervistato dal quotidiano \"la Repubblica\" sulle dichiarazioni al processo del suo collega, conferma di non aver assistito personalmente a nessun pestaggio e di essere entrato nella Diaz quando \"era tutto finito\", pur ricordandosi di feriti (tra cui la ragazza di cui parlava Fournier) e che nessuno dei suoi uomini era da ritenersi responsabile di simili comportamenti. Canterini ribadisce anche che in quell'operazione nella scuola vi era \"una macedonia di polizia\" e che su 300 agenti entrati nella scuola solo 70 erano del suo reparto. Canterini nella stessa intervista sostiene anche di aver consigliato ad Arnaldo La Barbera di non entrare nella scuola, ma di sparare dentro all'edificio \"qualcuno dei potenti lacrimogeni di cui avevamo dotazione\" in modo da far uscire chi si trovava all'interno, ma di non essere stato ascoltato.\nIl 20 giugno 2007 i media danno notizia dell'apertura di un'indagine per induzione e istigazione alla falsa testimonianza su Gianni De Gennaro. Secondo l'accusa De Gennaro avrebbe fatto pressioni sul questore Francesco Colucci perch\u00e9 desse una versione dei fatti concordata, in cui si potesse scaricare la responsabilit\u00e0 del blitz alla Diaz su Arnaldo La Barbera (ormai morto) e su Lorenzo Murgolo, la cui posizione \u00e8 gi\u00e0 stata archiviata in passato su richiesta dei PM. Interrogato il 14 luglio De Gennaro (da poco sostituito nel suo ruolo di capo della Polizia da Antonio Manganelli, e divenuto capo di gabinetto del ministro dell'Interno Giuliano Amato) ha respinto tutte le accuse. Secondo quanto riportato dai media vi sarebbe un'intercettazione telefonica in cui Colucci, parlando con un alto funzionario della Polizia indagato dalla Procura di Genova per una vicenda non legata al G8, affermerebbe che \"Il capo dice che sarebbe meglio raccontare una storia diversa...\". Per questi fatti i pubblici ministeri il 29 marzo 2008 hanno chiesto il rinvio a giudizio di Gianni De Gennaro, di Francesco Colucci e di Spartaco Mortola (degli ultimi due esisterebbero, sempre secondo quanto riportato dai media, diverse intercettazioni telefoniche in cui si parla della questione).\nIl 6 luglio 2007, la difesa deposita le registrazioni delle telefonate alla centrale operativa della polizia.\nIl 31 marzo 2008 i media hanno dato notizia dell'esistenza di intercettazioni tra un artificiere che aveva firmato un verbale in cui affermava che le due Molotov erano state distrutte per errore (il cui telefono era sotto controllo per altre indagini che lo riguardavano non legate ai fatti del G8) e un suo familiare, in cui il primo diceva che le Molotov sarebbero state da lui consegnate ad alcuni agenti della Digos, ma che questa versione non poteva essere data ai magistrati, per cui gli era stato consigliato di usare come scusa la distruzione accidentale dei due reperti. A tal proposito, la Corte di appello, nelle motivazioni della sua sentenza, ricostruisce che:\nIl 3 luglio 2008 \u00e8 iniziata la requisitoria dei Pubblici Ministeri nel processo di primo grado. Il 1\u00ba ottobre 2008 l'avvocato dello Stato al processo per i fatti avvenuti durante il G8 del 2001 ha negato la responsabilit\u00e0 degli imputati per l'assalto alla scuola Diaz.\nL'avvocato dello Stato rappresenta il Ministero dell'interno.\nNel febbraio 2012 \u00e8 stata chiesta, dai pm genovesi Enrico Zucca e Vittorio Ranieri Miniati, l'archiviazione per il reato di tentato omicidio per le percosse subite dal giornalista inglese Mark Covell, in quanto nonostante le indagini svolte negli anni trascorsi dai fatti non \u00e8 stato possibile identificare gli agenti responsabili. I pm hanno evidenziato che le indagini sono state ostacolate anche da \"\"una certa volont\u00e0 di nascondere fatti e responsabilit\u00e0\" dovuta a un \"malinteso senso dell'onore dell'istituzione\". Rimaneva aperto il procedimento in sede civile contro il Ministero dell'Interno, che si concluse nel settembre 2012 con una condanna al risarcimento di 340 000 euro per le lesioni e 10 000 euro per le false accuse di cui era stato vittima in un primo tempo per giustificare l'arresto (al pari degli altri fermati della Diaz venne accusato di devastazione e saccheggio). Successivamente, nel febbraio 2015, la procura della corte dei conti della Liguria chiese che i 10 000 euro venissero pagati da 14 agenti e funzionari che avevano sostenuto le false accuse presenti nei verbali di arresto, e i 340 000 euro dagli allora comandanti del primo reparto mobile di Roma, Vincenzo Canterini, e del VII nucleo antisommossa, Michelangelo Fournier, responsabili degli uomini che avevano effettuato il pestaggio. Nel novembre dello stesso anno la corte ha confermato la condanna ai 14 funzionari delle forze dell'ordine, riducendo a 100 000 euro quelle inflitte a Canterini e Fournier, ritenendo che la cifra totale (340 000 euro) sarebbe stata in realt\u00e0 da suddividere con i mai identificati eseguitori materiali dell'aggressione. La corte contabile, nella sentenza, motivava le sue decisioni sottolineando che era \"accertato che il pestaggio subito dal Covell \u00e8 stato opera di militari appartenenti alla Polizia di Stato, e in particolare al VII Nucleo speciale comandato da Canterini e Fournier\" e, relativamente alle false accuse con cui erano stati giustificati gli arresti, i funzionari e gli agenti avrebbero \"in spregio ai doveri del proprio ufficio, dolosamente attestato in atti di pg fidefacienti circostanze contrarie al vero, allo scopo di sottrarre se stessi e i colleghi alle responsabilit\u00e0 derivanti dagli esiti dell'azione di polizia, attribuendo falsamente fatti costituenti reato a soggetti che sapevano essere innocenti\"\".\nLa sentenza di primo grado.\nIl giorno 13 novembre 2008 viene emessa la sentenza di primo grado. Vengono condannati Vincenzo Canterini (4 anni), al tempo comandante del Reparto mobile di Roma, che secondo le ricostruzioni fu il primo gruppo a fare irruzione nell'istituto e diversi suoi sottoposti (tra cui Michelangelo Fournier, che defin\u00ec la situazione nella Diaz \"macelleria messicana\", condannato a 2 anni). Condannati anche Michele Burgio (2 anni e 6 mesi) e Pietro Troiani (3 anni) per aver rispettivamente trasportato e introdotto all'interno dell'edificio le due Molotov. Per quello che riguarda l'irruzione nella scuola Pascoli e gli eventi successivi, su due richieste di condanna vi \u00e8 stata una sola sentenza di colpevolezza con condanna a un mese di carcere. Assolti i vertici delle forze dell'ordine presenti durante il fatto e i responsabili che firmarono i verbali dell'operazione poi rivelatisi contenenti delle affermazioni erronee (come la presenza delle Molotov all'interno della scuola). Assolti anche due agenti indagati relativamente alla questione del dubbio accoltellamento da parte di un manifestante. L'accusa aveva chiesto 28 condanne, su 29 persone processate (era stata chiesta l'assoluzione di Alfredo Fabbrocini, inizialmente ritenuto responsabile dell'errata irruzione nella Pascoli, poi rivelatosi estraneo al fatto), per un totale di circa 109 anni di carcere. In totale sono stati erogati 35 anni e 7 mesi di carcere, pi\u00f9 800\u00a0000 euro di risarcimento (da parte di alcuni condannati e del Viminale) da dividere fra circa novanta persone. Non essendo avvenuta l'identificazione degli agenti che avevano ridotto in coma il giornalista inglese Mark Covell, questo \u00e8 stato inizialmente risarcito di soli quattromila euro per essere stato \"calunniato\" da alcuni agenti.\nIl 10 febbraio 2009 sono state depositate le motivazioni della sentenza di 1\u00ba grado, che nel riconoscere che:\ne che\nesclude che essa fu organizzata come \"un complotto in danno degli occupanti\" o una \"spedizione punitiva\", \"di rappresaglia\".\nI giudici, al riguardo, precisano che\nInteressante appare comunque la relazione stabilita tra la diffusa brutalit\u00e0 del VII nucleo comandato da Vincenzo Canterini e la connivenza di corpo tra i vari livelli, laddove si afferma che ancorch\u00e9\nQuanto all'omert\u00e0 delle Forze di Polizia, viene infine accertato \"un certo distacco rispetto all'indagine in corso\", come \"la polizia, una volta venute alla luce le violenze compiute all'interno della Diaz, non abbia proceduto con la massima efficienza nelle indagini volte ad individuarne gli autori e ad accertare le singole responsabilit\u00e0\", e che \"tale atteggiamento ha contribuito ad avvalorare la sensazione di una certa volont\u00e0 di nascondere fatti e responsabilit\u00e0 di maggiore importanza che seppure infondata o comunque rimasta del tutto sfornita di prove ha caratterizzato negativamente sotto il profilo probatorio tutto il procedimento\".\nIl 17 marzo 2009 l'avvocato dello Stato Domenico Salvemini, in rappresentanza del Ministero dell'interno, ha presentato ricorso in appello contro le condanne. Pochi giorni dopo, anche l'accusa ha deciso di ricorrere in appello con il procuratore generale - massimo organo inquirente del distretto genovese - che affianca i PM Francesco Albini Cardona ed Enrico Zucca.\nLa sentenza di secondo grado.\nIl 18 maggio 2010 la terza sezione della Corte d'Appello di Genova ha riformato la sentenza di primo grado condannando tutti i vertici della catena di comando della Polizia che erano stati assolti nel precedente giudizio. In totale sono stati condannati 25 imputati su 28, per una condanna complessiva a oltre 98 anni e 3 mesi di reclusione.\nIn particolare, l'ex comandante del primo reparto mobile di Roma Vincenzo Canterini \u00e8 stato condannato a cinque anni, il capo dell'anticrimine Francesco Gratteri e l'ex vicedirettore dell'Ucigos Giovanni Luperi a quattro anni ciascuno, l'ex dirigente della Digos di Genova Spartaco Mortola e l'ex vicecapo dello Sco Gilberto Caldarozzi entrambi a tre anni e otto mesi. Un dirigente della Polizia, Pietro Troiani, accusato con Michele Burgio di aver materialmente introdotto le Molotov nella scuola, \u00e8 stato condannato a tre anni e nove mesi. Al contrario di quanto riferito in un primo tempo dalle notizie di agenzia, l'autista Michele Burgio \u00e8 invece stato assolto con formula piena (per non aver commesso il fatto relativamente all'accusa di calunnia e perch\u00e9 il fatto non sussiste relativamente all'accusa di trasporto di armi). Condannati anche Massimo Nucera e Maurizio Panzieri, per i fatti relativi all'accoltellamento, ritenuto dalla corte di appello un falso; la stessa corte, nelle sue motivazioni, ha stigmatizzato anche i diversi cambi di versione dati nel tempo dai due indagati. Non sono stati dichiarati prescritti i falsi ideologici e alcuni episodi di lesioni gravi, mentre la prescrizione \u00e8 scattata per i reati di lesioni lievi, calunnie e arresti illegali. Per i 13 poliziotti gi\u00e0 condannati in primo grado, inoltre, le pene sono state inasprite. Il procuratore generale, Pio Macchiavello, aveva chiesto oltre 110 anni di reclusione per tutti i 27 imputati. Tra i condannati in primo grado, sono stati assolti per intervenuta prescrizione l'ex vice dirigente del reparto mobile di Roma Michelangelo Fournier e l'ex sovrintendente capo di Catanzaro Luigi Fazio.\nNelle motivazioni della sentenza la corte evidenzia che\ne che\nLa Corte contesta diverse delle ricostruzioni del Tribunale. Sull'origine delle violenze da parte delle forze dell'ordine, ritiene che:\nda cui il diverso esito processuale per molti degli imputati.\nIl ricorso in Cassazione.\nNell'aprile 2011 il procuratore generale Luciano Di Noto ha chiesto alla Corte d'Appello di accelerare le pratiche burocratiche per il passaggio del processo al vaglio della Cassazione. Il timore espresso dal procuratore Di Noto \u00e8 che intoppi e lungaggini burocratiche causino la prescrizione dei reati commessi. Tra le valutazioni che dovr\u00e0 compiere la Corte di Cassazione \u00e8 presente anche quella relativa alla possibile equiparazione dei reati compiuti a quelli di tortura o maltrattamento che, in base alle decisioni della Corte europea dei Diritti umani, non dovrebbero essere soggetti a prescrizione, condono o amnistia.\nIl 14 luglio 2011 il quotidiano genovese \"Il Secolo XIX\", nell'ambito di uno speciale sui 10 anni della manifestazione, ha pubblicato un articolo dal titolo provocatorio \"Nessuno paghi per la Diaz\" in cui evidenziava sia la presenza di anomalie nelle notifiche degli atti relativi ai ricorsi degli imputati, sia alcuni casi di domiciliazione ed errori nei ricorsi (secondo la tesi del quotidiano coscientemente voluti per allungare i tempi), che avrebbero portato il processo a un rischio concreto di oltrepassare i limiti della prescrizione. L'articolo evidenziava anche come molti dei responsabili indagati, nonostante le condanne in secondo grado, avessero poi fatto carriera o fossero stati promossi. Alcuni degli imputati, tra cui Mortola, hanno per\u00f2 comunicato al giornale, tramite i loro avvocati, che le irregolarit\u00e0 non li riguardavano e che avevano anzi l'intenzione di rinunciare all'eventuale prescrizione per giungere all'ultimo grado di giudizio.\nSulla questione ha preso posizione anche la sezione ligure di Magistratura Democratica, evidenziando che nei processi a carico dei manifestanti, alcuni dei quali condannati (15, 23 e 12 anni) per devastazione e saccheggio \"\"la possibilit\u00e0 di valersi della prescrizione non \u00e8 neppure ipotizzabile\" pur essendo danni relativi a oggetti materiali, mentre nel caso delle azioni di cui sono accusati gli esponenti delle forze dell'ordine (lesioni, falso e abuso), ritenute pi\u00f9 gravi, la prescrizione sarebbe vicina a causa della mancata esistenza del reato di tortura.\nL'udienza in Cassazione \u00e8 iniziata l'11 giugno 2012 e la sentenza era prevista per il 15 del mese, ma \u00e8 stata rimandata al 5 luglio. Durante le udienze il procuratore generale della Cassazione ha considerato non sostenibile la richiesta della procura di Genova di considerare, al posto del reato di lesioni (gi\u00e0 prescritto) quello (non esistente nell'ordinamento italiano) di tortura, in base a quanto stabilito nella Convenzione europea per la salvaguardia dei diritti dell'uomo e delle libert\u00e0 fondamentali, parere poi condiviso dai giudici. Il pg ha anche chiesto che fossero dichiarati non ammissibili i ricorsi presentati da alcuni imputati, che, basandosi sull'interpretazione di una sentenza della Corte europea, chiedevano la riapertura del processo per riascoltare tutti i testimoni.\nL'avvocato dello Stato, pur ammettendo le violenze all'interno della scuola (\"L'operato della polizia fu grave. Inaccettabile che dei ragazzi fossero stati feriti\"), ha chiesto l'annullamento della sentenza di appello per i 25 imputati, in quanto non direttamente responsabili delle violenze e, al tempo, non i pi\u00f9 alti in grado tra coloro che decisero l'operazione (\"Luperi e Gratteri, a Genova, quando si decise il blitz alla Diaz non c'erano [...] c'erano persone ben pi\u00f9 alte in grado. Come Andreassi, Colucci, La Barbera\"\"). \u00c8 stato fatto notare che in caso di annullamento e di un nuovo processo di secondo grado, i reati ancora perseguibili sarebbero stati prescritti prima di un'eventuale ulteriore sentenza definitiva.\nIl 5 luglio la Cassazione conferma in via definitiva le condanne per falso aggravato, confermando l'impianto accusatorio della Corte d'Appello. Convalida cos\u00ec la condanna a 4 anni per Francesco Gratteri, che nel frattempo era diventato capo del dipartimento centrale anticrimine della Polizia; convalida anche i 4 anni per Giovanni Luperi, vicedirettore Ucigos ai tempi del G8, in seguito capo del reparto analisi dell'Aisi. Tre anni e 8 mesi a Gilberto Caldarozzi, che in quegli di processi era diventato capo servizio centrale operativo. Il capo della squadra mobile di Firenze Filippo Ferri \u00e8 stato condannato in via definitiva per falso aggravato, a 3 anni e 8 mesi e all'interdizione dai pubblici uffici per 5 anni. In parte convalidata (3 anni e 6 mesi) anche la condanna a 5 anni per Vincenzo Canterini, ex dirigente del reparto mobile di Roma, essendosi prescritto il reato di lesioni gravi la cui presenza aveva portato alla condanna da 5 anni in appello. Prescrive, invece, i reati di lesioni gravi contestati a nove agenti appartenenti al settimo nucleo speciale della Mobile all'epoca dei fatti.\nDopo la sentenza, \u00e8 stata annunciata dal legale di alcuni dei condannati l'intenzione di ricorrere alla Corte europea dei diritti dell'uomo di Strasburgo, chiedendo di riaprire il processo in quanto una precedente sentenza della stessa corte affermava che, in caso di giudizi discordanti tra i primi due appelli di merito, ne occorresse un terzo.\nIl 2 ottobre 2012 sono state pubblicate le motivazioni della cassazione. In queste i giudici hanno scritto che la condotta violenta della polizia nell'irruzione alla scuola Diaz ha \"gettato discredito sulla Nazione agli occhi del mondo intero\". Inoltre i supremi giudici evidenziano che gli imputati hanno dato vita a una \"consapevole preordinazione di un falso quadro accusatorio ai danni degli arrestati, realizzato in un lungo arco di tempo intercorso tra la cessazione delle operazioni ed il deposito degli atti in Procura\".\nAlcuni dei condannati, al momento della sentenza, ricoprivano ruoli di rilievo nell'ambito delle forze dell'ordine italiane, che hanno dovuto abbandonare per via della pena accessoria dell'interdizione dai pubblici uffici. Dopo la condanna in Cassazione e la sospensione, ha fatto scalpore la carriera di Caldarozzi, il quale, dopo essere stato assunto come consulente alla Finmeccanica di cui era presidente l'amico Gianni De Gennaro, capo della polizia ai tempi del G8, \u00e8 stato nominato vice-capo della Direzione Investigativa Antimafia nel 2017.\nReazioni alla sentenza definitiva.\nGianni De Gennaro, all'epoca della sentenza sottosegretario alla Presidenza del Consiglio dei ministri del Governo Monti, ex capo della polizia durante le manifestazioni genovesi, ha affermato di rispettare la sentenza e che:\nIl ministro dell'Interno Anna Maria Cancellieri ha affermato che:\nricordando per\u00f2 che\nIl capo della polizia, Antonio Manganelli, ha premesso di essere\nma anche di\nIn un comunicato stampa di commento alla sentenza della Cassazione, la sezione italiana di Amnesty International ha rilasciato un comunicato in cui affermava che:\nL'europarlamentare Vittorio Agnoletto, al tempo della manifestazione uno dei leader del variegato movimento no-global, il 6 luglio 2012, ha chiesto a nome di tutte le vittime le scuse ufficiali dello Stato.\nIl 7 luglio 2012, il \"Comitato Verit\u00e0 e Giustizia per Genova\", ha chiesto il ricambio ai vertici della polizia e una riforma delle forze dell'ordine. Oltre a questo ha auspicato la creazione di una legge sulla tortura e la creazione e applicazione di norme che rendano identificabili, con codici sulle divise, gli agenti in servizio di ordine pubblico.\nI processi a Mortola e De Gennaro e a Colucci.\nNel luglio 2009 i PM Enrico Zucca e Francesco Cardona Albini hanno chiesto la condanna a un anno e quattro mesi di reclusione per Spartaco Mortola e di due anni di reclusione per Gianni De Gennaro, relativamente all'accusa di aver spinto il questore Francesco Colucci a cambiare versione durante le testimonianze, dandone una falsa. La questione \u00e8 inerente alla presenza alla Diaz dell'allora responsabile delle pubbliche relazioni per la Polizia di Stato, Roberto Sgalla: inizialmente Colucci avrebbe affermato che De Gennaro gli aveva chiesto di chiamare Sgalla e di mandarlo alla Diaz, affermazione che dimostrerebbe la conoscenza di ci\u00f2 che stava avvenendo nella scuola da parte dell'ex capo della Polizia e, presumibilmente, degli altri vertici delle forze dell'ordine, mentre successivamente il questore aveva affermato di aver chiamato Sgalla di sua iniziativa. Nell'ottobre seguente il giudice dell'udienza preliminare di Genova ha assolto i due funzionari per non aver commesso il fatto, rinviando per\u00f2 a giudizio Colucci.\nIl 17 giugno 2010 la sentenza di appello condanna De Gennaro (nel frattempo passato a dirigere il Dipartimento delle informazioni per la sicurezza) a un anno e 4 mesi, mentre Mortola \u00e8 stato condannato a un anno e due mesi. A seguito della condanna il prefetto ha annunciato le sue dimissioni, respinte dal governo, ottenendo pieno sostegno sia da parte degli esponenti dell'allora maggioranza di centro destra sia da parte di quelli dell'opposizione di centro sinistra.\nIl 22 novembre 2011 il sostituto procuratore generale Francesco Iacoviello ha chiesto l'annullamento senza rinvio della sentenza di appello, richiesta accolta dalla corte di Cassazione che ha assolto Mortola e De Gennaro \"perch\u00e9 i fatti non sussistono\"\n. Secondo Iacoviello i fatti oggetto di questo processo sarebbero stati di scarsa importanza, in quanto\n\u00c8 stato fatto notare da diversi media che la corte di Cassazione, pur ritenendo che non esistano prove nei confronti di De Gennaro e Mortola relativamente a eventuali pressioni su Colucci, nelle motivazioni alla sentenza prenda fortemente posizione relativamente all'operato delle forze dell'ordine che effettuarono la perquisizione nella Diaz. Nelle motivazioni i giudici sostengono infatti che l'intervento relativo alla perquisizione\ne che\nIl 10 dicembre 2012 l'ex questore Colucci \u00e8 stato condannato in primo grado a 2 anni e 8 mesi (3 quelli richiesti dal PM) per falsa testimonianza. Contro questa sentenza annunciarono l'intenzione di ricorrere in appello sia la difesa sia la procura.\nLa sentenza di appello giunse il 16 dicembre 2013, confermando la condanna data in primo grado (contro i tre anni chiesti nuovamente dal PG)\nIl 6 novembre 2014 il PG di Cassazione ha chiesto l'annullamento con rinvio del processo d'appello, pur evidenziando che la prescrizione, prevista per l'11 novembre, avrebbe di fatto reso inutile il nuovo processo. La difesa ha chiesto l'annullamento senza rinvio, evidenziando come nel 2011 fossero gi\u00e0 stati assolti De Gennaro e Mortola.\nLa cassazione ha poi accolto la richiesta del PG, annullando con rinvio il processo d'appello. Nel gennaio 2016, in occasione della prima udienza del nuovo processo d'appello, Colucci ha chiesto la rimessione del processo ad altra sede, ma la Cassazione ha poi rigettato la richiesta del trasferimento. Il 13 luglio 2016 i media hanno dato notizia dell'assoluzione per prescrizione dei termini dell'ex questore (la difesa aveva chiesto l'assoluzione piena), annullando anche i risarcimenti per le parti civili (richiesti dal procuratore generale e dagli avvocati di parte civile).\nReali conseguenze per i condannati.\nPasquale Troiani e Salvatore Gava dopo aver scontato la loro pena sono rientrati in polizia, passando alla polizia stradale per poi fare carriera fino a diventare entrambi vicequestore nel 2020.\nResponsabilit\u00e0 civile.\nNel 2013 sono state depositate le prime cause civili contro il Viminale chiedendo risarcimenti.\nNel 2018 la procura della Corte dei Conti della Liguria ha chiesto un risarcimento di 8 milioni di euro ai 27 poliziotti responsabili dell'aggressione a persone che si apprestavano ad andare a dormire, ospiti della scuola Diaz, per danni d\u2019immagine e patrimoniali. Oltre alla bassa forza, che ha eseguito i brutali pestaggi, sono stati chiamati a risarcire tutti i comandanti, da Francesco Gratteri, allora direttore del Servizio Centrale Operativo, e il suo vice Gilberto Caldarozzi; Vincenzo Canterini, comandante del primo reparto Mobile di Roma, il suo vice comandante e i capisquadra, Giovanni Luperi e Francesco Gratteri, Filippo Ferri, Fabio Ciccimarra, Nando Dominici (questi ultimi all\u2019epoca dirigenti di diverse Squadre mobili), Spartaco Mortola, Carlo Di Sarro, Massimo Mazzoni, Renzo Cerchi, Davide Di Novi e Massimiliano Di Bernardini. I magistrati indicano anche il capo della Digos di Genova, Spartaco Mortola, responsabile dell'uscita notturna.\nLa procura, indica che devono risarcire un danno patrimoniale indiretto, ovvero i risarcimenti alle parti civili pagati dal ministro dell\u2019Interno, oltre alle spese legali per i processi, il tutto per oltre 3 milioni di euro. Secondo il magistrato contabile, lo Stato, non solo ha dovuto affrontare esosi risarcimenti, ma ha anche subito un grande danno d\u2019immagine, quantificato in 5 milioni di euro.\nAnalogamente, lo scorso aprile, la Corte dei Conti della Liguria aveva decretato la condanna a un risarcimento di 6 milioni di euro per 28 tra poliziotti, carabinieri e medici per gli abusi nella caserma di Bolzaneto, di cui era responsabile il direttore Alfonso Sabella, all\u2019epoca capo dell\u2019Ispettorato del Dipartimento dell\u2019amministrazione penitenziaria.\nLa corte europea dei diritti dell'uomo.\nPer il fatto che in Italia le leggi non prevedessero a quel tempo il reato di tortura, un ricorso \u00e8 stato presentato alla Corte europea dei diritti dell'uomo di Strasburgo da Arnaldo Cestaro, che all'epoca dei fatti aveva 62 anni ed era stato una delle vittime del violento pestaggio da parte della polizia durante l'irruzione nella scuola. Gli furono rotti un braccio, una gamba e dieci costole, fu costretto a essere operato e sub\u00ec a lungo le conseguenze delle percosse subite. Il 7 aprile 2015, i giudici della Corte europea dei diritti dell'uomo hanno condannato all'unanimit\u00e0 lo Stato Italiano a risarcire Cestaro con 45 000 euro per la violazione dell'articolo 3 della Convenzione sui diritti dell'uomo (\"\"Nessuno pu\u00f2 essere sottoposto a tortura n\u00e9 a pene o trattamenti inumani o degradanti\") ritenendo che l'operato della Polizia di Stato alla Diaz \"deve essere qualificato come tortura\"\". Nelle motivazioni si legge che l'ammenda \u00e8 stata imposta non solo per i fatti specifici, ma anche perch\u00e9 non era stata promulgata alcuna legge sulla tortura, consentendo ai responsabili del pestaggio di non essere sanzionati..\nLa sentenza Cestaro ha avuto un seguito il 22 giugno 2017, quando la Corte di Strasburgo ha condannato l'Italia con motivazioni analoghe a risarcire altri 29 occupanti della Diaz torturati dalla polizia durante il G8. I nuovi risarcimenti sono stati fissati tra i 45 000 e i 55 000 euro a persona. La sentenza \u00e8 stata emanata nel periodo in cui il testo della nuova legge sulla tortura era all'esame del Parlamento italiano. Il testo di legge per il reato di tortura in Italia \u00e8 stato poi approvato in via definitiva dalla Camera il 5 luglio 2017. L'Italia ha in seguito dovuto sostenere analoghi risarcimenti per i dimostranti torturati nella caserma di Bolzaneto.\nCaso Cestaro, la sentenza della Corte Europea.\nLa sentenza integrale tradotta in lingua italiana\nIl film \"Diaz\".\nIl regista Daniele Vicari nel 2012 ha realizzato il film intitolato \"Diaz - Don't Clean Up This Blood\", dedicato all'intera vicenda.\nIl libro \"Diaz\".\nVincenzo Canterini, comandante del reparto Mobile di Roma, uno dei responsabili dell'irruzione alla Diaz, ha scritto una memoria su quanto avvenuto alla scuola Diaz di Genova, dopo il G8. Canterini accusa gli alti vertici della Polizia di Stato, De Gennaro e Mortola, di aver cercato di depistare le indagini, scaricando tutte le colpe sui suoi uomini:\nI fatti di Genova 2001 e della scuola Diaz sono stati ricostruiti attraverso gli atti giudiziari anche nel libro \"Diaz, processo alla polizia\", di Alessandro Mantovani, edizioni Fandango 2011."}
{"id": "1279569", "revid": "773636", "url": "https://it.wikipedia.org/wiki?curid=1279569", "title": "Chiesa di Santa Maria (Cortenuova)", "text": "La chiesa di Santa Maria a Cortenuova si trova nell'omonima localit\u00e0 del comune di Empoli, in provincia di Firenze.\nStoria e descrizione.\nCitata dalle fonti per la prima volta nel 1117, l'aspetto attuale sembrerebbe non molto dissimile da quello originario.\nLa chiesa ebbe una prima significativa modifica quando al suo interno quando venne edificato l'oratorio della Compagnia dell'Annunciazione nel 1598. L'ultimo imponente restauro effettuato nel 1972 consistette nell'unione dei due edifici contigui, aula e oratorio della compagnia ormai parte integrante della chiesa, dominato dalla presenza di un grande affresco rappresentante l\"Annunciazione\", opera di Cenni di Francesco.\nA Cortenuova, per vincoli di parentela con il parroco, lavor\u00f2 Francesco Ligozzi, il figlio pi\u00f9 giovane di Jacopo, lasciando preziose testimonianze: la \"Madonna tra i santi Sebastiano e Lucia\", opera firmata e datata 1620 e i \"Santi Marco e Francesco\", pannelli forse di un tabernacolo."}
{"id": "1279570", "revid": "767487", "url": "https://it.wikipedia.org/wiki?curid=1279570", "title": "Good Morning and... Goodbye!", "text": "Good Morning and... Goodbye! \u00e8 un film del 1967, diretto da Russ Meyer. Chiuse il ciclo di film ambientati nella provincia rurale statunitense, iniziato nel 1964 con \"Lorna\".\nIl film ebbe dei problemi con la censura. Nel Kentucky fu sequestrato, e il proiezionista arrestato.\nTrama.\nBurt Boland (Stuart Lancaster) \u00e8 un ricco uomo d'affari, impotente e frustrato, sposato con Angel (Alaina Capri), una giovane donna che lo umilia a causa della sua impotenza. Burt ha una figlia, Lana (Karen Ciral), avuta dalla prima moglie, che non sopporta Angel. Questa inizia a frequentare un giovane aitante, Stone (Patrick Wright), che in realt\u00e0 sogna di sedurre Lana.\nGirando per i boschi Burt s'imbatte in una misteriosa creatura (Haji), che gli dice di essere una ninfa che appare agli umani una volta all'anno. Attraverso un rituale, la ninfa risolve i problemi di Burt, che ritrova la propria virilit\u00e0 e riconquista Angel, riuscendo a cacciare Stone."}
{"id": "1279574", "revid": "1573940", "url": "https://it.wikipedia.org/wiki?curid=1279574", "title": "Chiesa di San Lorenzo (Villafranca in Lunigiana)", "text": "La chiesa di San Lorenzo \u00e8 un edificio sacro che si trova in localit\u00e0 Gragnana a Malgrate, nel comune di Villafranca in Lunigiana.\n\u00c8 una piccola chiesa romanica, in bozze bianche di calcare, con un portale d'arenaria e un piccolissimo campanile aguzzo."}
{"id": "1279579", "revid": "963244", "url": "https://it.wikipedia.org/wiki?curid=1279579", "title": "Suore missionarie della Consolata", "text": "Le Suore missionarie della Consolata sono un istituto religioso femminile di diritto pontificio: i membri di questa congregazione pospongono al loro nome la sigla I.S.M.C.\nStoria.\nLa congregazione venne fondata a Torino il 29 gennaio 1910 dal canonico Giuseppe Allamano (1851-1926) con l'aiuto del canonico Giacomo Camisassa (1854-1922) come ramo femminile dell'Istituto missioni Consolata: le sue costituzioni vennero approvate dal cardinale Agostino Richelmy, arcivescovo di Torino, il 26 maggio 1913.\nDurante la guerra le religiose lasciarono l'apostolato missionario per servire come infermiere negli ospedali militari italiani.\nL'istituto divenne di diritto pontificio il 15 maggio 1930 e venne sottoposto alla Congregazione di Propaganda fide; ricevette l'approvazione definitiva della Santa Sede il 29 gennaio 1960.\nAllamano \u00e8 stato beatificato da papa Giovanni Paolo II il 7 ottobre 1990.\nSono state pure beatificate due suore: Irene Stefani, missionaria in Kenya e Leonella Sgorbati, missionaria martire in Somalia.\nAttivit\u00e0 e diffusione.\nLe missionarie della Consolata si dedicano all'apostolato missionario.\nSono presenti in Africa (Etiopia, Gibuti, Guinea-Bissau, Kenya, Liberia, Libia, Mozambico, Somalia, Tanzania), nelle Americhe (Argentina, Brasile, Bolivia, Colombia, Stati Uniti d'America, Venezuela), in Europa (Italia, Portogallo, Regno Unito, Spagna, Svizzera) e in Mongolia: la sede generalizia \u00e8 a Nepi.\nAl 31 dicembre 2008 l'istituto contava 762 religiose in 128 case."}
{"id": "1279580", "revid": "773636", "url": "https://it.wikipedia.org/wiki?curid=1279580", "title": "Chiesa di Santa Maria Assunta di Groppofosco", "text": "La chiesa di Santa Maria Assunta di Groppofosco \u00e8 un edificio sacro che si trova in localit\u00e0 Groppofosco a Villafranca in Lunigiana, dove si trovava anche un castello, di cui sono visibili alcuni resti. Tale castello \u00e8 citato nel diploma di Federico I del 1164 come \"castrum et curia\".\nLa chiesa fu edificata, tra il XII e il XIII secolo, sull'itinerario della via Francigena, in corrispondenza di un traghetto sulla Magra che portava sulla strada per il genovesato, probabilmente a Tresana (Trivium) e che perse importanza per l'affermarsi del vicino ponte che partiva dal castello malaspiniano di Malnido. A Groppofosco sorgeva anche un \"hospitale\" di cui resta una struttura cadente; restano anche tracce importanti dell'antica pavimentazione della strada, ora ricoperte di fango. La chiesa, denominata \"la Chiesaccia\" per le precarie condizioni delle strutture, fu ricostruita e restaurata pi\u00f9 volte nel corso dei secoli. Apparteneva al Capitolo della Cattedrale di Sarzana e per lungo tempo fu identificata con l'omonima chiesa posta ad Albareto in Valtaro (PR) e di propriet\u00e0 dell'Abbazia di San Caprasio di Aulla, fondata da Adalberto I, marchese di Tuscia nell'884. Si deve a Giulivo Ricci il riconoscimento di tale chiesa. L'edificio conserva alcuni tratti costruttivi protoromanici, come il paramento murario a piccole bozze di pietra di forma irregolare e ciottoli fluviali disposti secondo corsi paralleli, e la decorazione a nicchie poco profonde."}
{"id": "1279582", "revid": "599013", "url": "https://it.wikipedia.org/wiki?curid=1279582", "title": "Markus Zberg", "text": "Carriera.\nFratello minore di Luzia e Beat Zberg, entrambi ciclisti, divent\u00f2 professionista nel 1996. Passista veloce, dotato anche di una certa abilit\u00e0 di \"finisseur\", colse in carriera 15 vittorie ed indoss\u00f2 la maglia amarillo di leader della Vuelta a Espa\u00f1a per due giorni durante l'edizione 1998 della corsa iberica.\nOltre ad essersi piazzato fra i primissimi in varie classiche, giunse a sorpresa secondo nella prova in linea Elite dei campionati del mondo del 1999 a Verona, preceduto dal solo \u00d3scar Freire."}
{"id": "1279585", "revid": "773636", "url": "https://it.wikipedia.org/wiki?curid=1279585", "title": "Chiesa di San Maurizio (Villafranca in Lunigiana)", "text": "La chiesa di San Maurizio \u00e8 un edificio sacro che si trova in localit\u00e0 Mocrone a Villafranca in Lunigiana.\n\u00c8 una costruzione romanica, a una navata, orientata e con un bel portale. Il paramento murario \u00e8 in bozze ben squadrate e regolari di bianco sasso colombino, un materiale col quale furono costruite molte chiese romaniche della Lunigiana. La chiesa, dedicata a un santo guerriero per eccellenza, \u00e8 documentata dal 1296-97, fra le dipendenze della vasta pieve di Sorano."}
{"id": "1279590", "revid": "76963", "url": "https://it.wikipedia.org/wiki?curid=1279590", "title": "Jean-Pierre Bouyxou", "text": "La sua carriera di critico inizi\u00f2 nel 1964 quando pubblic\u00f2 i primi articoli nei fanzine \"Mercury\" e \"Lunatique\". In seguito ha scritto per \"Vampirella\", \"Sex Stars System\", \"Zoom\", \"M\u00e9tal Hurlant\", \"L'\u00c9cho des savanes\", \"Penthouse\", \"Lui\", \"Hara-Kiri\", \"Paris Match\", \"Miroir du fantastique\", \"Cin\u00e9-Revue\", \"Continental Film Review\", \"Actuel\", \"Europe\", \"Curiosa\", \"Show Bzzz\", \"Cin\u00e9fantastic\", \"Y\u00e9ti\", \"La Revue du cin\u00e9ma\", \"Vertigo\", \"Sin\u00e9 Hebdo\".\n\u00c8 stato caporedattore di \"Fascination\" per trenta numeri, dal 1978 al 1986.\nTra il 1979 e il 1982 ha pubblicato circa quindici romanzi erotici.\nAl cinema ha lavorato con Roland Lethem, Jes\u00fas Franco (\"La comtesse noire\"), Jean Rollin (\"L'itin\u00e9raire marin\", \"Le Masque de la M\u00e9duse\") e Alain Payet.\nCome regista ha girato dieci film pornografici e quattro cortometraggi sperimentali.\nHa partecipato all'happening dell'artista francese Jean-Jacques Lebel."}
{"id": "1279592", "revid": "439868", "url": "https://it.wikipedia.org/wiki?curid=1279592", "title": "Suore adoratrici ancelle del Santissimo Sacramento e della carit\u00e0", "text": "Le suore adoratrici ancelle del Santissimo Sacramento e della Carit\u00e0 (in latino \"Sorores Adoratrices Ancillae SS. Sacramenti et a Caritate\", in spagnolo \"Adoratrices Esclavas del Sant\u00edsimo Sacramento y de la Caridad\") sono un istituto religioso femminile di diritto pontificio: i membri di questa congregazione pospongono al loro nome la sigla A.A.S.C.\nStoria.\nL'istituto venne fondato dalla nobildonna spagnola Micaela Desmaisi\u00e8res y L\u00f3pez Dicastillo y Olmeda (1809-1865), viscontessa de Jorbal\u00e0n: dedita alla cura dei malati presso l'ospedale madrileno di San Juan de Dios, ebbe modo di imbattersi nella realt\u00e0 della prostituzione e ne fu molto colpita.\nIl 21 aprile 1845 apr\u00ec la sua prima casa di accoglienza per donne sfruttate: il 3 febbraio 1856 la Desmaisi\u00e8res e le sue prime collaboratrici iniziarono a condurre vita comune dando inizio alla Congregazione delle adoratrici ancelle del Santissimo Sacramento e della Carit\u00e0, per la rieducazione delle ragazze traviate e delle prostitute.\nL'istituto ottenne il pontificio decreto di lode da papa Pio IX il 15 settembre 1860 e le sue costituzioni vennero approvate definitivamente dalla Santa Sede il 24 novembre 1866.\nLa fondatrice (in religione madre Maria Michela del Santissimo Sacramento), beatificata nel 1925, fu proclamata santa da papa Pio XI il 4 marzo 1934.\nAttivit\u00e0 e diffusione.\nLe suore adoratrici hanno come fine apostolico la \"rieducazione delle giovani traviate\"; con il Concilio Vaticano II, che ha invitato gli istituti religiosi a riscoprire il carisma dei fondatori, la congregazione ha esteso la sua attivit\u00e0 al servizio di tutte donne sfruttate e vittime della prostituzione.\nSono presenti in Europa (Francia, Italia, Portogallo, Regno Unito, Spagna), in America Latina (Argentina, Bolivia, Brasile, Cile, Colombia, Cuba, Ecuador, Per\u00f9, Repubblica Dominicana, Venezuela), in Africa (Marocco, Togo) e in Asia (Cambogia, Giappone, India): la sede generalizia \u00e8 a Roma.\nAl 31 dicembre 2005, la congregazione contava 1.312 religiose in 168 case."}
{"id": "1279593", "revid": "1702319", "url": "https://it.wikipedia.org/wiki?curid=1279593", "title": "Chiesa di San Maurizio", "text": ""}
{"id": "1279594", "revid": "124429302", "url": "https://it.wikipedia.org/wiki?curid=1279594", "title": "Processi e decisioni giudiziarie sul G8 di Genova", "text": "Processi.\nUn esponente delle forze di Pubblica Sicurezza, il sovrintendente Giuseppe De Rosa, \u00e8 stato condannato in primo grado nell'ottobre 2004 (la prima condanna di un esponente dello stato nell'ambito dei processi sul G8) con il rito abbreviato a 20 mesi per aver picchiato un manifestante quindicenne, a sua volta denunciato per resistenza a pubblico ufficiale, ma assolto da ogni addebito, anche grazie al materiale video e fotografico della scena: la scena era stata infatti ripresa dalla troupe del TG5 e del TG3 e da numerose fotografie e mostra De Rosa, insieme ad altri 5 agenti, di cui alcuni in borghese che colpiscono un ragazzo dopo averlo spinto a terra, con il manganello e prendendolo a calci; in seguito anche Alessandro Perugini, all'epoca vicecapo della DIGOS di Genova e successivamente promosso, sotto indagine anche per i fatti della caserma di Bolzaneto, e Sebastiano Pinzone cercano di colpire lo stesso ragazzo (nella sequenza si vede Perugini che prende la rincorsa per poterlo colpire, ma affermer\u00e0 durante il processo di non averlo poi colpito), che sar\u00e0 portato via da un medico del 118 che era riuscito ad interrompere il pestaggio.\nNel dicembre 2007 De Rosa \u00e8 stato poi assolto dalla corte d'appello, in quanto l'identificazione tramite i filmati e foto (l'agente indossava casco e occhiali da sole) e tramite la testimonianza di altri agenti, che erano state ritenute sufficienti nella sentenza di primo grado, non garantirebbero l'assoluta certezza che il reato sia stato compiuto da De Rosa (art 530 comma 2 del codice di procedura penale). Per quell'episodio gli agenti che parteciparono erano indagati anche per falso e abuso di ufficio, a causa delle dichiarazioni relative ad una resistenza del ragazzo e dei suoi compagni che aveva reso necessario agire con violenza, poi rivelatasi inesistente. Nell'ottobre del 2008 \u00e8 stata chiesta dal PM la condanna per pene variabili dai 2 anni e 3 mesi e 1 anno e 8 mesi per i cinque agenti. Nel dicembre successivo gli agenti vennero condannati con pene da 2 anni e 3 mesi a 1 anno e 10 mesi, in parte assorbite dalla condizionale e dal recente indulto..\nIl 10 novembre 2009 vi \u00e8 stata la sentenza del processo di appello, che si \u00e8 risolta con l'intervento della prescrizione per i reati di calunnia, percosse, minacce e ingiurie e con condanne da un anno a otto mesi per i reati di falso. Durante il processo di appello \u00e8 stato sentito anche il cantante Jovanotti, che ha confermato di aver posato per delle fotografie con uno dei ragazzi arrestati pochi minuti prima del fatto, mentre nelle ricostruzioni che erano state presentate dalle forze dell'ordine il manifestante prima dell'arresto sarebbe stato tra quelli intenti a lanciare pietre e bottiglie contro la questura. I condannati hanno deciso di non ricorrere in cassazione, rendendo cos\u00ec definitiva la sentenza di secondo grado\nNel dicembre 2008, Vincenzo Canterini, ex comandante del VII Nucleo Sperimentale Antisommossa (indagato anche nel processo relativo all'irruzione nella Diaz), \u00e8 stato condannato in primo grado quattro mesi per il reato di violenza privata per aver utilizzato uno spray urticante contro tre membri del Legal Social Forum. Nel gennaio 2012 \u00e8 stato poi assolto per intervenuta prescrizione, venendo per\u00f2 condannato al pagamento delle spese processuali e, in separato giudizio, all'eventuale risarcimento dei danni per le parti civili (l'Associazione Giuristi Democratici e i tre legali del Legal Social Forum).\nTra i manifestanti che riuscirono a entrare nella zona rossa in piazza Dante durante le proteste di Attac France (venendo subito arrestati), una giornalista francese di nome Valerie Vie \u00e8 stata la prima (ed unica al giugno 2008) persona condannata con sentenza definitiva (cinque mesi di reclusione, condanna decisa in primo e grado nel giugno 2004 e confermata sia dalla corte d'appello nel luglio 2007 che in cassazione nel giugno 2008) nell'ambito dei processi relativi al G8. Valerie Vie sar\u00e0 anche tra i primi manifestanti ad essere portati nella caserma di Bolzaneto, dove denuncer\u00e0 di essere stata maltrattata e minacciata. Il documentarista francese Raymond Depardon ha seguito l'iter dei processi che la vedono imputata e persona offesa e da questi, oltre che dalle testimonianze della Vie, ha intenzione di realizzare un documentario sulla caserma di Bolzaneto e sui giorni del G8.\nSono invece ancora in corso procedimenti giudiziari contro diversi manifestanti per gli incidenti, e contro diversi esponenti delle forze dell'ordine per le violenze a danno dei manifestanti esercitate nella caserma di Bolzaneto e nelle strade di Genova. Per l'episodio della scuola Diaz sono stati inizialmente rinviati a giudizio 28 esponenti delle forze dell'ordine e nel luglio 2012 la corte di Cassazione ha confermato 25 condanne. Sia 200 denunce penali per lesioni contro esponenti delle forze dell'ordine per violenze a danno dei manifestanti durante gli scontri, sia 60 denunce relative alla perquisizione della Diaz sono state archiviate (le prime gi\u00e0 durante il 2003) per l'impossibilit\u00e0 di identificare gli agenti responsabili dei fatti, a causa del casco dell'uniforme e dei fazzoletti che molti di loro portavano sul viso.\nNel giugno 2005 erano ancora in corso numerose cause in sede civile contro il Ministero dell'Interno. Inoltre, durante lo svolgimento del primo grado di giudizio, i PM del processo per le violenze nella caserma di Bolzaneto e dei processi contro gli esponenti delle forze dell'ordine, visto l'elevato numero di udienze previste, hanno evidenziato come questi rischiassero di concludersi con la prescrizione (i cui tempi sono stati ulteriormente ridotti dall'introduzione della legge Pecorella, ex-Cirelli) prima di una sentenza di primo grado. E uno sconto di pena di 3 anni, dovuto all'approvazione di un indulto il 29 luglio 2006, verrebbe applicato, in caso di condanna, a tutti i reati per cui risulta indagato il personale delle forze dell'ordine, e alla maggioranza dei reati per cui risultano indagati i manifestanti; verrebbero esclusi dell'indulto eventuali condannati per associazione sovversiva.\nDiversi media hanno fatto notare come una norma introdotta con la conversione in legge del \"decreto-legge 12 novembre 2010, n.187\", istituendo un \"fondo di solidariet\u00e0 civile\" per le vittime di alcuni tipi di manifestazioni (tra cui potrebbero essere identificati anche gli incidenti del G8 genovese), potrebbe far s\u00ec che i risarcimenti dovuti dai rappresentanti dello stato che risultassero condannati (stimati dal Comitato Verit\u00e0 e Giustizia in un totale di 10 milioni di euro alla situazione del gennaio 2011) vengano invece pagati dal ministero dell'Interno, che potrebbe poi rinunciare alla rivalsa nei confronti dei responsabili.\nQuesta possibile interpretazione della legge \u00e8 stata poi confermata ai giornalisti de La Repubblica dal procuratore generale di Genova Enrico Zucca, che ha evidenziato come i vari governi succedutisi durante i processi, indipendentemente dalla maggioranza di cui erano espressione, abbiano sempre impugnato i risarcimenti relativi alle condanne per i fatti del G8 che coinvolgevano forze dell'ordine e rappresentanti dello stato; il procuratore ha anche evidenziato come un comportamento opposto (il risarcimento garantito prima della sentenza definitiva) sia invece stato tenuto in altri eventi delittuosi, come il caso Aldrovandi.\nGli scontri in piazza Alimonda e la morte di Carlo Giuliani.\nSull'attacco ai Carabinieri in piazza Alimonda e sulla morte di Giuliani furono avviate diverse inchieste giudiziarie. Solamente tre degli assalitori, identificati dalle foto, furono rintracciati e interrogati: M.M. ed E.P. di Genova, e L.F. di Pavia. Massimiliano Monai si present\u00f2 agli inquirenti e si appell\u00f2 agli altri affinch\u00e9 si presentassero a testimoniare, E.P. si present\u00f2 il 6 settembre, L.F., estraneo al gruppo, fu riconosciuto dalle foto dalla Digos di Brescia.\nEssi non diedero chiare spiegazioni sulle motivazioni dell'assalto alla camionetta, ma descrissero l'elevata condizione di tensione creatasi in seguito alle cariche delle forze dell'ordine alle quali, secondo la versione di alcuni di loro, avevano cercato di sfuggire dirigendosi verso via Caffa dove furono nuovamente caricati. I carabinieri Mario Placanica e Filippo Cavataio furono indagati per omicidio. Il 5 maggio 2003 il procedimento sulla morte di Carlo Giuliani \u00e8 stato archiviato: il GIP Elena Daloiso prosciolse Placanica per uso legittimo delle armi, oltre che per legittima difesa come richiesto dal PM Silvio Franz. I tre aggressori identificati furono rinviati a giudizio per vari reati.\nNel giugno 2006 Haidi Giuliani, madre di Carlo, ha inviato una raccomandata a Mario Placanica per interrompere il decorso della prescrizione, lasciando aperta la possibilit\u00e0 di effettuare una causa civile nei confronti dell'ex carabiniere. Eletta nel frattempo senatrice della Repubblica, la signora Giuliani ha tuttavia dichiarato di non averlo fatto per chiedere un risarcimento danni a Placanica, ma al fine di ottenere un processo \"che faccia luce non solo su piazza Alimonda, su chi ha effettivamente sparato, ma anche sulle responsabilit\u00e0 politiche e sulla catena di comando\".\nAltre ipotesi su chi abbia sparato.\nNonostante l'esito delle indagini della magistratura, che hanno visto in Mario Placanica il responsabile dei due colpi sparati, ritenendo per\u00f2 la sua azione compatibile con l'uso legittimo delle armi e la legittima difesa, rimangono tuttavia incongruenze sulla confessione del carabiniere Dario Raffone che era anche nei sedili posteriori del \"Defender\", oltre al fatto che lo stesso Placanica ha nel tempo negato di aver sparato a Giuliani. Nell'udienza del 3 maggio 2005, alla domanda dell'avvocato Pagani, Raffone ammette che era sdraiato per terra: lui sotto e Placanica sopra, al momento degli spari.\nLo stesso Placanica in un interrogatorio ammette:\"Mi sono messo a gridare, dicendo all'autista di scappare ed urlandogli che ci stavano ammazzando. Eravamo infatti circondati e io ho inteso che ce ne fossero centinaia(...). Ho visto in difficolt\u00e0 il mio collega e ho pensato che dovevo difenderlo. L'ho abbracciato per le spalle e ho cercato di farlo accucciare sul fondo della jeep.\" Tutto questo ovviamente va in contrasto con alcune foto nella quale \u00e8 chiaramente visibile un carabiniere che si alza mentre un altro tiene ancora in mano la pistola.. Stando alle confessioni, Placanica non sarebbe certo colui che spara.\nQuesto, secondo alcune ricostruzioni, fa pensare che ci fossero quattro carabinieri nel mezzo, come hanno dichiarato alcuni testimoni. A conferma di questa tesi Valerio Cantarella, perito d'ufficio del dottor Franz (che ordin\u00f2 la prima perizia balistica), ipotizz\u00f2 che a sparare furono due pistole. Nell'agosto 2008 Mario Placanica, assistito dal legale Carlo Taormina, ha sporto denuncia contro ignoti per l'omicidio di Carlo Giuliani. Secondo la tesi le perizie di parte effettuate su resti di Giuliani dimostrerebbero l'assenza di residui dovuti alla camiciatura del proiettile: essendo i proiettili usati da Placanica, come quelli in dotazione degli altri sottufficiali, camiciati, questo fatto escluderebbe che i colpi mortali siano partiti dalla sua pistola.\nTaormina ha aggiunto che i colpi potrebbero essere partiti dall'arma di un ufficiale o da quella di un civile. \u00c8 da notare che un'ipotesi relativa al fatto che il colpo che ha ucciso Giuliani potesse essere partito dal di fuori della jeep era gi\u00e0 stata formulata nei mesi immediatamente successivi agli eventi, ma poi era stata scartata da tutte le ricostruzioni, sia della magistratura, che di parte. Uno dei reporter presenti, Bruno Abile, un fotografo freelance francese, aveva affermato di aver visto un carabiniere senza scudo, presente nella piazza, forse un ufficiale, con una pistola in mano poco prima che Giuliani cadesse a terra..\nUno dei primi esami balistici presentati alla magistratura nel dicembre 2001 (poi smentito da perizie successive del gennaio 2002) aveva ritenuto che i due bossoli ritrovati nella piazza appartenessero ad armi differenti. Aveva anche fatto discutere il ritrovamento del segno lasciato da uno dei due colpi sulla facciata della chiesa di Nostra Signora del Rimedio in piazza Alimonda solo dopo mesi dal fatto e gruppi vicini al movimento No Global avevano ipotizzato che questa \"prova\" fosse un falso, realizzato a posteriori, per dimostrare che i colpi erano stati indirizzati in aria.\nI fatti della scuola Diaz.\nProcesso di primo grado.\nAl processo di primo grado per i fatti accaduti durante i giorni del G8 a Genova alla scuola media A.Diaz, il 13 novembre 2008 il tribunale di Genova ha emesso una sentenza di proscioglimento per i vertici della polizia nelle figure di Giovanni Luperi, nel 2001 vice direttore dell'UCIGOS, Francesco Gratteri, che era direttore dello Sco, e Gilberto Calderozzi, che avevano firmato il verbale di perquisizione. Sul totale di 29 imputati, 16 sono stati assolti e a 13 sono state comminate condanne per un totale di 35 anni e sette mesi, di cui 32 anni e 6 mesi condonati (a petto di oltre 108 anni chiesti dall'accusa). Sono quindi stati condannati solo funzionari che ricoprivano all'epoca dei fatti cariche di minore rilievo all'interno della polizia per motivi vari tra calunnia, falso ideologico, lesioni, lesioni aggravate in concorso, introduzione di bombe Molotov nella scuola e violazione della legge sulle armi. Il tribunale ha inoltre condannato il Ministero dell'Interno a pagare una provvisionale compresa tra i 5.000 e i 50.000 euro ad ognuna delle oltre 70 parti civili per le lesioni riportate. La sentenza ha provocato l'indignazione del pubblico presente in aula.\nSentenza di secondo grado.\nIl processo di appello conclusosi il 18 maggio 2010 ha in parte ribaltato le sentenze di primo grado, condannando 25 imputati su 27, tra cui i vertici della catena di comando delle forze dell'ordine a Genova, a pene comprese tra i 3 anni e otto mesi e 4 anni, con interdizione dai pubblici uffici per 5 anni. In particolare, in base all'articolo 40 del codice penale, perch\u00e9 avevano l'obbligo di impedire le violenze e non lo hanno fatto, sono stati condannati gli alti funzionari della polizia presenti alla irruzione alla scuola Diaz: il capo dell'anticrimine Francesco Gratteri (a 4 anni), l'ex comandante del primo reparto mobile di Roma Vincenzo Canterini (a 5 anni), Giovanni Luperi (a 4 anni), Spartaco Mortola, dirigente della DIGOS di Genova, (a 3 anni e 8 mesi) Gilberto Calderozzi, vice direttore del Servizio Centrale Operativo (a 3 anni e 8 mesi).\nNella motivazione della sentenza \u00e8 scritto inoltre che Luperi e Gratteri, nel frattempo diventati rispettivamente dirigente dell\u2019intelligence e dell\u2019antiterrorismo, \"preso atto del fallimentare esito della perquisizione, si sono attivamente adoperati per nascondere la vergognosa condotta dei poliziotti violenti concorrendo a predisporre una serie di false rappresentazioni della realt\u00e0 a costo di arrestare e accusare ingiustamente i presenti nella scuola\". Tra i falsi atti per cui sono stati condannati, quello relativo all'introduzione nella scuola da parte di poliziotti delle bottiglie Molotov (introdotte da Pietro Troiani - condannato in via definitiva a 3 anni e 8 mesi pi\u00f9 5 anni di interdizione dai pubblici uffici - e falsamente rinvenute da Salvatore Gava - condannato alla stessa pena), che erano poi state utilizzate come prova del possesso di armi da parte degli occupanti.\nCassazione.\nIl 5 luglio 2012 la Cassazione conferma in via definitiva le condanne per falso aggravato e l'impianto accusatorio della Corte d'Appello. Convalida cos\u00ec la condanna a 4 anni per Francesco Gratteri; convalida anche i 4 anni per Giovanni Luperi, vicedirettore Ucigos ai tempi del G8, all'epoca della condanna capo del reparto analisi dell'Aisi. Tre anni e 8 mesi a Gilberto Caldarozzi, all'epoca della condanna capo servizio centrale operativo. Convalida anche in parte la condanna a 5 anni per Vincenzo Canterini, riducendola a 3 anni e 6 mesi (per l'intervenuta prescrizione del reato di lesioni), ex dirigente del reparto mobile di Roma. Prescrive, invece, i reati di lesioni gravi contestati a nove agenti appartenenti al settimo nucleo speciale della Mobile all'epoca dei fatti. Nel commentare positivamente la sentenza, che per la prima volta in Occidente condanna funzionari cos\u00ec importanti delle forze dell'ordine, un legale dei no global coinvolti nei fatti ha sottolineato che malgrado la estrema gravit\u00e0 dei fatti il Parlamento non ha istituito una Commissione di inchiesta per individuare le responsabilit\u00e0 politiche. Anche Amnesty International ha definito la sentenza importante, ma ha sostenuto che le condanne \"non riflettono la gravit\u00e0 dei crimini accertati, e ... coinvolgono un numero molto piccolo di coloro che parteciparono alle violenze ed alle attivit\u00e0 criminali volte a nascondere i reati compiuti\".\nAlcuni dei condannati, al momento della sentenza, ricoprivano ruoli di rilievo nell'ambito delle forze dell'ordine italiane, che hanno dovuto abbandonare per via della pena accessoria dell'interdizione dai pubblici uffici. Oltre alle impressionanti carriere di molti dei funzionari nel periodo che va dai fatti di Genova alla loro condanna definitiva, ha fatto scalpore la carriera di Gilberto Caldarozzi dopo la condanna in Cassazione e la sospensione; assunto come consulente alla Finmeccanica di cui era presidente l'amico Gianni De Gennaro, capo della polizia ai tempi del G8, \u00e8 stato nominato vice-capo della Direzione Investigativa Antimafia nel 2017.\nCorte europea dei diritti dell'uomo.\nPer il fatto che in Italia le leggi non prevedessero a quel tempo il reato di tortura, un ricorso \u00e8 stato presentato alla Corte europea dei diritti dell'uomo di Strasburgo da Arnaldo Cestaro, che all'epoca dei fatti aveva 62 anni ed era stato una delle vittime del violento pestaggio da parte della polizia durante l'irruzione nella scuola. Gli furono rotti un braccio, una gamba e dieci costole, fu costretto ad essere operato e sub\u00ec a lungo le conseguenze delle percosse subite. Il 7 aprile 2015, la Corte di Strasburgo ha condannato l'Italia a risarcire Cestaro con 45.000 euro, riconoscendo come torture alcune delle violenze poliziesche alla Diaz. Nelle motivazioni si legge che l'ammenda \u00e8 stata imposta non solo per i fatti specifici, ma anche perch\u00e9 non era stata promulgata alcuna legge sulla tortura, consentendo ai responsabili del pestaggio di non essere sanzionati.\nLa sentenza Cestaro ha avuto un seguito il 22 giugno 2017, quando la Corte di Strasburgo ha condannato l'Italia con motivazioni analoghe a risarcire altri 29 occupanti della Diaz torturati dalla polizia durante il G8. I nuovi risarcimenti sono stati fissati tra i 45.000 e i 55.000 euro a persona. La sentenza \u00e8 stata emanata nel periodo in cui il testo della nuova legge sulla tortura era all'esame del Parlamento italiano. Il testo di legge per il reato di tortura in Italia \u00e8 stato poi approvato in via definitiva dalla Camera il 5 luglio 2017. L'Italia ha in seguito dovuto sostenere analoghi risarcimenti per i dimostranti torturati nella caserma di Bolzaneto.\nRicorsi alla CEDU sono stati presentati anche da da parte di alcuni poliziotti condannati per l'irruzione nella scuola. Il 17 luglio 2021 la Corte, in composizione di giudice unico, ha dichiarato tali ricorsi irricevibili per manifesta infondatezza delle doglianze e per il motivo \"che i fatti presentati non rivel[a]no alcuna apparenza di violazione dei diritti e delle libert\u00e0 enunciati nella Convenzione o nei suoi Protocolli\".\nCorte dei conti.\nNel 2019 ventiquattro appartenenti alla Polizia di Stato sono stati condannati dalla magistratura contabile a rifondere, in solido, ai ministeri degli interni e della giustizia le spese legali e le provvisionali risarcitorie, per un totale di \u20ac 2.800.000,00.\nI fatti di piazza Manin.\nPer le cariche effettuate in piazza Manin i manifestanti feriti sporgeranno circa sessanta querele per lesioni: appurato l'ingiustificato uso della violenza nei loro confronti, il Ministero dell'Interno verr\u00e0 condannato a risarcire molti di loro, ma nessun responsabile delle forze dell'ordine verr\u00e0 identificato a causa dei caschi della tenuta antisommossa e dei fazzoletti indossati davanti al viso. \nSempre per i fatti di piazza Manin furono indagati e rinviati a giudizio per falso, calunnia e abuso d'ufficio, quattro agenti del reparto mobile di Bologna autori dell'arresto di due giovani spagnoli con l'accusa di resistenza (secondo la versione degli agenti uno li avrebbero aggrediti con un tubo di ferro, mentre il secondo avrebbe lanciato una molotov) e il sospetto che facessero parte del \"blocco nero\"; un filmato acquisito dalla magistratura (di propriet\u00e0 di \"Luna rossa\", un'associazione di registi italiani indipendenti presenti durante il G8) mostrava tuttavia uno dei due giovani che, senza apparente motivo, veniva arrestato e il secondo che, avvicinandosi per chiedere spiegazioni, subiva la stessa sorte. Le indagini successive dimostrarono come i due non fossero presenti nel gruppo dei manifestanti violenti giunti in piazza, scagionandoli completamente. Nel luglio 2009 i quattro agenti sono stati assolti dal tribunale di Genova, a causa dell'intervenuta prescrizione per il reato di falso e con la formula del \"ragionevole dubbio\" (evoluzione della non pi\u00f9 usata \"insufficienza di prove\") per gli altri reati. Nel luglio 2010 la corte d'appello ha condannato a 4 anni gli agenti per il reato di falso ideologico in atti pubblici, dichiarando prescritti i reati di calunnia e abuso d'ufficio, condanna confermata poi in cassazione nel dicembre 2011. \nSempre relativamente a questi arresti, nel marzo 2013 un funzionario del reparto mobile di Bologna fu condannato in primo grado per falsa testimonianza in quanto durante il processo aveva testimoniato di aver assistito all'arresto dei due manifestanti, confermando che uno dei due stava maneggiando una spranga. Dopo la visione del filmato il funzionario aveva affermato che l'arresto a cui aveva assistito forse non era quello dei due spagnoli, ricordando anche lo stato di confusione in cui era avvenuta l'azione. La corte di appello nel 2010 aveva trasmesso gli atti alla procura, ipotizzando il reato di falsa testimonianza (stando a quanto riportato dai media, i giudici nella sentenza ricordavano anche che \"oltre a quello dei due spagnoli non vi fu nessun altro arresto in piazza Manin\"), da qui l'apertura del nuovo processo contro il funzionario nel giugno 2012 e la successiva condanna in primo grado (contro cui \u00e8 venne subito annunciato ricorso e la rinuncia alla prescrizione) a due anni (pena coerente con quanto richiesto dal PM) con la condizionale. La condanna \u00e8 poi stata confermata in appello, nel maggio 2014, e cassazione, nel maggio 2015.\nAscoltato nel gennaio 2013 il funzionario aveva sostenuto che l'arresto a cui aveva assistito era probabilmente relativo ad altri manifestanti, che poi dovevano essere stati erroneamente rilasciati dalla questura. Nel maggio 2007 il giudice Angela Latella emette una condanna in sede civile per le violenze delle forze dell'ordine contro i manifestanti della Rete Lilliput avvenute in piazza Manin, ribadendo nelle motivazioni che \"Se risulta chiaramente che la Spaccini sia stata oggetto di un atto di violenza da parte di un appartenente alle forze di polizia non si pu\u00f2 neppure porre in dubbio che non si sia trattato n\u00e9 di un'iniziativa isolata, di un qualche autonomo eccesso da parte di qualche agente, n\u00e9 di un fatale inconveniente durante una legittima operazione di polizia\"..\nLa condanna (5000 euro) non \u00e8 per\u00f2 nei confronti degli agenti che commisero gli abusi (che avendo il volto coperto dal casco non sono stati identificati) n\u00e9 nei confronti dei loro superiori responsabili, bens\u00ec nei confronti del Ministero dell'Interno.\nProcesso ai manifestanti.\nLa maggior parte dei manifestanti fermati durante le giornate della manifestazione sono stati rilasciati i giorni successivi e nella maggioranza dei casi sono stati ritenuti estranei agli scontri. In alcuni casi tuttavia i fermi hanno dato il via a dei processi. Nell'ambito di un procedimento, il 3 dicembre 2008, un manifestante francese, accusato di aver lanciato una molotov verso le forze di polizia durante le prime cariche all'inizio agli scontri del venerd\u00ec e di aver resistito all'arresto, \u00e8 stato assolto (cos\u00ec come richiesto anche dal pubblico ministero), in quanto ritenuto estraneo alle accuse che gli erano state mosse. Il giudice ha disposto il trasferimento degli atti alla procura, per verificare se si debba procedere contro i poliziotti che lo arrestarono durante gli scontri per i reati di falsa testimonianza e calunnia.\nIl processo ai 25.\nIl 13 maggio 2005 l'avvocato Vittorio Colosimo annuncia la volont\u00e0 di Placanica di presentarsi in aula per testimoniare sui fatti (\"Mario Placanica risponder\u00e0 a tutte le domande dei cento avvocati dei no global, del pubblico ministero e del presidente del tribunale. Dir\u00e0 tutto quello che sa come ha fatto fin dall'inizio\"). Il 26 settembre 2005, durante l'udienza del processo contro i No Global, Placanica si avvale tuttavia della facolt\u00e0 di non rispondere, concessagli, pur essendo chiamato come testimone e non come indagato, in quanto gi\u00e0 indagato a sua volta nel procedimento per la morte di Carlo Giuliani.\nSempre relativamente al procedimento contro i manifestanti, il 24 maggio 2007 il giudice, su richiesta dell'avvocato difensore di alcuni dei manifestanti Ezio Menzione, ha accettato di ascoltare come testimone Mario Placanica per l'udienza del 1\u00ba giugno. Pochi giorni dopo l'avvocato ha sporto denuncia contro ignoti per aver ricevuto minacce di morte rimaste registrate nella segreteria telefonica: \"\"Lasciate stare a Placanica\" [sic]\", senn\u00f2 vi faremo saltare in aria\". Lo stesso Placanica aveva ritrovato scritte con minacce di morte vicino alla sua abitazione alla fine dell'aprile 2007.\nLa sentenza di primo grado.\nIl 14 dicembre 2007 24 manifestanti (su 25 richieste di condanna da parte dei PM) sono stati condannati a complessivi 110 anni circa di reclusione per i fatti del cosiddetto blocco nero e quelli di via Tolemaide. Tra i condannati 10 sono stati giudicati responsabili di devastazione e saccheggio, altri 13 per danneggiamento, 1 per lesioni.. Il reato di resistenza \u00e8 stato derubricato: la resistenza alla carica dei carabinieri \u00e8 stata scriminata come reazione ad atto arbitrario e di conseguenza non costituisce reato (in altre parole, la reazione alla carica dei carabinieri \u00e8 stata considerata legittima, solo per tre imputati, ma non i danneggiamenti successivi).\nRiguardo carica e operato delle forze dell'ordine le testimonianze di due ufficiali dei Carabinieri e due funzionari della Polizia (Antonio Bruno, Mario Mondelli, Paolo Faedda e Angelo Gaggiano) sono state trasmesse ai pubblici ministeri per valutare l'ipotesi di un'accusa per falsa testimonianza (avrebbero riportato nelle loro descrizioni fatti rivelatisi non veri per giustificare il loro operato). I media locali, nel marzo 2011, hanno evidenziato come da questi fatti non sia tuttavia nata nessuna nuova inchiesta e che, essendo le dichiarazioni del 2004, l'eventuale reato sarebbe comunque stato ormai prescritto.\nLa sentenza di secondo grado.\nIn appello, nell'ottobre 2009, 15 dei manifestanti (tra cui Massimiliano Monai, noto giornalisticamente come \"l'uomo con la trave\"\", relativamente agli scontri di piazza Alimonda) sono stati prosciolti, sia per l'intervento della prescrizione, sia perch\u00e9 la carica dei carabinieri in via Tolemaide \u00e8 stata nuovamente valutata come illegittima e quindi la reazione a questa \u00e8 stata considerata una forma di legittima difesa, sia con assoluzione piena per la manifestante gi\u00e0 assolta in primo grado. Ai 10 condannati (accusati di devastazione e saccheggio) sono state applicate pene sensibilmente pi\u00f9 gravose rispetto a quelle irrogate in primo grado, per un totale di 98 anni e 9 mesi di carcere (i PM avevano chiesto complessivamente pene per 225 anni per i 25 manifestanti).\nL'aumento delle pene, che mantiene gli anni di carcere complessivi quasi inalterati nonostante la forte riduzione dei condannati, \u00e8 stato pesantemente criticato dalle forze politiche e dalle organizzazioni vicine al movimento no-global, che hanno evidenziato come alcune delle pene inflitte (fino a 15 anni) fossero pi\u00f9 elevate di quelle che, usualmente, in Italia vengono date per reati ben pi\u00f9 gravi come l'omicidio.\nIl ricorso in Cassazione.\nIn attesa del verdetto della cassazione \u00e8 nata una campagna di sensibilizzazione dell'opinione pubblica chiamata \"10x100\" (10 i manifestanti ancora sotto processo, poco meno di 100 gli anni di pena complessivi inflitti in appello), a cui hanno aderito diverse personalit\u00e0 pubbliche, tra cui Margherita Hack, Moni Ovadia e Dario Fo, Franca Rame, Curzio Maltese, Caparezza, Valerio Mastandrea, Don Andrea Gallo ed altri La tesi della campagna e della relativa raccolta firme sostiene la spoporzione tra le pene inflitte ai 10 manifestanti (definiti capri espiatori), in base al reato di \"devastazione e saccheggio\" art. 419 C.P. (introdotto durante la dittatura fascista), che ha un tempo di prescrizione di 15 anni, tale da rendela ben difficilmente applicabile in questo caso, e che (sempre secondo la tesi di 10x100) al pi\u00f9 potevano essere accusati di danni materiali, rispetto a quelle ben pi\u00f9 lievi previste per gli esponenti delle forze dell'ordine responsabili di avvenimenti in cui furono invece causate lesioni a numerose persone, gran parte dei quali non identificati e, quando identificati e processati, quasi sempre assolti proprio grazie ad una prescrizione che per quei reati era prevista in tempi minori.\nDurante le settimane precedenti la sentenza, a detta degli organizzatori, sono state raccolte circa 30.000 adesioni, consegnate ai giudici della Corte di Cassazione. La campagna ha avuto ampio risalto mediatico anche in virt\u00f9 della sentenza definitiva per i fatti della Diaz, di pochi giorni precedente rispetto a quella sui manifestanti. Il 13 luglio 2012 \u00e8 avvenuta l'udienza in corte di Cassazione. I difensori hanno chiesto alla corte di non applicare il reato di \"devastazione e saccheggio\", ma quello pi\u00f9 lieve di \"danneggiamento\". Il procuratore generale della Cassazione ha chiesto la conferma delle condanne di secondo grado e, relativamente all'applicazione del reato di \"devastazione e saccheggio\", ha sostenuto durante la requisitoria che:\ne che i manifestanti avevano:\nLa corte ha riconosciuto tutti i manifestanti come colpevoli del reato di devastazione e saccheggio. In particolare ha confermato in toto due condanne, Ines Morasca (6 anni e 6 mesi) e Alberto Funaro (10 anni), ha rinviato al tribunale d'appello di Genova cinque manifestanti perch\u00e9 venisse rivalutato il passato dinnego dell'attenuante \"di aver agito per suggestione di una folla in tumulto\" (tra questi le condanne in appello erano di otto anni di reclusione per Carlo Arculeo e Carlo Cuccomarino, dieci anni e nove mesi per Luca Finotti, a otto anni ad Antonino Valguarnera e sette a Dario Ursino). \u00c8 stata annullata senza rinvio la condanna per il reato inerente alla detenzione di molotov a Francesco Puglisi (che ha visto diminuire quindi la condanna da 15 a 14 anni), Marina Cugnaschi (da 13 anni a 12 anni e tre mesi), Vincenzo Vecchi (da 14 anni a 13 anni e tre mesi) e Luca Finotti (che, come scritto precedentemente, dovr\u00e0 comunque essere nuovamente giudicato dalla corte d'appello).\nI fatti della caserma di Bolzaneto.\nAlcuni agenti, cos\u00ec come alcuni infermieri presenti a Bolzaneto, affermarono sia di aver assistito (o per lo meno percepito) ad episodi di violenza, sia di aver visto arrivare nella caserma manifestanti gi\u00e0 pesantemente feriti. Il 4 febbraio 2004 il magistrato Alfonso Sabella, durante un interrogatorio, disse che la caserma di Bolzaneto doveva servire per un piano \"anti-black-bloc\", elaborato durante un vertice in prefettura svolto il 7 luglio: in base a questo piano la caserma doveva essere operativa entro il 17 luglio o anche prima, subito dopo (e quindi prima dell'inizio del vertice) sarebbero dovuti avvenire dei fermi preventivi contro i \"\"black bloc\" gi\u00e0 noti, e poi, grazie ad un'apposita scansione dei tempi della giustizia (24 ore di fermo di indiziato di delitto, sommati a due giorni per effettuare gli interrogatorio da parte del pm e ad altri due giorni per essere ascoltati davanti al gip) li si sarebbe potuti trattenere fino al termine della manifestazione (Sabella sosterr\u00e0 di non essere stato molto favorevole ad usare la contestazione di reati per giustificare questi fermi preventivi, ma che il tutto veniva giustificato col permettere di bloccare i gruppi pi\u00f9 violenti in modo da far svolgere la manifestazione in maniera pacifica, anche per la sicurezza stessa dei manifestanti).\nIn base a questa pianificazione, la caserma di Bolzaneto doveva servire solo per arrestare e immatricolare questi piccoli gruppi, da trasportare poi nelle carceri tradizionali, mentre nei fatti il piano non verr\u00e0 messo in atto, nessuno dei sospetti gi\u00e0 noti verr\u00e0 fermato, e in caserma il primo arrestato arriver\u00e0 solo il 20 luglio, quando ormai gli scontri erano gi\u00e0 iniziati, mentre nei giorni seguenti ricever\u00e0 centinaia di fermati, un numero ben maggiore rispetto a quello per cui ne era stato pensato l'utilizzo. Alessandro Garassini, l'avvocato che assisteva Sabella, dichiarer\u00e0 ai giornalisti a proposito delle dichiarazioni del suo assistito: \"La domanda che mi pongo dopo aver sentito il racconto del mio assistito non solo da avvocato ma anche da cittadino \u00e8 chiara: perch\u00e9 nessuno ha fermato i violenti prima del vertice? Eppure ci sono state le riunioni preparatorie, che confermano come le segnalazioni fossero correttamente arrivate. C'era anche un piano studiato nei dettagli. Ma al momento giusto non \u00e8 accaduto nulla\"\".\nNel luglio 2007 la Procura di Genova ha messo in dubbio l'autenticit\u00e0 di alcune delle dichiarazioni ufficialmente firmate da alcuni dei fermati stranieri che erano presenti nella caserma. Secondo il perito che ha analizzato i documenti (delle \"dichiarazione di primo ingresso\") vi sarebbero due modelli precompilati, in cui vi era scritto che i manifestanti dichiaravano, tra le altre cose, di non temere per la propria incolumit\u00e0 personale e di non volere che il consolato o l'ambasciata dei loro paesi fossero avvertiti del loro stato di detenzione. Il giudice Renato De Luchi ha tuttavia respinto la richiesta dei pm di acquisire questi documenti (in quanto gi\u00e0 agli atti del processo) e di ascoltare il perito calligrafico che sosteneva la falsificazione del documenti.\nAlla ripresa del processo, all'inizio di ottobre, i due ispettori della polizia penitenziaria che avevano sottoscritto i verbali dei 67 stranieri arrestati nella scuola Diaz e portati nella caserma di Bolzaneto hanno sostenuto di non aver assistito agli interrogatori e di essersi limitati a firmarne i verbali prima che fossero imbustati, quando gli interrogatori erano gi\u00e0 terminati. Alla richiesta dei PM se non era anomalo che tra gli arrestati nessuno chiedesse di parlare con il consolato uno degli ispettori ha sostenuto che, per la sua esperienza quindicennale, normalmente nessun straniero arrestato chiedeva di essere messo in contatto con il proprio consolato.\nSentenza di primo grado.\nIl 14 luglio 2008 si \u00e8 concluso il processo di primo grado, con 15 condanne (variabili tra i 5 mesi e i 5 anni, per un totale di circa 24 anni) e trenta assoluzioni. L'accusa aveva chiesto la condanna di tutti e 54 gli imputati. In base alla sentenza, i condannati e i ministeri dell'Interno e della Giustizia dovrebbero pagare anche circa 4 milioni di euro tra risarcimenti alle parti civili (155, con risarcimenti tra i 2.500 e i 15.000 euro) e spese legali (solo queste corrispondenti a circa 2,5 milioni di euro, cifra elevata a causa delle 180 udienze effettuate in tre anni). Parte del dibattito che si \u00e8 sviluppato intorno alle richieste dell'accusa e delle relative sentenze verteva sul fatto che il reato di tortura non esisteva in Italia (n\u00e9 all'epoca dei fatti n\u00e9 a quella della sentenza), per cui i PM avevano chiesto condanne per (tra le altre accuse) abuso d'ufficio (art. 323 del codice penale).\nSecondo i PM nella caserma erano state \"\"inflitte alle persone fermate almeno quattro delle cinque tecniche di interrogatorio che, secondo la Corte Europea sui diritti dell'uomo, chiamata a pronunciarsi sulla repressione dei tumulti in Irlanda negli Anni Settanta, configurano 'trattamenti inumani e degradanti\"'\". \u00c8 stato osservato in chiave critica come i reati in questione cadranno in prescrizione nel 2009, quando presumibilmente i procedimenti penali saranno ancora in corso, e che comunque - grazie all'indulto approvato nel 2006 - anche nel caso di condanne definitive difficilmente vi sar\u00e0 chi sconter\u00e0 l'eventuale pena inflitta.\nNelle motivazioni della sentenza, vengono elencati numerose violenze che risultano provate ai danni dei manifestanti trattenuti (tra cui alcuni di quelli provenienti dalla scuola Diaz): \"\"lunghe attese prima di essere accompagnati ai bagni\" al punto da doversi urinare addosso, \"distruzione di oggetti personali\", \"insulti di ogni tipo, da quelli a sfondo sessuale, diretti in particolare alle donne [...], a quelli razzisti [...] a quelli di contenuto politico\" e varie minacce, \"spruzzi di sostanze urticanti o irritanti nelle celle\", \"percosse in tutte le parti del corpo, compresi i genitali [...] inferte con le mani coperte da pesanti guanti di pelle nera e con i manganelli\" anche senza motivo, l'obbligo di assumere posizioni scomode o vessatorie, anche nei confronti di manifestanti feriti, per lunghi periodi e senza motivazioni valide. I giudici commentano anche il fatto che l'assenza di uno specifico reato di tortura nell'ordinamento italiano ha costretto i pubblici ministeri a riferirsi al reato di abuso di ufficio, non adeguato alle condotte degli accusati ritenuti colpevoli, pur essendo le loro azioni \"pienamente provate\" e potendo esse \"ricomprendersi nella nozione di \"tortura\" adottata nelle convenzioni internazionali\"\". Nel testo delle motivazioni si legge che:\nma anche che:\nNelle motivazioni si riporta anche che dopo la morte di Carlo Giuliani il venerd\u00ec pomeriggio era stato deciso che i carabinieri presenti a Genova non avrebbero pi\u00f9 svolto servizio in strada, per cui il sabato furono mandati a Bolzaneto. Secondo alcune testimonianze, rese nel processo e riportate nelle motivazioni, la condizione dei manifestanti trattenuti durante il periodo in cui di guardia alle celle vi erano i carabinieri (dal sabato sera all'alba di domenica) era meno vessatoria e si erano registrate meno violenze (\"per la giornata di sabato una relativa intermittenza del trattamento vessatorio accompagnato in diverse occasioni da un atteggiamento, definito pi\u00f9 umano dalle stesse parti lese, tenuto dagli appartenenti all'Arma, i quali sono intervenuti in diverse occasioni, per quanto hanno potuto, al fine di impedire le vessazioni\"), oltre al fatto che ai detenuti era stato concesso di sedersi ed era stata data dell'acqua, mentre vi erano stati dei battibecchi tra dei poliziotti che volevano entrare nella zona delle celle e carabinieri che avevano l'ordine di non farli passare.\nSentenza di secondo grado.\nIl 5 marzo 2010 i giudici d'appello di Genova, ribaltando la decisione di primo grado, hanno emesso 44 condanne per i fatti di Bolzaneto nel processo di secondo grado. Per quanto per la maggior parte prescritti per la componente penale del reato (solo in 7 non risulteranno prescritti), i condannati dovranno risarcire le vittime. Condannati a risarcire vittime e parti civili anche i ministeri di riferimento del personale presente nel carcere (ministero della Giustizia, dell'Interno e della Difesa), per una cifra complessiva superiore ai dieci milioni di euro. Sette imputati sono stati condannati penalmente: 3 anni e due mesi all'assistente capo della Polizia di stato Massimo Luigi Pigozzi, che, in base alle accuse, divaric\u00f2 le dita di una mano, strappandone i legamenti, a uno dei fermati di Bolzaneto. Ad un anno sono stati condannati gli agenti di polizia penitenziaria Marcello Mulas e Michele Colucci Sabia, mentre due anni e due mesi sono stati inflitti al medico Sonia Sciandra.\nUn anno ciascuno sono stati condannati gli ispettori della polizia di Stato Mario Turco, Paolo Ubaldi e Matilde Arecco, che avevano deciso di rinunciare alla prescrizione. Amnesty International ha sottolineato l'importanza della sentenza, che riconosce che a Bolzaneto vi furono \u00abgravi violazioni dei diritti umani\u00bb. \u00c8 stato fatto notare da diversi media che la prescrizione sarebbe stata impedita se l'Italia avesse gi\u00e0 introdotto nel suo sistema penale il reato di tortura, come da obblighi derivanti dalla firma della Convenzione ONU contro la Tortura del 1988.\nL'avvocatura dello Stato, ritenendo eccessive le somme liquidate alle parti civili (comprensive di spese legali), ne ha sospeso il pagamento e ha fatto ricorso alla corte di Cassazione per chiedere la sospensione delle condanne civili. La quinta sezione penale della Cassazione ha tuttavia rigettato il ricorso, ritenendo legittimi i risarcimenti.\nCassazione.\nIl 14 giugno 2013 la sentenza della Corte di Cassazione, sottolineando la gravit\u00e0 dei fatti, tali da avere comportato una sostanziale gravissima sospensione dello stesso Stato di diritto, ha in parte confermato la sentenza di appello emettendo 7 condanne, 4 assoluzioni (relative ad indagati che avevano deciso di ricorrere in cassazione nonostante la prescrizione in appello) e confermando (come richiesto anche dal PG) le prescrizioni, riducendo per\u00f2 i risarcimento dovuti in sede civile. Il ricorso della Procura generale di Genova, relativo al fatto che l'Italia non avesse ancora adottato il non prescrivibile reato di tortura sancito dalla Convenzione europea per la prevenzione della tortura e delle pene o trattamenti inumani o degradanti del 1987, \u00e8 stato respinto. In base alle decisioni della Cassazione ed alle richieste del PG, molti dei risarcimenti dovuti alle associazioni che erano stati erogati in appello, pur non avendo queste appellato la sentenza di primo grado, saranno vagliati ed eventualmente rimodulati in un ulteriore giudizio in sede civile.\nRisarcimento danni.\nTutti gli imputati, sono stati condannati in Cassazione al pagamento di 23.000 euro alle parti civili che si sono costituite: la Banca Carige (l'agenzia 84 di piazza Tommaseo, presa di mira da un gruppo di squadristi del Blocco Nero), Filippo Cavataio (il carabiniere alla guida del Defender dal quale Mario Placanica spar\u00f2 uccidendo Giuliani), i ministeri degli Interni e della Difesa, e la Presidenza del Consiglio, che ha chiesto il risarcimento per i danni subiti all'immagine dallo Stato.\nCorte dei conti.\nNel luglio 2016 i media danno notizia che, secondo le stime della procura della Corte dei conti, i danni patrominiali, erariali e di immagine subiti dallo stato per i fatti di Bolzaneto ammontano a 12 milioni di euro (di cui 5 di danno d'immagine). Tra i soggetti ritenuti responsabili di parte del danno anche persone che erano state assolte nei processi penali precedenti, tra cui il magistrato Alfonso Sabella, che coordinava le attivit\u00e0 detentive durante il vertice, ed il generale Oronzo Doria, al tempo del G8 capo area della Liguria degli agenti di custodia, ritenuti co-responsabili del danno erariale per \"omesso controllo\".\nCorte europea dei diritti dell'uomo.\nCome nel caso di Arnaldo Cestaro prima e di altri dimostranti dopo per i fatti della Diaz, per il fatto che in Italia le leggi non prevedessero a quel tempo il reato di tortura, un ricorso \u00e8 stato presentato alla Corte europea dei diritti dell'uomo di Strasburgo da 59 delle vittime dei pestaggi nella caserma di Bolzaneto. Il 26 ottobre 2017, la Corte di Strasburgo ha condannato l'Italia a risarcire 48 dei ricorrenti con cifre variabili tra i 10.000 e gli 85.000 euro a persona, a seconda delle lesioni subite e dei risarcimenti che alcuni di questi 48 avevano gi\u00e0 incassato dallo Stato. Gli altri 11 avevano ritirato il ricorso dopo che avevano concordato con lo Stato un indennizzo di 45.000 euro per i danni subiti e le spese legali sostenute. Le motivazioni della sentenza imputano allo Stato italiano una responsabilit\u00e0 per le violenze delle forze dell'ordine e per non aver condotto indagini efficaci. Nella sentenza \u00e8 stato anche evidenziato che nessuno dei responsabili delle atrocit\u00e0 ha fatto un solo giorno di carcere e, inoltre, viene riconosciuto un altro caso di tortura subita da due detenuti, nel 2004, da parte di alcuni agenti di custodia in servizio presso il carcere di Asti.\nEventi successivi.\nL'Arma dei Carabinieri pose Placanica in \"congedo assoluto\" perch\u00e9 considerato \"permanentemente non idoneo al servizio militare in modo assoluto\" e nel 2005 Placanica fece richiesta di essere reimpiegato in ruoli civili statali, in ragione della \"infermit\u00e0 permanente residuatagli in conseguenza delle lesioni e dei traumi da lui riportati a causa della violentissima aggressione\". Placanica si candider\u00e0 nelle elezioni comunali del maggio 2005 nella lista civica \"Catanzaro con Sergio Abramo\". Nell'ottobre 2006 il gruppo di Rifondazione comunista al Senato decise d'intitolare a Carlo Giuliani la sede del proprio ufficio di presidenza, suscitando la disapprovazione di esponenti del centro-destra.\nAlcune dichiarazioni di Placanica.\nNel novembre 2006 Placanica fu intervistato dal quotidiano Calabria Ora. Nell'intervista conferm\u00f2 nuovamente di aver sparato in aria, per due volte, ma solo dopo aver constatato l'inerzia dei colleghi e dei poliziotti nell'intervenire per allontanare i manifestanti (\"potevano intervenire perch\u00e9 c'erano i carabinieri e anche gli agenti della polizia. Potevano fare una carica per disperdere i manifestanti e invece non hanno fatto niente. Quel momento \u00e8 durato una vita\") e dopo aver di conseguenza intimato ai manifestanti di allontanarsi.\nPlacanica rifer\u00ec del clima di forte tensione della piazza (\"i superiori ci dicevano di stare attenti, ci raccontavano che ci avrebbero tirato le sacche di sangue infetto. Ci dicevano di attacchi terroristici. La sensazione era come se dovessimo andare in guerra\"), dei \"festeggiamenti\" che ricevette in caserma dai colleghi, che lo soprannominarono \"il killer\" salutandolo con il \"benvenuto tra gli assassini\" e che gli regalarono un basco del \"Tuscania\" deridendo la morte di Giuliani (\"dicevano: \"morte sua vita mia\", cantavano canzoni. Hanno fatto una canzone anche su Carlo Giuliani\") e che lui, ancora sotto shock, rimase in disparte senza prendere parte a tali manifestazioni.\nNell'intervista Placanica sostenne anche di essersi ritrovato in \"un ingranaggio pi\u00f9 grande di me\" e che sul G8 non sarebbe stata detta tutta la verit\u00e0, confermando ad esempio l'ipotesi formulata da alcune inchieste indipendenti, secondo cui qualcuno oltraggi\u00f2 il corpo ormai esanime di Giuliani colpendolo con un sasso alla testa, dopo che le forze dell'ordine avevano gi\u00e0 circondata e resa inaccessibile l'area circostante. In un'intervista concessa a \"GrNews.it\" il giorno dopo la pubblicazione dell'intervista su \"Calabria Ora\", Placanica si disse d'accordo sulla necessit\u00e0 di istituire una commissione d'inchiesta per fare chiarezza sui fatti del G8.\nCommissione parlamentare d'inchiesta.\nIl programma dell'Unione delle elezioni politiche del 2006 prevedeva l'istituzione di una commissione parlamentare d'inchiesta sui \"fatti di Genova, per i quali ancora oggi non sono state chiarite le responsabilit\u00e0 politica e istituzionale (al di l\u00e0 degli aspetti giudiziari) e sui quali l'Unione propone, per la prossima legislatura, l'istituzione di una commissione parlamentare d'inchiesta.\"\nLa proposta di legge di istituire tale commissione di inchiesta \u00e8 stata votata il 30 ottobre 2007 in prima commissione alla Camera, ma \u00e8 stata respinta (22 voti a favore e 22 contrari) a causa del voto contrario della Casa delle Libert\u00e0, dell'UDEUR e dell'Italia dei Valori, oltre all'assenza dei deputati della Rosa nel Pugno. Il leader dell'Italia dei Valori, Antonio Di Pietro, ha motivato il voto del senatore IdV Carlo Costantini dichiarando di non voler avallare un'inchiesta finalizzata ad indagare unicamente sull'operato delle forze dell'ordine e non anche su quello dei manifestanti.\nNonostante tale voto, accolto con rabbia e sconcerto da parte da alcuni dei partiti componenti la maggioranza di governo, l'allora presidente del consiglio Romano Prodi annunci\u00f2 che la commissione d'inchiesta sui fatti del G8 di Genova avrebbe dovuto essere istituita (\"\u00e8 un impegno preso con il programma di governo che non intendiamo disattendere\")."}
{"id": "1279596", "revid": "158286", "url": "https://it.wikipedia.org/wiki?curid=1279596", "title": "Oratorio di San Terenziano", "text": ""}
{"id": "1279597", "revid": "599013", "url": "https://it.wikipedia.org/wiki?curid=1279597", "title": "Suore francescane missionarie di Maria", "text": "Le Suore Francescane Missionarie di Maria sono un istituto religioso femminile di diritto pontificio: i membri di questa congregazione pospongono al loro nome la sigla F.M.M.\nStoria.\nL'istituto venne fondato dalla religiosa francese H\u00e9l\u00e8ne de Chappotin de Neuville (1839-1904): gi\u00e0 clarissa a Nantes, nel 1864 entr\u00f2 nella Societ\u00e0 di Maria Riparatrice con il nome di suor Maria della Passione e part\u00ec come missionaria per l'India.\nOttenuta l'autorizzazione da papa Pio IX (1846-1878), il 6 gennaio 1877 la de Chappotin istitu\u00ec ad Ootacamund, nel vicariato apostolico di Coimbatore, la congregazione delle Suore Francescane Missionarie di Maria, dedite al servizio dei poveri nelle terre di missione: il 24 aprile del 1877 la nuova famiglia religiosa venne riconosciuta come istituto di diritto diocesano.\nL'istituto, aggregato all'Ordine dei Frati Minori dal 4 ottobre 1882, ricevette il pontificio decreto di lode il 12 agosto 1885 ed \u00e8 stato approvato definitivamente dalla Santa Sede il 17 luglio 1890 (le sue costituzioni l'11 maggio 1896).\nLa fondatrice \u00e8 stata beatificata da papa Giovanni Paolo II il 20 ottobre 2002 .\nAttivit\u00e0 e diffusione.\nLe Francescane Missionarie di Maria sono impegnate prevalentemente nelle missioni \"ad gentes\": il loro apostolato si rivolge innanzitutto alle fasce della popolazione pi\u00f9 povere ed emarginate.\nSono presenti in Europa (Austria, Belgio, F\u00e6r \u00d8er, Germania, Irlanda, Islanda, Paesi Bassi, Regno Unito, Spagna, Italia, Malta, Ungheria, Polonia, Portogallo, Russia, Slovenia, Svizzera, Ucraina), nelle Americhe (Argentina, Bolivia, Brasile, Canada, Cile, Colombia, Guadalupa, Guyana, Messico, Nicaragua, Paraguay, Per\u00f9, Stati Uniti d'America, Uruguay), in Africa (Angola, Burkina Faso, Repubblica Democratica del Congo, Repubblica del Congo, Ghana, Kenya, Madagascar, Marocco, Mauritius, Mozambico, Niger, Senegal, Sudafrica, Tunisia), in Asia (Birmania, Corea, Filippine, Giappone, Giordania, Hong Kong, India, Indonesia, Israele, Libano, Macao, Malaysia, Pakistan, Singapore, Siria, Sri Lanka, Taiwan, Vietnam): la sede generalizia \u00e8 a Roma.\nAl 31 dicembre 2005, la congregazione contava 7.124 religiose in 830 case, 6.698 religiose al 31 dicembre 2011."}
{"id": "1279599", "revid": "785863", "url": "https://it.wikipedia.org/wiki?curid=1279599", "title": "Concept artist", "text": ""}
{"id": "1279600", "revid": "114633618", "url": "https://it.wikipedia.org/wiki?curid=1279600", "title": "Guido De Maria", "text": "Biografia.\nNato nel 1932 a Lama Mocogno, sull'Appennino modenese, dopo aver iniziato come vignettista umoristico disegnando per testate nazionali e internazionali come \"Epoca\" diretta da Enzo Biagi, agli inizi degli anni sessanta passa alla pubblicit\u00e0 e forma con altri amici del territorio bolognese la \"Vimder film\" - VIsani Luciano, Malossi Tiziano, DE Maria Guido, Righi Augusto - una casa di produzione per le pubblicit\u00e0 di Carosello. \nA partire dai tempi della \"Vimder film\" fino ad oggi, Guido De Maria ha prodotto e diretto centinaia di Caroselli e spot pubblicitari (oltre 1200), tra cui ricordiamo I Brutos e Franco e Ciccio per Cera Grey, Salomone pirata pacioccone (a cui collaborarono tra gli altri Francesco Guccini e Bonvi) per Amarena Fabbri, la \"camicia coi baffi\" (con Maurizio Costanzo), Nelsen Piatti, i nanetti di Loacker...\nGuido De Maria ha raggiunto una grande notoriet\u00e0 negli anni settanta quando ha firmato, insieme a Giancarlo Governi, le trasmissioni Gulp! I fumetti in TV e Supergulp! di cui cura la regia (creando il linguaggio televisivo del \"fumetto in TV\") e che gli fecero ottenere nel 1978 il premio della regia televisiva, settore TV per ragazzi. Ha creato i personaggi di Giumbolo e, insieme a Bonvi, di Nick Carter. \nSempre per Supergulp, insieme al musicista Franco Godi, ha composto le sigle della trasmissione. Il 45 giri di Giumbolo vendette oltre 100.000 copie. Negli anni novanta \u00e8 stato il condirettore del settimanale umoristico \"Comix\", edito da Franco Cosimo Paninie diretto da Beppe Cottafavi. \nProsegue la sua attivit\u00e0 di regista pubblicitario e producer per la casa di produzione Diaviva tra Reggio Emilia e Milano."}
{"id": "1279601", "revid": "228587", "url": "https://it.wikipedia.org/wiki?curid=1279601", "title": "Davis", "text": ""}
{"id": "1279605", "revid": "767487", "url": "https://it.wikipedia.org/wiki?curid=1279605", "title": "Michelle Stephenson", "text": "Biografia.\nAll'et\u00e0 di 17 anni, nel 1994, risponde a un annuncio pubblicato sulla rivista \"The Stage\", in cui vi era scritto che alcuni produttori erano intenzionati a creare una girlband musicale. Viene selezionata per far parte del gruppo musicale, inizialmente chiamato Touch ma che di l\u00ec a qualche anno avrebbe cambiato nome in Spice Girls, insieme a Geri Halliwell, Melanie C, Melanie B e Victoria Adams ma dopo qualche tempo viene allontanata per delle incomprensioni e viene rimpiazzata da Emma Bunton.\nSuccessivamente inizia la carriera di conduttrice televisiva presentando programmi su importanti canali inglesi come LWT, ITV e Sky, e in seguito instaura un sodalizio professionale con Ben Hackett e Mike Edwards, sotto il nome \"SHEsong\", con i quali inizia la sua attivit\u00e0 di autrice di testi musicali. Ha inoltre registrato alcuni di questi testi per mandarli alle etichette discografiche e ha partecipato a lavori di artisti come Ricky Martin e Julio Iglesias in qualit\u00e0 di corista. , inoltre, dopo aver terminato gli studi universitari a Londra, lavora come reporter per l'emittente Carlton TV."}
{"id": "1279608", "revid": "287204", "url": "https://it.wikipedia.org/wiki?curid=1279608", "title": "Serie B 1967-1968 (pallacanestro maschile)", "text": "Il campionato di Serie B pallacanestro maschile 1967-1968 \u00e8 stato il 17\u00b0 organizzato sotto questa definizione e il 3\u00b0 dall'ultima riforma dei campionati. Era il secondo livello del 46\u00ba campionato italiano.\nSono iscritte 24 squadre divise in due gironi, con partite di andata e ritorno. La vittoria vale 2 punti, la sconfitta 0.Le vincenti dei 2 gironi salgono direttamente in serie A, sfidandosi per il titolo nazionale di Serie B.\nLe ultime 2 classificate dei rispettivi gironi retrocedono in serie C.\nVerdetti.\nFormazione: Paschini, Porcelli, Magnoli, Cescutti, Sarti, Fiorini, D'amico, Sella, Zanon, Moos\nCollegamenti esterni.\nItalsider Genova 1967-68"}
{"id": "1279609", "revid": "767487", "url": "https://it.wikipedia.org/wiki?curid=1279609", "title": "Pampatheriidae", "text": "I pampateriidi (Pampatheriidae) sono una famiglia di mammiferi estinti, vissuti nel Cenozoico e scomparsi alla fine del Pleistocene (circa 10.000 anni fa). I resti di questi animali, appartenenti al gruppo degli xenartri, sono stati ritrovati in Sudamerica e in Nordamerica.\nArmadilli giganti.\nSimili a giganteschi armadilli lunghi anche due metri, i pampateri erano per\u00f2 incapaci di appallottolarsi come fanno i loro simili dell'epoca attuale. La corazza che ricopriva il corpo dei pampateri era infatti costituita da tanti scudi ossei saldati fra loro, in una maniera molto simile a quella dei giganteschi e pesantissimi gliptodontidi. I pampateri erano dotati di unghioni simili a quelli degli armadilli, e vagavano nelle pianure sudamericane alla ricerca di cibo, costituito da piante e forse insetti. Apparsi per la prima volta nell'Eocene inferiore (circa 50 milioni di anni fa) con il genere \"Machlydotherium\", i pampateri non si diffusero in egual misura ai gliptodonti, anche se nel corso del Miocene e del Pliocene produssero varie forme: \"Kraglievichia\", \"Plaina\" e \"Vassallia\" aumentarono di dimensioni, fino ad evolversi nel genere \"Pampatherium\", caratteristico del Pliocene superiore e del Pleistocene. Nel corso del Pliocene superiore una forma simile, \"Holmesina\", colonizz\u00f2 l'America settentrionale dopo che l'istmo di Panama si era riformato. I pampateri si estinsero a fine Pleistocene, forse a causa dei mutamenti climatici."}
{"id": "1279610", "revid": "117007174", "url": "https://it.wikipedia.org/wiki?curid=1279610", "title": "Asia Carrera", "text": "Biografia.\nAsia Carrera nasce a New York da padre giapponese e madre tedesca, maggiore dei loro quattro figli. Cresce a Little Silver nel New Jersey, dove frequenta la Little Silver Public Schools e la Red Bank Regional High School.\nStudia pianoforte sin da piccola, e suona alla Carnegie Hall per due volte prima dei 15 anni. A 16 anni insegna inglese presso lo Tsuruga College in Giappone. Raggiunti i 17 anni di et\u00e0, fugge di casa per eludere l'eccessiva pressione esercitata dai genitori per indurla a conseguire sempre nuovi successi negli studi.\nHa vinto una borsa di studio per la Rutgers University ed \u00e8 un membro del Mensa con il quoziente di 156 di QI.\nCarriera cinematografica.\nCarrera ha lavorato durante i primi anni novanta come ballerina in svariati go-go bar nel New Jersey.\nDopo aver realizzato un servizio fotografico per una rivista per adulti, nel 1993 mette assieme un video porno dimostrativo. Alla fine dello stesso anno si trasferisce in California per inserirsi nel mondo della pornografia ottenendo nel 1995 l'AVN Award for Female Performer of the Year e annuncia il suo ritiro alla fine del 2003. Nei titoli di coda dei suoi film, compare spesso come Asia o Jessica Bennett.\nSpesso si \u00e8 occupata di scrittura, produzione e regia dei film, nonch\u00e9 di trucco e acconciatura per s\u00e9 e per altre attrici.\nCome spesso accade per le attrici di film per adulti, il nome \"Asia Carrera\" \u00e8 uno pseudonimo. Secondo alcune interviste, avrebbe scelto il cognome d'arte dall'attrice Tia Carrere, storpiandolo volutamente per motivi legali.\nAllo scadere naturale del contratto con \"Vivid\", decide di farsi praticare un vistoso piercing alle piccole labbra, che da allora adorna con anelli d'oro di 1 o 2 pollici. In quel periodo si sottopone anche a un intervento di mastoplastica additiva al quale seguir\u00e0 almeno un analogo ulteriore intervento chirurgico.\nCome \u00e8 caratteristico delle pornostar della sua generazione, Asia Carrera ha interpretato in carriera poche scene di sesso anale. La prima di queste fa parte del film \"A Is For Asia\" (un film del quale detiene tutti i diritti), realizzato dopo il termine del contratto con la Vivid.\nAltri interessi.\nCarrera, spesso descrittasi come \"la nerd del porno\", vanta un'attiva presenza su Internet. Dichiara orgogliosamente di aver realizzato il proprio sito web alla fine degli anni novanta, compresa la scrittura del codice e l'elaborazione delle immagini.\nInoltre \u00e8 un'accanita giocatrice di \"Unreal Tournament\", ha disegnato lei stessa l'interfaccia grafica usata nel gioco ed \u00e8 stata ospite dello spettacolo \"Players\" per il canale TV G4, dove ha rivelato il suo pseudonimo di giocatrice virtuale, \"Megabitchgoddess\". Asia possiede un suo server per Unreal Tournament, il quale supporta mappe personalizzate realizzate dagli ammiratori che frequentano la messaggeria istantanea messa a disposizione nel suo sito personale dal 1997. Ha anche una passione per le Corvette, ma ha ceduto la propria una volta iniziato a occuparsi della famiglia.\nAsia ha anche prestato la propria voce ad alcuni film hentai, come Inmu e Shusaku.\nVita privata.\nNel 1995 Asia sposa il regista di film per adulti Bud Lee. I due divorziano nel 2003 dopo una lunga separazione, ma continueranno a rimanere buoni amici. Carrera ebbe quindi una relazione con Clarke, un ex tecnico di set porno, per alcuni anni fino alla scadenza del suo permesso di soggiorno e al suo ritorno in Inghilterra. Poco dopo, Asia sposa un nutrizionista e scrittore, Don Lemmon, il 19 dicembre del 2003. La coppia si trasferisce a St. George, nello Utah, dove Carrera dar\u00e0 alla luce la sua prima figlia, Catalina, il 4 marzo del 2005.\nMentre lei \u00e8 incinta all'ottavo mese del loro secondo bambino, Don rimane ucciso in un incidente d'auto vicino a Las Vegas il 10 giugno del 2006. Con preoccupazione per la propria vita e timore di non riuscire a crescere i suoi due figli da sola, Carrera comincia a invocare donazioni sul suo sito web. Alla fine comunque Carrera riceve un messaggio da una compagnia assicurativa riguardo un'assicurazione sulla vita di suo marito, di cui aveva dimenticato l'esistenza. In seguito a doverose investigazioni, viene risarcita e annuncia che la crisi finanziaria \u00e8 finita.\nIl loro figlio, nato il 31 luglio del 2006, si sarebbe dovuto chiamare Devin, ma dopo la morte di Lemmon, Asia decide di chiamarlo Donald Edward Lemmon III. Suo figlio nasce in casa, senza assistenza. Lei e Don avevano da tempo pensato a un parto senza assistenza, ma, dopo la morte di lui, \u00e8 stata a lungo indecisa se portare comunque avanti l'intenzione originale. La nascita, sopraggiunta 11 giorni prima della data prevista, costringe comunque al parto non assistito.\nIl 13 maggio del 2007 Carrera annuncia sul suo sito web di aver inoltrato richiesta per un cambio legale al nome di suo figlio in Devin D'Artagnan Lemmon, in onore di Devin DeVasquez, la donna che per prima le aveva presentato Donald. La sua decisione, ha spiegato, \u00e8 anche dovuta alle lacrime in seguito a ogni richiesta del nome del figlio da parte di un semplice estraneo.\nIl 18 marzo del 2007 ha annunciato sul suo blog che, una volta esaurite tutte le scorte del suo merchandise, \"probabilmente\" chiuder\u00e0 il suo sito web. Sembra aver maturato tale decisione, con conseguente rinuncia alla propria fama, per dare ai propri figli un anonimato e la garanzia che possano crescere tranquillamente tra i propri coetanei, senza che il suo passato interferisca.\nIl 14 aprile 2010 Asia ha ammesso sul suo blog di essere diventata dipendente dall'alcool dopo la morte del marito Don e di essersi rivolta agli Alcolisti Anonimi e che era alla terza settimana di sobriet\u00e0; contestualmente ha ribadito che continua a non credere in Dio e che ci\u00f2 non \u00e8 obbligatorio per unirsi agli \"AA\".\nNel 2012 Asia ha avuto un terzo figlio, che ha chiamato Niko, ma non ha rivelato i dettagli del padre che \u00e8 quindi rimasto anonimo; il 21 settembre 2012 ha scritto sulla sua pagina Facebook che aveva dato il bambino in adozione.\nIl 5 marzo 2015 Asia \u00e8 stata arrestata per \"guida in stato di ebbrezza con un minore a bordo\", dato che sua figlia era in auto con lei. Dopo essere stata registrata alla prigione statale dello Utah (Purgatory Correctional Facility) e, in seguito, rilasciata su cauzione., durante il processo ha patteggiato ammettendo l'accusa in cambio di poter scontare la pena agli arresti domiciliari al posto della detenzione, questo giustificandosi con le \"speciali necessit\u00e0\" del figlio minore \nCommento sul caso Susan Russell.\nNel 2006 alla Carrera viene richiesto da \"The Spectrum\", un quotidiano della zona di St. George, un commento sul caso di Susan Russell, colpevole di distribuzione di materiale pornografico. Russell probabilmente vendeva materiale pornografico e oggettistica in una stanza sul retro del suo negozio Earrings and More, teoricamente violando le \"usanze\" della piccola cittadina.\nCarrera ha commentato di aver consapevolmente scelto con suo marito di trasferirsi a St. George cos\u00ec da poter crescere i propri figli in un'atmosfera conservatrice, sicura e a favore delle famiglie. Ha poi aggiunto che personalmente non ha alcun problema con la pornografia e che non risulta essere scientificamente provato che usufruirne porti a un aumento di criminalit\u00e0, che si tratti di stupri, pedofilia o altri crimini sessuali. Tuttavia, ha ripetuto che la ragione per cui aveva deciso di stabilirsi in quel luogo era stata il conservatorismo e che non si sarebbe opposta n\u00e9 a questo, n\u00e9, di conseguenza, all'arresto di persone che distribuissero film nei quali magari lei stessa comparisse."}
{"id": "1279612", "revid": "599013", "url": "https://it.wikipedia.org/wiki?curid=1279612", "title": "Suore della carit\u00e0 di Sant'Anna", "text": "Le Suore della Carit\u00e0 di Sant'Anna (in spagnolo \"Hermanas de la Caridad de Santa Ana\") sono un istituto religioso femminile di diritto pontificio: i membri di questa congregazione pospongono al loro nome la sigla H.C.S.A.\nStoria.\nLa congregazione trae origine da un gruppo di volontarie, attive presso l'Hospital de la Santa Cruz di Barcellona, organizzato e guidato dalla religiosa Mar\u00eda Rafols (1781-1853) e dal sacerdote spagnolo Juan Bonal (1769-1829): il 28 dicembre 1804 (giorno a cui viene fatta risalire la fondazione dell'istituto) questa fraternit\u00e0, lasciato il capoluogo catalano si stabil\u00ec nell'Hospital de Nuestra Se\u00f1ora de Gracia di Saragozza.\nLe suore si distinsero particolarmente nell'assistenza ai feriti durante l'assedio francese di Saragozza nel 1808. Il 15 luglio del 1824 la comunit\u00e0 si costitu\u00ec in congregazione religiosa e si dot\u00f2 di costituzioni proprie; il 16 luglio 1825 le prime quattro religiose emisero i loro voti perpetui.\nL'istituto adott\u00f2 il nome di Suore della Carit\u00e0 di Sant'Anna nel 1865, in onore della madre della Vergine: ricevette il pontificio decreto di lode il 13 aprile 1889 e l'approvazione definitiva della Santa Sede il 14 gennaio 1898 (le sue costituzioni vennero approvate definitivamente l'11 marzo 1904).\nMadre Rafols \u00e8 stata beatificata il 16 ottobre 1994 da papa Giovanni Paolo II.\nAttivit\u00e0 e diffusione.\nLe Suore della Carit\u00e0 di Sant'Anna sono impegnate nei campi della salute, dell'educazione e della promozione sociale: operano soprattutto nei paesi in via di sviluppo.\nSono presenti in Europa (Italia, Regno Unito, Russia, Spagna), nelle Americhe (Argentina, Bolivia, Brasile, Cile, Colombia, Costa Rica, Cuba, Ecuador, Guatemala, Honduras, Messico, Nicaragua, Panama, Per\u00f9, Venezuela) in Africa (Costa d'Avorio, Gabon, Ghana, Guinea Equatoriale, Repubblica Democratica del Congo, Ruanda), in Asia (Cina, Filippine, India, Nepal) e in Oceania (Australia, Papua Nuova Guinea): la sede generalizia \u00e8 a Saragozza.\nAl 31 dicembre 2005, la congregazione contava 2.445 religiose in 302 case."}
{"id": "1279613", "revid": "339392", "url": "https://it.wikipedia.org/wiki?curid=1279613", "title": "Glyptodontoidea", "text": ""}
{"id": "1279615", "revid": "22356", "url": "https://it.wikipedia.org/wiki?curid=1279615", "title": "Armadillo a nove fasce", "text": ""}
{"id": "1279617", "revid": "599013", "url": "https://it.wikipedia.org/wiki?curid=1279617", "title": "Suore della carit\u00e0 di Nostra Signora della Mercede", "text": "Le Suore della Carit\u00e0 di Nostra Signora della Mercede (in latino \"Congregatio Sororum a Caritate B.M.V. de Mercede\"; in spagnolo \"Hermanas de la Caridad de Ntra. Sra. de las Mercedes\") sono un istituto religioso femminile di diritto pontificio: i membri di questa congregazione, dette comunemente Mercedarie della Carit\u00e0, pospongono al loro nome la sigla M.C.\nStoria.\nLa congregazione venne fondata a Malaga il 16 marzo 1878 dal sacerdote spagnolo Juan Nepomuceno Zegr\u00ed y Moreno (1831-1905) per l'esercizio di tutte le opere di carit\u00e0, specialmente a favore dei pi\u00f9 poveri.\nL'istituto, aggregato all'Ordine della Mercede dal 9 giugno 1878, ricevette il pontificio decreto di lode da papa Leone XIII il 25 settembre 1900 e le sue costituzioni vennero approvate definitivamente dalla Santa Sede il 24 aprile 1901.\nIl 9 novembre del 2003 papa Giovanni Paolo II ne ha beatificato il fondatore.\nAttivit\u00e0 e diffusione.\nLe Mercedarie della Carit\u00e0 svolgono oggi la loro opera di assistenza particolarmente verso i bambini e gli anziani abbandonati, i malati, le famiglie disgregate, i carcerati, i migranti e i rifugiati.\nSono presenti in Angola, Argentina, Brasile, Colombia, Corea del Sud, India, Italia, Per\u00f9, Repubblica Dominicana e Spagna. La sede generalizia \u00e8 a Roma.\nAl 31 dicembre 2005, la congregazione contava 1.234 religiose in 156 case."}
{"id": "1279618", "revid": "647919", "url": "https://it.wikipedia.org/wiki?curid=1279618", "title": "Mercedarie della Carit\u00e0", "text": ""}
{"id": "1279619", "revid": "125808563", "url": "https://it.wikipedia.org/wiki?curid=1279619", "title": "Nick Carter (fumetto)", "text": "Nick Carter \u00e8 un personaggio immaginario dei cartoni animati e dei fumetti creato da Bonvi per la trasmissione televisiva \"Gulp! Fumetti in TV\" nel 1972 che raggiunse un notevole successo negli Anni Settanta tanto da divenire il personaggio principale del programma che continu\u00f2 con diverse edizioni fino al 1981. Il successo conseguito in televisione port\u00f2 Bonvi a realizzare un'opera interamente a fumetti dal titolo \"Nick Carter Story\" che comparve su molti periodici dell'epoca quali il Corriere dei Piccoli e il Corriere dei ragazzi e, nel corso degli anni, in numerose pubblicazioni e su volumi antologici. Al personaggio sono state intitolate due pubblicazioni a fumetti nel 1976 e nel 1991. Il fumetto \u00e8 divenuto un classico e si trovano frequenti citazioni, riferimenti e omaggi al personaggio e al suo mondo e famosi tormentoni della serie sono entrati nel lessico corrente.\nGenesi del personaggio.\nIl personaggio nasce come parodia dell'omonimo detective letterario creato da John Russel Coryell nel 1886 e per essere il protagonista di una serie di cartoni animati trasmessi all'interno programma televisivo \"Gulp! I fumetti in TV\" prodotto dalla Rai nel 1972. In realt\u00e0 pi\u00f9 che cartoni animati sarebbe pi\u00f9 corretto definirli semplicemente fumetti, dato che l'animazione consisteva nella semplice riproduzione di vignette montate con opportuni accorgimenti e dissolvenze per dare l'idea del movimento. L'episodio pilota che dar\u00e0 vita alla serie televisiva, \"Il mistero dei dieci dollari\", venne realizzata da Bonvi tra il 1969 e il 1970 e trasmesso nel 1972 come provino per la Rai.\nSerie televisiva.\nIl programma esord\u00ec il 14 settembre 1972 su Rai 2 presentato da Cochi e Renato iniziando con un episodio del personaggio e prosegue per dodici puntate. Il successo del personaggio \u00e8 tale che nel 1977, all'interno della nuova edizione del programma, i vari cartoni animati sono presentati dallo stesso Nick Carter e dai suoi aiutanti Patsy e Ten animati da Renato Berselli, e il positivo riscontro fece continuare il programma con diverse edizioni fino al 1981.\nStoria editoriale.\nDopo il successo della trasmissione televisiva Bonvi, autore gi\u00e0 di fama nazionale, realizza una versione interamente a fumetti che viene pubblicata sulle varie testate esordendo nel 1972 sul Corriere dei Piccoli e su altre come il Corriere dei ragazzi, il Paladino dei ragazzi (Panini, 1973); Attenti a quei due (Cenisio, 1975), Eureka (Corno, 1975), SuperGulp! (Mondadori, 1978), Comix (Panini, 1992) e in alcuni numeri unici usciti come supplemento a testate quali Jonny Logan (Dardo, 1972), Maschera Nera (Corno, 1977), Superalbo (Dardo, 1972), TITI\u2019 (Cenisio, 1975). Gli sono stati dedicati anche album di figurine della Panini. Bonvi realizza oltre ottanta storie a fumetti pubblicate dal \"Corriere dei Ragazzi\" tra il 1972 e il 1975. I disegni di alcune storie sono affidati da Bonvi a due suoi allievi, Clod (Claudio Onesti) e Silver, che disegneranno anche alcuni episodi televisivi per \"Supergulp!\" con i testi di De Maria.\nNel 1976 venne realizzata una testata contenitore intitolata al personaggio edita dalla casa editrice Cenisio della quale escono cinque numeri contenente oltre a storie di Nick Carter anche le strisce di Sturmtruppen, storie di Milo Marat di Bonvi e Mario Gomboli, Cattivik realizzato da Silver ed Eligio di Clod. Negli anni novanta ci fu un tentativo della casa editrice G. Vincent Edizioni che pubblic\u00f2 una testata per sette numeri divisi in due serie da ottobre 1991 ad aprile 1992 e da febbraio 1993 ad agosto 1993 che ristampa le storie disegnate da Bonvi negli anni settanta e in appendice quelle disegnate da Silver.\nIl personaggio di Bonvi \u00e8 stato anche il protagonista del 17\u00b0 volume de \"I Classici del Fumetto di Repubblica - Serie Oro\", dal titolo \"Nick Carter - Le grandi indagini\" (La Repubblica, 2005), del 25\u00b0 volume della collana \"100 anni di fumetto italiano\" intitolato \"Nick Carter. Quelli del Corriere dei Ragazzi\" (Corriere della Sera, 2010) e del primo volume della collana \"Superfumetti\" (Mondadori Comics, 2015), dal titolo '\"Nick Carter. Il mistero dei dieci dollari\".\nTrama e personaggi della serie.\nNella New York degli anni quaranta Nick Carter \u00e8 un investigatore privato molto basso con un berretto in stile Sherlock Holmes, un impermeabile in stile Humphrey Bogart e un papillon rosso a pois. Ha due spalle che fungono da aiutanti: Patsy, un gigante buono ma un po' tonto e Ten, un saggio giapponese sempre pronto a sfornare massime in rima adatte all'occasione e che immancabilmente incominciano con \u00abDice il saggio\u00bb. Nascendo come parodia di una serie gialla investigativa ne segue anche i canoni classici con l'inevitabile finale dove il protagonista svela il mistero e smaschera il colpevole di turno che il pi\u00f9 delle volte \u00e8 Stanislao Moulinsky, capace di mascherarsi da qualsiasi cosa (ad esempio, da cassaforte, da cavallo o da dirigibile) oppure il suo allievo prediletto Bartolomeo Pestalozzi da Pinerolo (che sembra essere stato introdotto per scherzo da De Maria all'insaputa di Bonvi). La classica conclusione degli episodi ripeteva la formula \u00abNon sei *** (nome o personaggio variabile a seconda dell'episodio), bens\u00ec Stanislao Moulinsky, in uno dei suoi pi\u00f9 riusciti travestimenti\u00bb, a cui Moulinsky replicava con \u00abEbbene s\u00ec, maledetto Carter! Hai vinto anche stavolta!\u00bb\nImpatto culturale.\nIl fumetto \u00e8 divenuto un classico e si trovano frequenti citazioni, riferimenti e omaggi al mondo di Nick Carter. Famosi modi di dire del personaggio sono entrati nel lessico corrente.\nLa storia di Lupo Alberto \"Lupo Carter - La formula\" \u00e8 una tipica storia in stile Nick Carter interpretata dai personaggi di Silver.\nTraendo spunto da un reale fatto di cronaca (un finto funerale inscenato da contrabbandieri di sigarette) nel 1973 l'autore Alfredo Castelli, con la complicit\u00e0 di Bonvi, propose sul Corriere dei Ragazzi una sua versione di un \"Nick Carter all'italiana\": in questa storia l'azione non si svolge pi\u00f9 a New York ma nella mediterranea Napoli, Nick Carter si chiama Nicolino Cartieri, Ten parla con accento romano e l'acerrimo nemico Stanislao Moulinsky \u00e8 diventato Stanislao Munaf\u00f2.\nAlcune avventure caratterizzate da un taglio pi\u00f9 politico incapparono nelle maglie della censura. Ad esempio l'episodio \"...Ottobre!\" rest\u00f2 a lungo inedito a causa del rifiuto della pubblicazione da parte del \"Corriere dei Ragazzi\" oppure l'episodio \"All'Ovest niente di nuovo...\" dove l'affermazione \"...\"gli interessi del Capitale sono gli interessi della Patria!...\"\" venne trasformata in un pi\u00f9 innocuo \"...\"i nostri interessi sono gli interessi della Patria\"!...\"."}
{"id": "1279622", "revid": "110157", "url": "https://it.wikipedia.org/wiki?curid=1279622", "title": "Girl Power! Live in Istanbul", "text": "Girl Power! Live in Istanbul \u00e8 una videocassetta delle Spice Girls pubblicata ufficialmente nel 1997.\nIl video contiene la registrazione del primo grande concerto delle Spice Girls a Istanbul, in Turchia, il 12 e 13 ottobre 1997.\nL'esibizione \u00e8 stata realizzata al Abdi Ipekci Stadium ed era stata organizzata dalla Pepsi Cola, azienda con la quale le ragazze avevano gi\u00e0 avuto a che fare perch\u00e9 \"testimonial\" della famosa bibita.\nIl film del concerto, diretto da David Barnard, fu trasmesso in televisione per la prima volta in Gran Bretagna nel Natale del 1997.Al concerto erano presenti ben 40,000 fan\nScaletta.\nLa videocassetta non include tutte le canzoni dalla scaletta dei concerti: sono infatti omesse \"Something Kinda Funny\", \"Saturday Night Divas\", \"Stop\", \"Too Much\", \"Love Thing\" e \"Mama\"."}
{"id": "1279624", "revid": "10340430", "url": "https://it.wikipedia.org/wiki?curid=1279624", "title": "Autistico", "text": ""}
{"id": "1279629", "revid": "2119010", "url": "https://it.wikipedia.org/wiki?curid=1279629", "title": "Honda CB 500 Four", "text": "La Honda 500 Four \u00e8 una motocicletta prodotta dalla Honda Motor Co. Ltd. dal 1971 al 1979.\nI modelli, tutti caratterizzati da un robusto motore con distribuzione monoalbero di 498\u00a0cm\u00b3 di cilindrata, sono il k0 (1971), k1 (1972-1973), k2 (1973-1974) e k3, conosciuto semplicemente come \"k\" (1975-1979).\nDescrizione.\nNon si tratta precisamente della sorella minore della famosa 750, perch\u00e9 il progetto \u00e8 completamente nuovo. Considerato il successo della 750, in Honda si decise di non badare a spese, e cos\u00ec la cilindrata minore venne progettata con un occhio di riguardo alla leggerezza ed alla distribuzione dei pesi. Il telaio fu riprogettato soprattutto nella parte superiore e, se manteneva sotto al motore la classica struttura in tubi a culla chiusa (caratteristica delle Four), nel raccordo cannotto-telaio risultava decisamente pi\u00f9 semplice e faceva largo uso della lamiera stampata. Quanto al motore, esso manteneva il \"marchio\" tecnologico che, grazie alla propria potenza unita all\u2019affidabilit\u00e0, aveva azzerato la concorrenza di allora (soprattutto britannica): quattro cilindri in linea, quattro carburatori, quattro scarichi separati, distribuzione a catena in testa.\nRispetto alla 750, per\u00f2, la 500 aveva il serbatoio dell'olio nella coppa (invece di un serbatoio separato) e il comando della frizione a sinistra del cambio. Il risultato fu un risparmio di pi\u00f9 di 35\u00a0kg ed una linea frontale molto pi\u00f9 agile.\nIn niente dissimile dalla 750 quanto a finiture, fruibilit\u00e0 e qualit\u00e0 dinamiche, la 500 Four divenne in poco tempo una motocicletta molto ambita (soprattutto dai clienti meno convinti dalla maxi-potenza della 750). Grazie poi al robusto e affidabile motore, con componenti meccaniche decisamente sovradimensionate rispetto ai 50 cavalli \"di serie\", divenne la moto da battere nelle corse per derivate di serie.\nLa Honda 500 Four non presenta, come tutta la serie Four, alcun difetto meccanico, n\u00e9 patisce alcuno dei problemi tipici delle motociclette degli anni settanta, come i freni scarsi e la tendenza al fading, i trafilaggi d'olio, la scarsa affidabilit\u00e0 elettrica e meccanica.\n\u00c8 da segnalare soltanto, per questo modello, una certa delicatezza del sistema di selettore a forchette del cambio, poich\u00e9 le stesse presentavano, a volte, usura precoce e anomala in condizioni non ottimali di lubrificazione.\nIl dato estetico pi\u00f9 significativo e caratteristico della 500 Four, ci\u00f2 che la distingue dalle altre motociclette della stessa famiglia, sono i 4 scarichi a \"tromboncino strozzato\", un disegno d'antologia divenuto segno distintivo di questo modello, e mantenuto fino al 1979 (compreso).\nA partire da tale anno vennero adottati i pi\u00f9 moderni scarichi a tromboncino semplice."}
{"id": "1279630", "revid": "767487", "url": "https://it.wikipedia.org/wiki?curid=1279630", "title": "Finders Keepers, Lovers Weepers!", "text": "Finders Keepers, Lovers Weepers! (in Italia uscito col titolo Marinai in guardia, amanti gementi!) \u00e8 un film del 1968, diretto da Russ Meyer. Si tratta di un omaggio ai noir di Don Siegel, autore molto amato da Meyer.\nTrama.\nPaul (Paul Lockwood), proprietario di un night club, \u00e8 un donnaiolo che flirta con le ballerine del locale e visita spesso il bordello di Claire (Lavelle Roby). La moglie Kelley (Anne Chapman) conosce i segreti del marito, per questo gli si nega in continuazione e tenta di riconquistarlo proponendosi come ballerina nel locale del marito, che non apprezza la trovata. Il socio di Paul, Ray (Gordon Westcourt), per\u00f2 \u00e8 entusiasta, e mette alla prova Kelley. Lo spettacolo si rivela un successo e Ray, approfittando dello stato confusionale in cui versa Paul, seduce Kelley in piscina.\nIntanto nel locale entrano due ladri, che prendono in ostaggio Paul. Quando Ray e Kelley ritornano vengono presi in ostaggio anche loro. Si scopre che il mandante della rapina \u00e8 Claire, innamorata di Paul.\nAlla fine rimarranno in vita soltanto Paul e Kelley, che ripercorrono gli attimi della loro vita insieme, e gli errori che li hanno portati alla situazione che hanno appena vissuto.\nCritiche.\nPer Paolo Mereghetti il film \u00e8 \u00abDuro, claustrofobico, un omaggio dichiarato a Don Siegel, di cui riecheggia il gusto per la violenza smisurata fino all'irrealt\u00e0\u00bb."}
{"id": "1279634", "revid": "78273", "url": "https://it.wikipedia.org/wiki?curid=1279634", "title": "San Zeno Vescovo", "text": ""}
{"id": "1279635", "revid": "79968", "url": "https://it.wikipedia.org/wiki?curid=1279635", "title": "Leggenda nera dell'inquisizione", "text": ""}
{"id": "1279644", "revid": "1305772", "url": "https://it.wikipedia.org/wiki?curid=1279644", "title": "Stabilimento", "text": ""}
{"id": "1279645", "revid": "287204", "url": "https://it.wikipedia.org/wiki?curid=1279645", "title": "Burmoos", "text": ""}
{"id": "1279646", "revid": "10340880", "url": "https://it.wikipedia.org/wiki?curid=1279646", "title": "Buermoos", "text": ""}
{"id": "1279647", "revid": "287204", "url": "https://it.wikipedia.org/wiki?curid=1279647", "title": "Goming", "text": ""}
{"id": "1279648", "revid": "10340895", "url": "https://it.wikipedia.org/wiki?curid=1279648", "title": "Goeming", "text": ""}
{"id": "1279649", "revid": "287204", "url": "https://it.wikipedia.org/wiki?curid=1279649", "title": "Grodig", "text": ""}
{"id": "1279650", "revid": "10340908", "url": "https://it.wikipedia.org/wiki?curid=1279650", "title": "Groedig", "text": ""}
{"id": "1279651", "revid": "287204", "url": "https://it.wikipedia.org/wiki?curid=1279651", "title": "Grossgmain", "text": ""}
{"id": "1279652", "revid": "287204", "url": "https://it.wikipedia.org/wiki?curid=1279652", "title": "Kostendorf", "text": ""}
{"id": "1279653", "revid": "10340926", "url": "https://it.wikipedia.org/wiki?curid=1279653", "title": "Koestendorf", "text": ""}
{"id": "1279654", "revid": "287204", "url": "https://it.wikipedia.org/wiki?curid=1279654", "title": "Nussdorf am Haunsberg", "text": ""}
{"id": "1279655", "revid": "287204", "url": "https://it.wikipedia.org/wiki?curid=1279655", "title": "Strasswalchen", "text": ""}
{"id": "1279656", "revid": "1728", "url": "https://it.wikipedia.org/wiki?curid=1279656", "title": "Demetrio Paernio", "text": "Biografia.\nGenovese, ma di famiglia originaria di Bissone nel Canton Ticino, come quelle di altri scultori genovesi, a cominciare da Giuseppe Gaggini, studi\u00f2 all'Accademia Ligustica di Belle Arti, dove fu allievo di Santo Varni. Partecip\u00f2 alla Promotrice di Genova nel 1866.\nAbbandon\u00f2 gli studi per combattere nella terza guerra di indipendenza, come volontario, nelle file di Garibaldi. Ancora nel 1867 segu\u00ec Garibaldi a Mentana. Quindi fu ancora impegnato nel servizio militare. Infine riprese e port\u00f2 a termine gli studi all'Accademia.\nNel 1875 collabora come giovane scultore con il pi\u00f9 anziano G.B. Cevasco, ancora legato alle precedenti matrici formali neoclassica e romantica. Riappare tra gli esponenti alla Promotrice di Belle Arti di Genova, a partire dal 1874. A questa dimostrazione parteciper\u00e0 ancora nel 1876, 1877, 1878, 1884, 1886, 1887, 1892, 1893, 1907.\nPartecipa anche all'Esposizione di Torino del 1884 presentando l'opera: \"Dopo il delitto, Garibaldi\".\nIl suo successo \u00e8 garantito dal ritratto e dalla scultura di genere. In questo periodo vive il passaggio stilistico dall'ambito neoclassico e romantico a quello del cosiddetto realismo borghese la cui espressione migliore in Genova rimane nelle statue del Cimitero monumentale di Staglieno. Il successo ottenuto con il ritratto gli procura commissioni anche all'estero, ad esempio in America Meridionale, dove italiani qui emigrati gli chiedono statue per i loro monumenti funebri.\nEsegue ritratti di Giuseppe Garibaldi e di Mazzini; di questi ultimi uno \u00e8 oggi nel palazzo Tursi di Genova e un altro, in bronzo, nel palazzo dell'Universit\u00e0. Sempre il Corpo Accademico universitario genovese il 3 giugno 1886 gli commissiona un busto in bronzo di Giuseppe Garibaldi. Tra le richieste fuori Genova si ricorda a Poggio Imperiale (Foggia) il busto-ritratto del Principe Imperiale (Placido Imperiale). eseguito nel 1886 su richiesta di Domenico e Cesare Imperiale, discendenti dell'illustre personaggio.\nUn repertorio dell'opera di Paernio rimane soprattutto al Cimitero monumentale di Staglieno. Qui sono infatti le sue opere iniziali, quali la statua del penalista Luigi Priario, commissionatagli dalla vedova Anna Lodola. In questa, nella statua del Priario, in atto oratorio, e della vedova a lato del piedistallo la sua abilit\u00e0 nel ritratto si unisce al gusto del realismo borghese. Procede poi con il monumento funebre per Francesca Gabella Parodi (1895).\nUna variante a questi modi viene dalla tomba Curr\u00f2, con il Cristo, del 1896, che fu anche premiato all'esposizione di Parigi del 1900 con medaglia d'oro. La tomba Celesia, del 1899, dove invece si lascia trascinare da un imponente michelangiolismo, nel tentativo di uscire dai precedenti modi.\nComplessivamente come artista il Paernio segue le correnti del momento. In ultimo si avvia ad una svolta simbolista, nella quale per\u00f2 mantiene la forma nitida delle superfici, richiamandosi alle invenzioni prerafaellite. In questa ricerca allunga le figure conferendo ad esse un'impronta spiritualizzata, come nella tomba Curr\u00f2, o nella tomba Frixione a Staglieno, od ancora la tomba De Allende al Buceo di Montevideo.\nUn definitivo superamento del realismo borghese lo raggiunge nelle ultime tombe, dopo il 1900. Qui, partendo dalle innovazioni dello scultore Scanzi, arriva ad una resa immediata e non pi\u00f9 particolareggiata delle superfici che acquistano maggiore intensit\u00e0 simbolista. Questo accade principalmente nelle tombe Appiani, del 1910, eseguita per Carlotta Croce ed eredi di Giovanni Appiani, e nella tomba Lavarello, del 1914, una delle ultime statue dello scultore. Nella tomba Appiani recupera la nuova linea simbolista, ad esempio nella resa delle aureole, geometricamente incise sulle superfici di fondo.\nNella tomba Lavarello, ultima sua opera, il cui insieme viene progettato dall'ingegnere Giuseppe Predasso, \u00e8 di Paernio la scultura che definisce il passaggio ultimo dell'artista, nel dialogo tra la ragazza e la morte. Da notare che la giovane donna che si confronta con il teschio, \u00e8 una creazione complessa, in cui si inserisce in un corpo stilizzato e purificato nelle linee, il volto che \u00e8 un vero e proprio ritratto, memoria dell'epoca del realismo borghese, di un rapporto con il dato diretto cui l'artista non rinuncia mai del tutto. Il riferimento \u00e8 esplicitamente al simbolismo nordico, con un preciso richiamo ad un disegno del pi\u00f9 giovane pittore finlandese Magnus Enckell (1870-1925), che nel 1893 aveva disegnato ad acquerello un ragazzo in muto dialogo con il teschio alla cui posizione si richiama la nostra opera."}
{"id": "1279658", "revid": "287204", "url": "https://it.wikipedia.org/wiki?curid=1279658", "title": "Wals", "text": ""}
{"id": "1279659", "revid": "10340966", "url": "https://it.wikipedia.org/wiki?curid=1279659", "title": "Siezenheim", "text": ""}
{"id": "1279670", "revid": "287204", "url": "https://it.wikipedia.org/wiki?curid=1279670", "title": "Honda CB 750 Four", "text": "La Honda 750 Four \u00e8 una motocicletta prodotta dalla Honda Motor Co. Ltd. dal 1969 al 1978, considerata una delle pietre miliari nel settore delle moto di serie.\nIl contesto.\nQuando venne presentata, al salone di Tokyo del 1968, presentava un motore a 4 tempi e 4 cilindri in linea da 736 cm\u00b3 dotato di distribuzione in testa a catena, era dotata di avviamento elettrico, cambio a 5 rapporti e alimentazione con 4 carburatori Keihin da 28 mm, per una potenza massima di 69 CV a 8.000 giri, che consentiva alla CB di raggiungere i 200 km/h e percorrere i 400 metri da fermo in 13,5 secondi, con velocit\u00e0 d\u2019uscita di oltre 160 orari. La ciclistica vantava un disco anteriore da 290 mm e un tamburo posteriore da 178 mm, cerchi da 19 e 18 pollici con pneumatici 3.25-19 e 4.00-18.\nInfine il peso dichiarato era di 239 kg e il serbatoio aveva una capienza di 17 litri un panorama in cui la maggior parte dei modelli di larga produzione presentavano le valvole in testa, ma avevano ancora la distribuzione ad aste e bilancieri. Nel panorama delle maximoto del tempo era l'unica che presentava quel tipo di caratteristiche; le concorrenti pi\u00f9 accreditate presentavano dei frazionamenti del motore diversi, le Moto Guzzi V7 Sport, Laverda SF, Ducati 750 GT, Norton Commando e BMW R75/5 presentavano motori a 4 tempi ma bicilindrici, le Kawasaki 750 H2 e Suzuki GT 750 presentavano invece propulsori a 2 tempi.\nNon si pu\u00f2 dire comunque che questa soluzione tecnica fosse stata n\u00e9 ideata dai tecnici del Sol Levante (la belga FN costruiva moto a 4 cilindri gi\u00e0 negli anni dieci), n\u00e9 sviluppata dagli stessi (MV Agusta, Benelli, Ducati e Gilera partecipavano alle competizioni motociclistiche con modelli quadricilindrici e la Moto Guzzi aveva realizzato anche una V8 da corsa gi\u00e0 nel 1957). Il merito dei giapponesi fu di industrializzare l'idea: cio\u00e8 di progettare un sistema di costi e di catene produttive che ne consentisse la realizzazione in serie. Inoltre i tecnici della Honda erano riusciti a risolvere in serie, senza costi stratosferici, tutti i problemi legati a un progetto di tale complessit\u00e0: accoppiamenti e tolleranze di estrema precisione, scelta di materiali di alta qualit\u00e0, finanche i problemi legati alla manutenzione e all'assistenza tecnica sul territorio.\nLa Honda Four cominci\u00f2 ad essere conosciuta come una moto sofisticata, ma che richiedeva poca manutenzione.\nNella prima versione la linea richiamava quella della Honda CB 450 gi\u00e0 sul mercato da qualche anno; meccanicamente era dotata di un cambio a 5 rapporti e presentava un'alimentazione con 4 carburatori.\nIl mezzo era anche dotato di avviamento elettrico di serie, di una strumentazione completa e di freno a disco all'anteriore; tutte queste caratteristiche erano perlopi\u00f9 inedite sulla produzione del tempo.\nI modelli della Honda 750 Four vanno dalla prima K0 (del 1969), alla K1, K2 e cos\u00ec via, fino alle varie F (F, F2) della fine degli anni '70. la Honda Four, nelle varie cilindrate, \u00e8 stata venduta in 557000 esemplari ed \u00e8 stata sostituita dalla nuova serie dotata di doppio albero a camme.\nDal progetto originale nacque nel 1971 anche una versione di cilindrata ridotta, la Honda CB 500 Four."}
{"id": "1279673", "revid": "124427698", "url": "https://it.wikipedia.org/wiki?curid=1279673", "title": "Roberta D'Angelo", "text": "Biografia.\nSi trasferisce con la famiglia sin da piccola a Roma. Diplomata al Conservatorio in pianoforte, ottiene un contratto con l'RCA Italiana e nel 1975 partecipa al progetto \"Musica dal pianeta donna: Le cantautori\" insieme a Silvia Draghi, Nicoletta Bauce ed il duo Simo e Susi, ed incide per l'album \"I soliti sassi\" e \"La luna ancora\", canzone sulla prostituzione.\n\"I soliti sassi\" viene pubblicato anche su singolo dove nel lato B si trova l'inedita \"\u00c8 inutile morire\".\nNel 1976 esce il secondo singolo, \"Marilyn\", e poi il suo primo Lp \"Roberta D'Angelo\". D'Angelo continua a esibirsi soprattutto come sostenitore nelle tourn\u00e9e di Baglioni, Venditti e De Gregori.\nNel 1977 pubblica il singolo \"Eva\"; nel 1978 il suo secondo album \"...Abitare a Cinecitt\u00e0\" (tra le canzoni: \"Racconto\", scritto con Serena Dandini, \"Le mosche non hanno anima\", \"Ultimo ideogramma cinese\").\nNel 1979 Raitre le dedica una puntata in un programma su nuovi talenti musicali. Nel 1980 pubblica il terzo album, \"Casablanca\"; nel 1982 incide un singolo rock-punk metropolitano \"Lul\u00f9\", con il quale entra in finale al concorso radiofonico Rai \"Un'isola da trovare\", prestazione che ripete l'anno successivo con un altro singolo dance-afro, \"Noce di cocco\", ironia sulle sdolcinate canzoni d'amore.\nNegli anni successivi inizia la professione di insegnamento della musica nella scuola media F. Petrarca di Roma, si sposa e ha due figli: Angelica e Roberto.\nDopo anni di inattivit\u00e0 discografica, il 4 febbraio 2020 pubblica da indipendente, sui pi\u00f9 importanti digital stores, un nuovo singolo intitolato \"Due terzi di vita\", brano che racconta in modo ironico il rapporto di Roberta con la vecchiaia, prodotto da Mike War con sonorit\u00e0 Trap-Reggaeton.\nIl 14 Luglio 2020 esce sui digital stores il secondo singolo di questo nuovo progetto discografico dal titolo \"Vento di mare\", dedicato al bambino che \u00e8 in noi, a cui si chiede di realizzare i propri sogni.\nIl 25 Novembre, in concomitanza con la Giornata internazionale per l'eliminazione della violenza contro le donne, esce sui digital stores il terzo singolo dell'attuale progetto di Roberta, intitolato \"M'imbarazzo a raccontarti\".\nIl 23 Gennaio 2021 esce sui digital stores il quarto singolo del nuovo progetto discografico di Roberta, intitolato \"Ci vediamo fra vent'anni\", brano che ironizza sulle argomentazioni trattate nei testi trap, inclini a denigrare la figura femminile.\nIl 15 aprile 2021 esce sui digital stores il quinto singolo del nuovo progetto discografico di Roberta, intitolato \"Il futuro \u00e8 gi\u00e0 domani\".\nIl 20 maggio 2021 esce sui digital stores il sesto singolo di Roberta D'Angelo, \"Sono stufa di volerti bene\", canzone ballabile, sarcastica, mordace e sferzante, perfettamente in linea con lo stile ironico della cantautrice siciliana.\nIl 30 giugno 2021 esce sui digital stores \"Battigia\", il primo di una serie di \"scherzi strumentali\" composti da Roberta per pianoforte e percussioni.\nIl 22 ottobre 2021 esce sui digital stores il settimo singolo del nuovo progetto discografico di Roberta, intitolato \"Non \u00e8 divertente?\".\nL'8 dicembre 2021 esce sui digital stores \"Piuma\", secondo \"scherzetto strumentale\" composto da Roberta per pianoforte e percussioni."}
{"id": "1279680", "revid": "1543377", "url": "https://it.wikipedia.org/wiki?curid=1279680", "title": "Giovanni Arrighi", "text": "Biografia.\nGiovanni Arrighi si laure\u00f2 in economia all'universit\u00e0 Bocconi di Milano nel 1960. Dopo alcuni anni di insegnamento in Italia, nel 1963 si rec\u00f2 in Africa, dove insegn\u00f2 prima all'Universit\u00e0 della Rodesia (odierno Zimbabwe) ed in seguito all'universit\u00e0 di Dar es Salaam. In quegli anni condusse una serie di ricerche sullo sviluppo dell'Africa, indagando in particolar modo su come l'offerta di lavoro e la resistenza dei lavoratori abbiano influenzato lo sviluppo del colonialismo e dei movimenti nazionali di liberazione. Sempre in Africa venne in contatto con Immanuel Wallerstein, con il quale collabor\u00f2 su diversi progetti di ricerca. Tornato in Italia nel 1969, Giovanni Arrighi nel 1971 cre\u00f2, assieme ad altri, il Gruppo Gramsci. Nel 1979 Giovanni Arrighi raggiunse Immanuel Wallerstein e Terence Hopkins come professore di sociologia al \"Centro Fernand Braudel per lo studio delle economie, dei sistemi storici e delle civilt\u00e0\" alla State University of New York di Binghamton; in quegli anni il \"Centro Fernand Braudel\" era conosciuto come il centro principale di analisi dei sistemi mondiali e attirava studiosi da ogni parte del mondo. Gli scritti di Giovanni Arrighi ammontano a 8 monografie, 7 miscellanee e circa 90 articoli pubblicati su riviste."}
{"id": "1279684", "revid": "767487", "url": "https://it.wikipedia.org/wiki?curid=1279684", "title": "Venere e Adone", "text": "Venere e Adone (\"Venus and Adonis\") \u00e8 uno dei poemi pi\u00f9 lunghi di William Shakespeare, costituito da 1194 versi e dedicato a Henry Wriothesly.\nIl tema, che proviene dal decimo libro delle \"Metamorfosi\" di Ovidio, \u00e8 sviluppato da Shakespeare in maniera originale, introducendo ad esempio il rifiuto delle profferte amorose di Venere da parte di Adone.\nErwin Panofsky ha ipotizzato che Shakespeare possa essersi ispirato all'omonimo dipinto di Tiziano Vecellio, nel quale \u00e8 possibile scorgere la contrariet\u00e0 di Adone all'abbraccio della dea.\nIl poema \u00e8 centrato sui due personaggi, e si svolge in uno stesso luogo, nel tempo che intercorre tra l'alba e il tramonto dello stesso giorno."}
{"id": "1279696", "revid": "10342746", "url": "https://it.wikipedia.org/wiki?curid=1279696", "title": "Personaggi letterari", "text": ""}
{"id": "1279701", "revid": "316383", "url": "https://it.wikipedia.org/wiki?curid=1279701", "title": "Predicazione di Pietro", "text": " \nLa Predicazione di Pietro o Annuncio di Pietro o Kerygma Petri \u00e8 un vangelo gnostico con attribuzione pseudoepigrafa a Pietro apostolo. Datato al II secolo, scritto in greco, conteneva argomentazioni apologetiche a favore del cristianesimo nascente.\nAndato perduto, ne sono pervenute solo testimonianze indirette tramite alcuni Padri della Chiesa, in particolare Clemente di Alessandria.\nNon va confuso con un altro vangelo apocrifo, il \"Vangelo di Pietro\", n\u00e9 con i \"Kerygmata Petrou\", un'opera ritenuta tra le fonti delle \"Pseudo-clementine\"."}
{"id": "1279704", "revid": "36426", "url": "https://it.wikipedia.org/wiki?curid=1279704", "title": "Baccio D'Agnolo", "text": ""}
{"id": "1279706", "revid": "75435", "url": "https://it.wikipedia.org/wiki?curid=1279706", "title": "Annuncio di Pietro", "text": ""}
{"id": "1279707", "revid": "75435", "url": "https://it.wikipedia.org/wiki?curid=1279707", "title": "Kerigma di Pietro", "text": ""}
{"id": "1279708", "revid": "287204", "url": "https://it.wikipedia.org/wiki?curid=1279708", "title": "Ponte Aleardi", "text": "Il ponte Aleardi, popolarmente conosciuto anche con il nome di ponte del Cimitero, \u00e8 un'opera infrastrutturale situata a Verona lungo il fiume Adige.\nStoria e descrizione.\nIl ponte \u00e8 stato edificato per collegare pi\u00f9 agevolmente il centro cittadino con il nuovo cimitero monumentale di Verona, realizzato a partire dal 1828 su progetto dell'architetto Giuseppe Barbieri per dar risposta all'editto di Saint Cloud, norma napoleonica che disponeva la sepoltura dei morti al di fuori della mura cittadine.\nIl nuovo ponte, completato nel 1879 e inaugurato il 17 settembre, venne dedicato al poeta e patriota Aleardo Aleardi, scomparso l'anno prima: egli fu uno dei principali sostenitori della necessit\u00e0 di indipendenza dall'impero austriaco durante la storica fase del Risorgimento, motivo per cui fu incarcerato in due diverse occasioni e venne pi\u00f9 tardi eletto deputato e senatore del neonato Regno d'Italia.\nIl primo ponte venne realizzato completamente in ferro; lungo 98 metri e largo solo 5,5, era sostenuto da quattro esili stilate e contava perci\u00f2 cinque luci. La sua vita fu molto breve in quanto and\u00f2 distrutto durante la piena eccezionale del 1882: il 17 settembre fu infatti travolto dai mulini galleggianti, disancorati dagli ormeggi. Un nuovo ponte, largo 9 metri e sempre in metallo, venne perci\u00f2 riscostruito e inaugurato il 31 dicembre 1884. Le spese di costruzione furono sostenute interamente dall'impresa che fece i lavori, che benefici\u00f2 per\u00f2 dei ricavi ottenuti dal pagamento dei pedaggi, pedaggio che rimase attivo fino al 1932 e da cui erano esclusi solo i cortei funebri diretti al cimitero.\nEssendo tale opera poco adatta al passaggio di mezzi pesanti, con limitazioni ai carichi superiori ai 15 quintali, nel 1939 fu approvata la sua sostituzione con un ponte in calcestruzzo armato a tre arcate di 90 metri di lunghezza e 14 di larghezza, progettato dall'ingegner Zanolini e dall'architetto Zanmarchi. Alcune difficolt\u00e0 tecniche rallentarono i lavori di costruzione del nuovo manufatto, che vennero definitivamente sospesi nel 1942 a causa della seconda guerra mondiale. La notte tra il 24 e il 25 aprile 1945, inoltre, i soldati tedeschi in fuga minarono e distrussero una delle due pile ultimate anche se, vista l'importanza dell'infrastruttura per il collegamento con Vicenza, venne provvisoriamente resa agibile dai genieri militari alleati. Il ponte venne ricostruito in forme semplici nel dopoguerra, ma rivestito in marmo della Valpolicella; fu inaugurato ufficialmente il 2 luglio 1950."}
{"id": "1279713", "revid": "404449", "url": "https://it.wikipedia.org/wiki?curid=1279713", "title": "Sindaci di Benevento", "text": "Di seguito l'elenco cronologico dei sindaci di Benevento e delle altre figure apicali equivalenti che si sono succedute nel corso della storia."}
{"id": "1279715", "revid": "1436974", "url": "https://it.wikipedia.org/wiki?curid=1279715", "title": "Monte Roen", "text": "Il Monte Roen (\"Roen\" in tedesco; 2.116 m s.l.m.) \u00e8 una vetta delle Alpi della Val di Non nelle Alpi Retiche meridionali. Si trova nell'alta Val di Non, tra la provincia autonoma di Bolzano e quella di Trento. \u00c8 il monte pi\u00f9 alto della Costiera della Mendola.\nCaratteristiche.\nIl monte Roen conserva ancora una grande biodiversit\u00e0: sono infatti presenti varie specie di piante come faggi, castagni, abeti, pini e larici e, alle altitudini pi\u00f9 elevate, si possono incontrare cervi, caprioli e camosci. \nIl territorio del monte Roen \u00e8 frazionato tra molti comuni della Val di Non come Romeno, Amblar-Don, Casez, Tavon, Sanzeno, Coredo, per citarne solo alcuni.\nIl monte Roen \u00e8 poco frequentato da sciatori durante l'inverno in quanto non esistono stazioni sciistiche al di fuori del Passo della Mendola e del passo Predaia (sul confine con il monte corno di Tres) , ma \u00e8 possibile fare escursioni con ciaspole o sci d'alpinismo partendo dalla stazione sciistica e arrivando fino alla cima senza difficolt\u00e0. Anche d'estate vi sono numerosi escursionisti che partono dalla seggiovia, in quanto l'impianto \u00e8 aperto anche l'estate e il pezzo pi\u00f9 faticoso \u00e8 possibile evitarlo, e si incamminano verso la cima del Monte dove \u00e8 possibile ammirare un paesaggio. Il sentiero per arrivare sulla cima \u00e8 ben segnalato e perdersi \u00e8 quasi impossibile. Per arrivare sulla cima partendo dalla seggiovia si passa per il rifugio Mezzavia, e alla malga di Romeno, quest'ultima aperta solo l'estate.\nQuesta montagna rivive spesso nei racconti degli anziani, sipario di storie tragicomiche e irreali, assurde in certi versi, storie talvolta legate alla pratica della transumanza.\nAl giorno d'oggi il Roen \u00e8 divenuta una montagna sempre pi\u00f9 selvaggia. D'altra parte costituisce una buona fonte di guadagno economico, soprattutto col taglio del legname. A tale scopo \u00e8 stato costituito un apposito consorzio fra i comuni che hanno territori sulla montagna.\nIl legname molto spesso \u00e8 lavorato dalle segherie in loco che utilizzano il legname per produrre imballaggi in legno.\nSalita alla vetta.\nLa via principale per raggiungere la cima consiste nell'oltrepassare il paese di Amblar per raggiungere la malga di Romeno a quota 1774\u00a0m (strada quasi interamente asfaltata). Dalla malga inizia un sentiero ripido che in circa mezz'ora porta alla cima.\nLa seconda importante via d'accesso al Roen \u00e8 la strada forestale di 4\u00a0km che dall'abitato di Don sale alla malga della pieve di Sanzeno (1650\u00a0m). Da qui \u00e8 possibile raggiungere la malga di Romeno proseguendo per la strada principale, oppure immettersi sulla strada forestale che sale dai 7 larici, con un sentiero impervio. Quest'ultima strada, appena citata (dai 7 larici), porta alla malga di Sfruz e Smarano (1918\u00a0m) dalla quale \u00e8 possibile raggiungere la cima in circa 20 minuti.\nDal rifugio Oltreadige inizia un percorso alpinistico supportato da una continua corda, che conduce gli escursionisti sulla cima Roen.\nQuesto percorso attrezzato non \u00e8 particolarmente difficile anche se sono presenti dei punti esposti.\nPercorrendo la ferrata si pu\u00f2 ammirare un paesaggio sull'Alto Adige.\nUn'altra possibilit\u00e0 per raggiungere la vetta inizia con un sentiero che parte dalla loc. Campi di Golf, nei pressi della stazione sciistica del Passo Mendola, dove si pu\u00f2 partire direttamente a piedi o risparmiarsi quasi 2\u00a0km di strada salendo con la seggiovia che \u00e8 aperta sia l'estate che l'inverno.\nGare.\nSu questa montagna annualmente si disputa una gara di sci alpinismo in ricordo di Manuel Calliari.\nTale gara inizia dal centro abitato di Don nei pressi delle ultime case passando per la localit\u00e0 Malgerazzi e per poi inerpicarsi fino alla malga di Don e quindi la valle di san Zoan e cima Roen.\ngli Impianti di Risalita.\nAlla base del Monte Roen (dalla parte del Passo della Mendola) \u00e8 attiva una seggiovia triposto lunga 1371 metri che parte da 1368\u00a0m s.l.m. per arrivare ai 1594\u00a0m e permettere di sciare sulla pista blu lunga 1575 metri. Questa seggiovia \u00e8 utilizzabile anche dai pedoni (anche d'estate) che vogliono salire sul Monte Roen. \nL'inverno la seggiovia ha una velocit\u00e0 di 2.5\u00a0m/s, l'estate viene ridotta a 1.7\u00a0m/s.\nnel lato del comune di Predaia si trova un skilift e un tapis roulant.\nLa seggiovia e lo skilift sono gestiti dalla societ\u00e0 Altipiani val di non, che gestisce i 3 impianti della valle (Monte Roen, Monte Nock, Predaia)."}
{"id": "1279716", "revid": "307923", "url": "https://it.wikipedia.org/wiki?curid=1279716", "title": "Almenno", "text": ""}
{"id": "1279721", "revid": "21583", "url": "https://it.wikipedia.org/wiki?curid=1279721", "title": "Klincy", "text": "Klincy (anche come \"Klintsy\") \u00e8 una citt\u00e0 della Russia sudoccidentale, situata nell'Oblast' di Brjansk, sul fiume \"Turosna\", circa 170\u00a0km a sudovest del capoluogo Brjansk; \u00e8 posta sotto la giurisdizione amministrativa dell'oblast' di Brjansk ed \u00e8 il capoluogo amministrativo del distretto di Klincy.\nFondata nel 1707 (secondo altre fonti nel 1703) come \"sloboda\" da parte di alcuni rappresentanti della setta dei \"Vecchi credenti\" provenienti dalla Russia centrale, prese il nome dalla famiglia \"Klincov\", una delle prime che abitarono il neonato insediamento.\nSi svilupp\u00f2, a partire dalla met\u00e0 del XIX secolo, come centro dell'industria tessile e del cuoio; ottenne lo \"status\" di citt\u00e0 nel 1925.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1279722", "revid": "80339", "url": "https://it.wikipedia.org/wiki?curid=1279722", "title": "Klintsy", "text": ""}
{"id": "1279723", "revid": "287204", "url": "https://it.wikipedia.org/wiki?curid=1279723", "title": "Cyril Thereau", "text": ""}
{"id": "1279724", "revid": "1745361", "url": "https://it.wikipedia.org/wiki?curid=1279724", "title": "Seta (disambigua)", "text": ""}
{"id": "1279726", "revid": "1305772", "url": "https://it.wikipedia.org/wiki?curid=1279726", "title": "Krasnoz\u00ebrskij rajon", "text": "Il Krasnoz\u00ebrskij rajon \u00e8 un \"rajon\" (\"distretto\") dell'oblast' di Novosibirsk, nella Russia siberiana sudoccidentale. Il capoluogo \u00e8 la cittadina di \"Krasnoz\u00ebrskoe\"."}
{"id": "1279729", "revid": "1305772", "url": "https://it.wikipedia.org/wiki?curid=1279729", "title": "Kargatskij rajon", "text": "Il Kargatskij rajon \u00e8 un \"rajon\" (\"distretto\") dell'oblast' di Novosibirsk, nella Russia siberiana sudoccidentale. Il capoluogo \u00e8 la citt\u00e0 di \"Kargat\"."}
{"id": "1279730", "revid": "1305772", "url": "https://it.wikipedia.org/wiki?curid=1279730", "title": "Kupinskij rajon", "text": "Il Kupinskij rajon \u00e8 un \"rajon\" (\"distretto\") dell'oblast' di Novosibirsk, nella Russia siberiana sudoccidentale. Il capoluogo \u00e8 la cittadina di \"Kupino\"."}
{"id": "1279732", "revid": "1305772", "url": "https://it.wikipedia.org/wiki?curid=1279732", "title": "Ko\u010dkovskij rajon", "text": "Il Ko\u010dkovskij rajon \u00e8 un \"rajon\" (\"distretto\") dell'oblast' di Novosibirsk, nella Russia siberiana sudoccidentale. Il capoluogo \u00e8 la cittadina di \"Ko\u010dki\"."}
{"id": "1279733", "revid": "184755", "url": "https://it.wikipedia.org/wiki?curid=1279733", "title": "Folle", "text": ""}
{"id": "1279735", "revid": "1305772", "url": "https://it.wikipedia.org/wiki?curid=1279735", "title": "Severnyj rajon (Oblast' di Novosibirsk)", "text": "Il Severnyj rajon \u00e8 un \"rajon\" (\"distretto\") dell'oblast' di Novosibirsk, nella Russia siberiana sudoccidentale. Il capoluogo \u00e8 la cittadina di \"Severnoe\"."}
{"id": "1279736", "revid": "1543377", "url": "https://it.wikipedia.org/wiki?curid=1279736", "title": "Giuseppe Allamano", "text": " \u00c8 annoverato nel gruppo di santi e beati indicati come santi sociali torinesi.\nBiografia.\nRimasto orfano di padre a neanche tre anni, figlio di una famiglia di agricoltori molto devoti e nipote di san Giuseppe Cafasso (fratello della madre), studia a Valdocco nell'oratorio di san Giovanni Bosco. Viene ordinato sacerdote diocesano di Torino nel 1873 e nel 1877 si laurea in teologia presso la Pontificia facolt\u00e0 teologica di Torino.\nAssistente e in seguito direttore spirituale del Seminario nel 1880 viene nominato rettore del Santuario della Consolata.\nNel 1882 riapre il Convitto Ecclesiastico e negli anni successivi avvia importanti opere di ristrutturazione del Santuario. Nel 1898 redige il primo bollettino del Santuario, uno strumento all'avanguardia per la fine dell'800.\nIl 29 gennaio 1901 fonda l'Istituto Missioni Consolata che nel 1902 avvier\u00e0 le sue attivit\u00e0 di apostolato con la partenza per il Kenya dei primi quattro missionari, due sacerdoti e due coadiutori.\nL'anno successivo, per rispondere alle necessit\u00e0 della missione keniota e in collaborazione con il Cottolengo, vengono inviate delle suore vincenzine. Vista la necessit\u00e0 dalla presenza femminile nell'opera di apostolato, nel 1910, fonda le Suore Missionarie della Consolata.\nPer comprendere la profonda spiritualit\u00e0 missionaria di Giuseppe Allamano sono preziosi i suoi scritti.\nNel 1912, con altri responsabili missionari, si rivolse direttamente a papa Pio X per cercare di sensibilizzare il clero e i fedeli in merito alla scarsa conoscenza sulle attivit\u00e0 delle missioni, chiedendo l'istituzione di una giornata di sensibilizzazione. La risposta arriver\u00e0 soltanto dopo la sua morte, dalla Ponficia Opera della Propagazione della Fede, che istituir\u00e0 la Giornata Missionaria Mondiale, dal 1926 ufficializzata ogni anno, di solito, la terza domenica di ottobre.\nL'anno prima, il sacerdote, gi\u00e0 di precaria salute, ebbe un cedimento. Gli ultimi mesi furono di sofferenza, fin a spegnersi il 16 febbraio 1926 mor\u00ec presso il Santuario dell'Istituto Missionari Consolata di Corso Ferrucci. Il 18 febbraio dello stesso anno fu sepolto nel Cimitero Monumentale di Torino, con solenne funerale.\nL'11 ottobre 1938 la salma fu traslata nella Casa madre (detta \"Casa del fondatore\"), dove mor\u00ec, ovvero nella parte destra della Cappella dell'Istituto di Torino, dove tuttora riposa in un sarcofago di marmo di pietra d'Istria, scolpito da Giordano Pavesi per l'occasione. Soltanto durante la seconda guerra mondiale, la salma fu nascosta temporaneamente nel Castello di Uviglie, nel Monferrato.\nNegli anni trenta del XX secolo, fu eretto un altro grande complesso conventuale, distaccamento dell'Istituto Suore Missionarie della Consolata, alle porte occidentali di Torino, verso la Borgata Lesna di Grugliasco, e gli fu dedicato il lungo corso che collega la citt\u00e0 a Grugliasco, fino a Rivoli.\nPapa Giovanni Paolo II lo beatific\u00f2 a Roma il 7 ottobre 1990."}
{"id": "1279737", "revid": "1305772", "url": "https://it.wikipedia.org/wiki?curid=1279737", "title": "Masljaninskij rajon", "text": "Il Masljaninskij rajon \u00e8 un \"rajon\" (\"distretto\") dell'oblast' di Novosibirsk, nella Russia siberiana sudoccidentale. Il capoluogo \u00e8 la cittadina di \"Masljanino\"."}
{"id": "1279740", "revid": "1305772", "url": "https://it.wikipedia.org/wiki?curid=1279740", "title": "Ky\u0161tovskij rajon", "text": "Il Ky\u0161tovskij rajon \u00e8 un \"rajon\" (\"distretto\") dell'oblast' di Novosibirsk, nella Russia siberiana sudoccidentale. Il capoluogo \u00e8 la cittadina di \"Ky\u0161tovka\"."}
{"id": "1279741", "revid": "84184", "url": "https://it.wikipedia.org/wiki?curid=1279741", "title": "Giacometti", "text": ""}
{"id": "1279742", "revid": "1305772", "url": "https://it.wikipedia.org/wiki?curid=1279742", "title": "Kujby\u0161evskij rajon (Oblast' di Novosibirsk)", "text": "Il Kujby\u0161evskij rajon \u00e8 un rajon situato nell'Oblast' di Novosibirsk, nella Siberia meridionale, in Russia. La capitale del distretto \u00e8 la cittadina di Kujby\u0161ev."}
{"id": "1279743", "revid": "92723", "url": "https://it.wikipedia.org/wiki?curid=1279743", "title": "Joseph Meck", "text": "Poco si conosce della sua vita. Studi\u00f2 presumibilmente presso un collegio dei Gesuiti della Germania meridionale e successivamente si rec\u00f2 in Italia per apprendere la musica. Nel 1711 entr\u00f2 come violinista al servizio della corte di Eichst\u00e4tt, dove rimarr\u00e0 per tutta la vita. Nel febbraio 1714 presso la stessa corte divent\u00f2 musicista da camera, dal 1715 al 1721 vice-Hofkapellmeister (vice-maestro di cappella) e dal 1721 Hofkapllmeister (maestro di cappella) e quindi responsabile della musica presso la corte.\nDall'esame dei lavori che ci giungono, si denota l'importanza che ebbe il concerto nella sua attivit\u00e0 compositiva. Tutti i suoi 17 concerti furono composti secondo la maniera vivaldiana: egli fu infatti, come Johann David Heinichen, Johann Georg Pisendel e Gottfried Heinrich St\u00f6lzel, fra i primissimi compositori che contribuirono alla diffusione dello stile del celebre compositore veneziano in Germania.\nL'affinit\u00e0 dei suoi concerti con quelli del Prete Rosso \u00e8 cos\u00ec considerevole, che in passato port\u00f2 all'errata attribuzione di alcuni suoi concerti ad Antonio Vivaldi, come il noto concerto per violino, archi e basso continuo, catalogato nel catalogo Ryom al RV 338, trascritto per organo solo da Johann Gottfried Walther."}
{"id": "1279744", "revid": "309289", "url": "https://it.wikipedia.org/wiki?curid=1279744", "title": "Kargat", "text": "Kargat (in lingua russa \u041a\u0430\u0440\u0433\u0430\u0442) \u00e8 una citt\u00e0 situata in Russia meridionale, nell'Oblast' di Novosibirsk, sul fiume omonimo. Secondo le stime del censimento del 2006, Kargat conta 10.934 abitanti.\nGeografia fisica.\nKargat \u00e8 situata nella Siberia meridionale, nel Bassopiano della Siberia Occidentale, a 40 chilometri a ovest dal capoluogo dell'Oblast', Novosibirsk, sul fiume Kargat, a pochi chilometri dalla confluenza del fiume \u010culym. Il clima \u00e8 continentale.\nStoria.\nAnche se \u00e8 difficile trovare citt\u00e0 risalenti a prima del XX secolo nell'Oblast' di Novosibirsk, Kargat \u00e8 stata fondata nel 1750. Ricevette lo \"status\" di citt\u00e0 nel 1965.\nPopolazione.\nNegli ultimi anni Kargat ha avuto un lieve abbassamento di popolazione. Ecco, secondo le stime del censimento, la storia della sua popolazione:"}
{"id": "1279745", "revid": "767487", "url": "https://it.wikipedia.org/wiki?curid=1279745", "title": "Seta (film)", "text": "Seta \u00e8 un film del 2007 diretto da Fran\u00e7ois Girard, tratto dall'omonimo romanzo di Alessandro Baricco.\nTrama.\nNel 1861 un'epidemia attacca gli allevamenti di bachi da seta prima in Europa e poi in Oriente. Un giovane francese decide di andare sino in Giappone per procurarli di contrabbando, evitando cos\u00ec anche la carriera militare. Con la promessa di fare presto ritorno parte salutando la moglie ma, una volta giunto a destinazione, rimarr\u00e0 affascinato da una donna.\nProduzione.\nTutte le scene riguardanti il giardino sono state girate a Ronciglione."}
{"id": "1279747", "revid": "36426", "url": "https://it.wikipedia.org/wiki?curid=1279747", "title": "Il Pesellino", "text": ""}
{"id": "1279749", "revid": "274482", "url": "https://it.wikipedia.org/wiki?curid=1279749", "title": "ICH6", "text": "L'ICH6 era il southbridge introdotto da Intel insieme al chipset i915 Grantsdale e i925 Alderwood a met\u00e0 2004, come evoluzione del precedente ICH5 che era abbinato all'i865 e all'i875. Nel 2005 \u00e8 stato abbinato anche al chipset mobile Alviso alla base della seconda generazione della piattaforma Centrino, conosciuta come Sonoma e basata sul processore Pentium M Dothan.\nCaratteristiche tecniche.\nProcesso produttivo.\nL'ICH6 era prodotto nel tradizionale package \"Ball Grid Array 609\" da 31x31 mm usato anche per i modelli precedenti.\nCome il predecessore, anche l'ICH6 consentiva ai produttori di schede madri di integrare fino a 8 porte USB 2.0. Rimaneva ancora il controller per 2 canali PATA di tipo UltraATA 100 con supporto RAID, ma veniva integrata anche la modalit\u00e0 \"1\" oltre alla \"0\" gi\u00e0 presente precedentemente. Anche il supporto agli hard disk SATA venne potenziato diventando compatibile con 4 porte SATA-150 (l'i865 ne supportava solo 2).\nInoltre, lo standard audio integrato divenne l'\"High Definition Audio\", chiamato da Intel con il nome in codice Azalia. La qualit\u00e0 era nettamente migliorata rispetto a quella dello standard AC '97 e, per la prima volta, un sistema audio integrato poteva svolgere le funzioni di un impianto home theater.\nLa comunicazione tra Northbridge e Southbridge venne notevolmente migliorata, infatti la tradizionale interfaccia a 266 MB/s venne sostituita dalla cosiddetta Direct Media Interface da 1 GB/s (nei chipset attuali \u00e8 di ben 2 GB/s) basata sul bus PCI Express e di conseguenza non era possibile abbinare i precedenti southbridge (ad esempio l'ICH5) ai nuovi northbridge, data l'incompatibilit\u00e0 dei vecchi ICH con lo standard PCI Express. Nella versione -W era dotato anche di un controller di rete wireless integrato chiamato Intel Wireless Connect e in grado di trasformare il sistema in un access point.\nLe versioni disponibili sono le seguenti:\nIl successore.\nIl successore di ICH6 \u00e8 stato, banalmente, l'ICH7 presentato a met\u00e0 2005 abbinato al chipset i945 Lakeport, successore dell'i915 Grantsdale."}
{"id": "1279753", "revid": "1243", "url": "https://it.wikipedia.org/wiki?curid=1279753", "title": "Ferrovia Brescia Iseo Edolo", "text": ""}
{"id": "1279754", "revid": "287204", "url": "https://it.wikipedia.org/wiki?curid=1279754", "title": "Zushi", "text": " \u00e8 una citt\u00e0 della prefettura di Kanagawa in Giappone, a circa 53\u00a0km a Sud-Sud-Ovest di Tokyo, citt\u00e0 alla quale \u00e8 collegata dalla linea ferroviaria di Yokosuka.\nNel 2003 la circoscrizione aveva una popolazione stimata di 58.597 abitanti ed una densit\u00e0 di 3.379,30 persone per km\u00b2. L'area totale della citt\u00e0 \u00e8 di 17,34\u00a0km\u00b2.\nLa citt\u00e0 ha acquisito l'indipendenza amministrativa il 15 aprile 1954.\nZushi possiede una frequentata spiaggia ed \u00e8 raggiungibile con la linea Yokosuka e la linea Keikyu.\nZushi possiede due stazioni ferroviarie, quella di Zushi, dove arriva la linea JR Yokosuka, e quella di Shin-Zushi, dove arriva la linea Keikyu e che si trova pi\u00f9 a sud.\nA Zushi hanno abitato molti famosi scrittori (ad esempio Roka Tokutomi e Shintar\u014d Ishihara).\nNel suo sobborgo di Hiroyama si trovano le seconde case dell'\u00e9lite di Tokyo, comprese quella del presentatore televisivo Monta Mino, quella dell'attuale Governatore di Tokyo Shintar\u014d Ishihara e del suo defunto fratello attore Y\u016bjir\u014d Ishihara.\nZushi ospita inoltre il centro abitativo di Ikego delle famiglie della Marina Militare USA. Ikego era originariamente un magazzino di munizioni della Marina Imperiale giapponese e copre circa 3\u00a0km\u00b2, dei quali circa uno \u00e8 dedicato agli alloggi delle famiglie dei militari USA. Ikego esiste dal 1996 e contiene 854 unit\u00e0 abitative per 3.400 famigliari delle forze armate. Si trova a circa 12\u00a0km dalla base della Marina USA di Yokosuka."}
{"id": "1279756", "revid": "219110", "url": "https://it.wikipedia.org/wiki?curid=1279756", "title": "ICH5", "text": "L'ICH5 era il southbridge introdotto da Intel insieme al chipset i865 Springdale a met\u00e0 2003, come evoluzione del precedente ICH4 che era abbinato agli i845, i850 e i855.\nCaratteristiche tecniche.\nProcesso produttivo.\nL'ICH5 era prodotto nel tradizionale package Ball Grid Array 652 usato anche per i modelli precedenti.\nL'ICH5 consentiva ai produttori di schede madri di integrare fino a 8 porte USB 2.0 (2 in pi\u00f9 del predecessore). Per la connessione delle periferiche di archiviazione era presente l'ormai tradizionale controller per 2 canali PATA di tipo UltraATA 100 ma, per la prima volta, veniva integrato il controller RAID in modalit\u00e0 \"0\". Con l'ICH5 fece il suo debutto anche lo standard SATA, a cui veniva offerto il supporto a 2 porte SATA-150.\nLa comunicazione tra Northbridge e Southbridge era la ormai tradizionale interfaccia a 266 MB/s.\nLe versioni disponibili sono le seguenti:\nIl successore.\nIl successore di ICH5 \u00e8 stato, banalmente, l'ICH6 presentato a met\u00e0 2004 abbinato al chipset i915 Grantsdale, successore dell'i865 Springdale."}
{"id": "1279757", "revid": "599013", "url": "https://it.wikipedia.org/wiki?curid=1279757", "title": "T\u014dru Ukawa", "text": "Carriera.\nI suoi primi successi sono nel campionato nazionale di velocit\u00e0 giapponese dove ha conquistato due titoli consecutivi nel 1993 e 1994.\nDopo il suo esordio nel motomondiale come wild card nel Gran Premio motociclistico del Giappone della stagione 1994 in sella ad una Honda NSR 250, giungendo terzo al traguardo ed una seconda presenza l'anno successivo senza ottenere punti, la sua carriera prosegu\u00ec con una prima stagione completa nella classe 250 nel motomondiale 1996 con il team Benetton Honda, per poi passare alla classe 500 con il team Repsol YPF Honda nel 2001 (ultimo anno di esistenza di tale classe) e MotoGP dall'anno seguente. Nel 2003 pass\u00f2 al team Pons.\nHa registrato la sua prima vittoria in gare del mondiale nel 1999 in classe 250 e la prima in MotoGP al GP del Sudafrica 2002.\nLa sua presenza nel motomondiale ha avuto termine nel 2005 con il team Pons, correndo una wildcard nel gran premio di casa, conclusosi con un ritiro. Dopo essere stato pressoch\u00e9 sempre fedele alla stessa casa motociclistica e aver raggiunto, quale miglior risultato in carriera, il secondo posto nella classifica piloti del motomondiale 1999 in classe 250.\nPer quanto riguarda le altre competizioni motociclistiche, da registrare anche 5 vittorie nella 8 Ore di Suzuka."}
{"id": "1279758", "revid": "96582", "url": "https://it.wikipedia.org/wiki?curid=1279758", "title": "Societ\u00e0 Sportiva Lazio 1931-1932", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1931-1932.\nStagione.\nNella stagione 1931-1932 la squadra ha partecipato al campionato di Serie A classificandosi al tredicesimo posto con 27 punti, a pari merito con la e la Pro Vercelli.\nOrganigramma societario.\nArea direttiva\nArea tecnica"}
{"id": "1279763", "revid": "1833487", "url": "https://it.wikipedia.org/wiki?curid=1279763", "title": "Sandra Romain", "text": "Biografia.\nSandra Romain lavorava per una rivista di viaggi in Romania quando un giorno, per ingannare la noia, le capit\u00f2 di sfogliare una rivista pornografica. Il suo capo se ne accorse e le disse che avrebbe potuto comparire sulla rivista, se proprio ci teneva. Lei prese qualche contatto e inizi\u00f2 a lavorare in film per adulti.\nDal 2001 ha lavorato per produzioni europee poi, nell'agosto 2005 si \u00e8 trasferita negli Stati Uniti, dove \u00e8 stata rappresentata da agenti come Mark Spiegler della \"Spiegler Girls\", Derek Hay della LA Direct Models e il regista svedese Mikael Grundstr\u00f6m.\nSandra ha stretto amicizia con attrici come M\u00e9lissa Lauren e Katja Kassin.\nLa sera del 13 gennaio 2007 ha vinto 4 premi al ventiquattresimo AVN Awards a Las Vegas.\nLa Romain programma di ritirarsi dalla pornografia americana nel 2007, ritornare in Romania e lavorare per qualche altro film europeo, di registi amici come Christophe Clark e Jean-Yves LeCastel. Programma di ritirarsi del tutto nel 2008."}
{"id": "1279765", "revid": "1100311", "url": "https://it.wikipedia.org/wiki?curid=1279765", "title": "Kirk Broadfoot", "text": "Caratteristiche tecniche.\n\u00c8 un difensore centrale.\nCarriera.\nClub.\nCresciuto calcisticamente nell'Ayr Valspar, una squadra della contea dell'Ayrshire, dalla quale Broadfoot proviene, questi firm\u00f2 il suo primo contratto da professionista con il St. Mirren, squadra con la quale raggiunse il suo vertice professionale alla fine della stagione 2005/2006, quando guadagn\u00f2 la promozione in Scottish Premier League.\nLa sua carriera rischi\u00f2 di avere un precoce e brusco arresto quando, alla fine del 2004, Broadfoot fu rinviato a giudizio per aggressione e condannato a un anno di libert\u00e0 vigilata, 200 ore di servizio sociale e 750 sterline di ammenda.\nNel marzo 2007 si \u00e8 accordato con i Rangers con un precontratto, a cui \u00e8 seguito l'ingaggio nell'estate successiva. Dal luglio 2007, quindi, Kirk Broadfoot \u00e8 un giocatore della squadra di Glasgow.\nIl 14 settembre 2010, durante il match di UEFA Champions League tra Manchester United e Rangers, Broadfoot \u00e8 protagonista di uno sfortunato e spiacevole episodio. Durante un contrasto, apparentemente innocuo e assolutamente non volto a far del male, il suo corpo frana sulla gamba del giocatore dello United Antonio Valencia, provocandogli la frattura di tibia e perone.\nNel 2012 firma un contratto annuale col Blackpool, formazione della Championship inglese, lasciando dunque i Rangers Glasgow, dopo i 5 anni dove ha vinto anche 3 titoli nazionali scozzesi.\nNazionale.\nTuttora Broadfoot vanta 4 presenze e 1 gol nella nazionale scozzese, ed \u00e8 stato anche utilizzato per la Scozia B, selezione con la quale ha esordito il 14 novembre 2006 contro i pari categoria dell' di pari categoria."}
{"id": "1279766", "revid": "38120", "url": "https://it.wikipedia.org/wiki?curid=1279766", "title": "C.U.S. Genova", "text": ""}
{"id": "1279768", "revid": "38120", "url": "https://it.wikipedia.org/wiki?curid=1279768", "title": "C.u.s. Genova", "text": ""}
{"id": "1279770", "revid": "21583", "url": "https://it.wikipedia.org/wiki?curid=1279770", "title": "Campionato del mondo di calcio da tavolo 1999", "text": "Il Campionato del mondo di calcio da tavolo 1999 si tenne a Delft.\nCategoria Open.\nRisultati.\nIndividuale.\nPrima fase a gironi ed Eliminazione Diretta\nSquadre.\nPrima fase a gironi ed Eliminazione Diretta\nCategoria Under20.\nRisultati.\nIndividuale.\nPrima fase a gironi ed Eliminazione Diretta\nSquadre.\nPrima fase a gironi ed Eliminazione Diretta\nCategoria Under16.\nRisultati.\nIndividuale.\nPrima fase a gironi ed Eliminazione Diretta\nSquadre.\nPrima fase a gironi ed Eliminazione Diretta\nCategoria Veterans.\nRisultati.\nIndividuale.\nPrima fase a gironi ed Eliminazione Diretta\nSquadre.\nPrima fase a gironi ed Eliminazione Diretta\nCategoria Femminile.\nRisultati.\nIndividuale.\nPrima fase a gironi ed Eliminazione Diretta\nSquadre.\nPrima fase a gironi ed Eliminazione Diretta"}
{"id": "1279773", "revid": "72396", "url": "https://it.wikipedia.org/wiki?curid=1279773", "title": "Theodore Monroe Davis", "text": ""}
{"id": "1279776", "revid": "10343851", "url": "https://it.wikipedia.org/wiki?curid=1279776", "title": "Associazione Bancaria Italiana", "text": ""}
{"id": "1279778", "revid": "110157", "url": "https://it.wikipedia.org/wiki?curid=1279778", "title": "Santuario di San Camillo de Lellis (Bucchianico)", "text": "La chiesa santuario di San Camillo de Lellis \u00e8 una chiesa che si erge a Bucchianico, paese abruzzese dell'entroterra della provincia di Chieti.\n\u00c8 uno dei luoghi religiosi pi\u00f9 visitati della regione, in quanto vi sono conservate alcune reliquie di san Camillo de Lellis. Il santo, patrono universale insieme a san Giovanni di Dio dei malati, degli ospedali e degli infermieri, \u00e8 nativo di Bucchianico ed \u00e8 il fondatore dell'Ordine dei chierici regolari ministri degli infermi ed \u00e8 anche il patrono d'Abruzzo assieme a san Gabriele dell'Addolorata.\nStoria.\nIl convento e la chiesa si trovano nel centro storico, furono eretti nel XVII secolo sopra un palazzo ceduto a San Camillo dal marchese Marino Caracciolo, principe di San Buono in Abruzzo Citeriore, e feudatario di Bucchianico Durante l'abbattimento avvenne un miracolo del santo, che preserv\u00f2 da un crollo un lavoratore, un affresco nella sagrestia del santuario ricorda tale avvenimento. Il santuario fu terminato nel 1690, come riporta la \"legenda\" del chiostro del convento, dove si trovano affreschi con scene di vita di San Camillo\nArchitettura.\nEsterno.\nLa chiesa si trova prospiciente Piazza San Camillo de Lellis, e posta dinanzi al fianco della chiesa di San Francesco sulla strada che taglia in due il centro storico bucchianichese, il corso Pierantoni. La facciata \u00e8 collegata al palazzo dove nacque San Camillo. Ha aspetto settecentesco molto composto e regolare, scandito verticalmente da due coppie di paraste attorno il portale principale, le paraste terminano a capitello corinzio, lo spazio centrale della trabeazione \u00e8 ornato da festoni vegetali, che si arrampicano sui capitelli, al di sopra vi \u00e8 l'iscrizione CONCIVI DIVO CAMILLO A.D. MCMXXI. La terminazione della facciata \u00e8 ad architrave triangolare, con al centro del timpano lo stemma dell'ordine dei Camilliani; al centro della facciata si trova una grande nicchia con la statua del santo. L'impianto della chiesa \u00e8 rettangolare, sul retro sorge il campanile di tradizione napoletana, a pianta quadrata, in laterizio, con decorazioni a paraste angolari e una cuspide cipollina.\nInterno.\nL'interno a navata unica, molto piccolo ma particolarmente elaborato: la volta \u00e8 a botte con pennacchi e ricchissimo corredo di stucchi policromi, dove prevale la tonalit\u00e0 del verde acqua, entro i cui riquadri delle cornici vi sono gli stemmi dell'ordine Camilliano, in particolar modo la croce rossa; sulla controfacciata si trova la cantoria con l'organo a canne; lateralmente vi sono due altari per lato, sulla destra c'\u00e8 la riproduzione della Santa Croce e dell'icona miracolosa camilliana della Madonna della Salite, ispirata a quella della Maddalena a Roma, mentre sulla sinistra si trova l'altare con alcune reliquie di San Camillo, tra cui frammenti del cuore.\nDi particolar pregio \u00e8 l'altare maggiore, a tabernacolo ligneo monumentale, diviso in tre scomparti, dei quali quello maggiore \u00e8 incassato tra colonne tortili di modello berniniano per il baldacchino di San Pietro, con possente architrave ornamentale. Esso \u00e8 suddiviso in tre pale, delle quali la centrale raffigurante San Camillo in trionfo benedicente. Una quarta piccola pala superiore mostra San Camillo nelle vesti di vescovo che piange la deposizione di Cristo.\nAffreschi del 1690 decorano l'interno, in particolare la sacrestia, con rappresentazioni della vita del Santo. Gli affreschi sono suddivisi in questo ciclo:\nCripta\nLa cripta \u00e8 il sacello dedicato a San Camillo, occupa tutta la parte inferiore della chiesa superiore, vi si accede dai due lati della controfacciata, mediante due scalinate laterali che vanno a concludersi centralmente, prima di accedere al pavimento. La navata \u00e8 unica, decorata con volte a crociera a intonaco, dipinto sempre con elementi che rimandano all'Ordine Camilliano, lateralmente si aprono delle piccole nicchie con delle vetrate istoriate che ricordano dei miracoli del santo, opera degli anni '50. Il presbiterio \u00e8 preceduto da un arco trionfale schiacciato, adornato di lampade dorate accese, vi si trova un piccolo altare di colonnine con al centro una statua della Madonna dorata; altre due piccole nicchiette laterali mostrano delle vetrate istoriate, e due sorte di \"reliquiari\" dell'ordine, sulla sinistra si trovano cimeli dell'ordine Camilliano e del suo operato nel mondo, con un album fotografico delle missioni nei vari continenti del Pianeta, mentre sulla destra si trova un piccolo sacello ad altare, realizzato ad ispirazione del quattrocentesco \"Sancta Sactorum\" del palazzo Laterano di San Giovanni in Laterano a Roma, con la raffigurazione negli archetti dei 12 Apostoli. Vi si trovano varie testimonianze e cimeli, oltre ad album fotografici dei \"miracolati\" dall'intercessione di San Camillo; vi si trovano soprattutto sciarpe e caschi di motociclisti incidentati, sul punto di morire, e salvati in extremis. Il \"sancta sanctorum\" bucchianichese di questo santuario sta nella grande teca centrale, dentro una muratura a tre archi, dei quali quello centrale \u00e8 pi\u00f9 grande, dove si trova il sarcofago con teca di vetro del corpo mummificato di San Camillo de Lellis, con il volto ricostruito in cera. La parete superiore di questo muro \u00e8 interamente mosaicata, con un cielo stellato e schiere di angeli che vengono a rendere omaggio al santo defunto.Oltre a teca sepolcrale, si trova un'abside a tre nicchie, delle quali la centrale \u00e8 pi\u00f9 grande, con una tela settecentesca di San Camillo in estasi davanti al Crocifisso, mentre lo sorregge per deporre Ges\u00f9 dalla croce; lateralmente su sfondo a mosaico si trovano \"San Camillo tra un vescovo e San Francesco\", e \"San Camillo e il Battista\" in adorazione della Madonna col Bambino\", posta al centro.\nLa cripta moderna \u00e8 del 1958 e conserva la reliquia del cuore del santo (il corpo \u00e8 tumulato a Roma) con accanto la \"Fiaccola della carit\u00e0\" ivi posta nel 1960 e benedetta da Giovanni XXIII. Il sepolcro contiene soltanto il corpo mummificato del santo.\nAffresco della Madonna degli Infermi.\nSi trova sulla seconda nicchia a destra della navata unica, si presume fosse stato realizzato nel 1690 ispirandosi all'affresco della Maddalena a Roma; l'autore \u00e8 ignoto, ma l'opera venne commissionata al padre Tommaso Calcullo, Superiore di Bucchianico, dove visse dal 5 maggio 1687 al 20 marzo 1691, quando poi venne nominato Provinciale di Napoli. L'immagine camilliana di Roma era ben nota nel Regno di Napoli, varie copie furono fatte realizzate dal Padre Simonio, sicch\u00e9 a Milano, sino a Madrid, dal 1639 e definitivamente nel 1708 si ebbe il culto dell'immagine di Nostra Signora della Sanit\u00e0.\nPer l'immagine di Bucchianico, negli atti dell'archivio dei Camilliani di Bucchianico, il priore Gennaro annota la presenza di un quadro della Madonna delle Grazie con la cornice d'oro, un quadro di San Sebastiano e un piccolo quadro della Maddalena. Una lettera del 26 novembre 1629 scritta al Superiore Padre La Cava di Bucchianico, si parla di un'immagine della Madonna Pellegrina; probabilmente si tratterebbe dell'icona della Madonna degli Infermi, la Vergine in primo piano che abbraccia il bambino molto pi\u00f9 piccolo, con lo stemma dell'Ordine dei Camillaini.\nPalazzo De Lellis - Casa natale.\nIl palazzo De Lellis \u00e8 una composta struttura rettangolare a due piani. Per onorare il santo sono state costruite la cappellina di San Camillo (XVII secolo, terminata nel 1712) e il museo del Capitano Giovanni de Lellis.\nIl palazzo funge di accesso al chiostro centrale, molto piccolo, con un porticato di archi a tutto sesto, un pozzo centrale con l'acqua ritenuta miracolosa, e presso le mura una serie di tele ottocentesche che rievocano le scene di vita pi\u00f9 interessanti di San Camillo, miste ai miracoli. Il palazzo, accessibile anche dalla cripta, oltre che dal piazzale fuori il santuario, ai piani superiori ospita una parte della congregazione di San Camillo di Bucchianico, nella parte accessibile dalla cripta del santuario, vi si trovano importanti reperti storici appartenuti al santo, oppure riguardanti la sua vita, la sua missione dell'ordine.\nIn tutto sono 4 sale, queste sono provviste di pannelli illustrativi che raccontano la storia della Chiesa Cattolica nella prima met\u00e0 del Seicento, e di come San Camillo de Lellis riusc\u00ec ad introdurvisi a Roma, fondando l'ordine della Croce Rossa:"}
{"id": "1279779", "revid": "842", "url": "https://it.wikipedia.org/wiki?curid=1279779", "title": "La cantata dei giorni pari", "text": ""}
{"id": "1279780", "revid": "729019", "url": "https://it.wikipedia.org/wiki?curid=1279780", "title": "Kupino", "text": "Kupino (in lingua russa: \u041a\u0443\u043f\u0438\u043d\u043e) \u00e8 una citt\u00e0 situata nell'Oblast' di Novosibirsk, in Russia, nella Siberia meridionale, a 581 chilometri a ovest dalla capitale del territorio, Novosibirsk, e a pochi chilometri a sud dalla cittadina di \u010cany; venne fondata con il nome attuale nel 1886 e ricevette lo status di citt\u00e0 nel 1944. La citt\u00e0 \u00e8 il capoluogo del distretto di Kupinskij (in lingua russa Ky\u043f\u0438\u043d\u0441\u043a\u0438\u0439 \u0420\u0430\u0439\u043e\u043d, letteralmente Kupinskij Rajon).\nGeografia fisica.\nClima.\nKupino \u00e8 soggetta al clima continentale."}
{"id": "1279785", "revid": "72387", "url": "https://it.wikipedia.org/wiki?curid=1279785", "title": "Ginyeo", "text": ""}
{"id": "1279786", "revid": "1305772", "url": "https://it.wikipedia.org/wiki?curid=1279786", "title": "M\u00e9lissa Lauren", "text": "Biografia.\nDopo un ciclo di studi durato tre anni per diventare cuoca professionale, M\u00e9lissa Lauren lavor\u00f2 come pasticciera in un ristorante di lusso a Parigi.\nDopo aver letto su un giornale un'offerta di lavoro da parte del regista francese John B. Root, la Lauren inizi\u00f2 a lavorare sul set sei giorni dopo, nel giugno 2003.\nI suoi genitori, che per lei aspiravano a una carriera come medico o avvocato, furono scioccati quando scoprirono che la figlia stava facendo pornografia.\nIn seguito hanno accettato la sua scelta, dopo essere stati rassicurati sulle loro paure riguardo a un possibile uso di droga o a maltrattamenti.\nMelissa Lauren \u00e8 molto nota per le sue scene di sesso orale, anale e interrazziale. Nel 2007 ha vinto l'AVN Award for Best Group Sex Scene (video) e nel 2008 l'AVN Award for Best Three-Way Sex Scene - Video.\nHa un piercing su ognuno dei capezzoli e ha effettuato una plastica ai seni.\nSi \u00e8 ritirata nel 2008."}
{"id": "1279787", "revid": "767487", "url": "https://it.wikipedia.org/wiki?curid=1279787", "title": "L'anno del dragone", "text": "L'anno del dragone (\"Year of the Dragon\") \u00e8 un film del 1985 diretto da Michael Cimino e interpretato da Mickey Rourke, John Lone e Ariane Koizumi. \u00c8 ispirato all'omonimo romanzo di Robert Daley, adattato dal regista con Oliver Stone.\nIl film, prodotto da Dino De Laurentiis, segna il ritorno al cinema di Cimino, a cinque anni dal clamoroso fiasco de \"I cancelli del cielo\" che fece fallire la United Artists, ed \u00e8 un'esplorazione delle bande di strada, dello spaccio di droga illegale, del razzismo e degli stereotipi.\nTrama.\nNew York: la minaccia criminale della Triade prospera nella citt\u00e0, e in particolare nel distretto di Chinatown e dintorni, base di tutti i traffici e le operazioni illegali. Il nuovo padrino Joey Tai decide che \u00e8 tempo di condurre una battaglia per gli interessi sul nuovo mercato della droga con un cambio radicale di leadership, che lo vede imporsi sopra gli anziani delle famiglie.\nInizier\u00e0 cos\u00ec una violenta guerra tra bande che lascer\u00e0 una scia di morti e di distruzione. Tutto questo continua fino a quando non arriva il capitano Stanley White a prendere il comando della situazione nel quartiere. Alleato con una bella reporter, il capitano White ingagger\u00e0 una battaglia del tutto personale e senza esclusione di colpi contro il boss della mala Joey Tai e la Triade."}
{"id": "1279791", "revid": "729019", "url": "https://it.wikipedia.org/wiki?curid=1279791", "title": "Kisaeng", "text": "Il termine kisaeng (anche \"gisaeng\") () nella cultura coreana identifica la donna che, per professione, \u00e8 un'intrattenitrice, attivit\u00e0 che nella tradizione la vedeva occuparsi dell'intrattenimento di persone altolocate (\"yangban\" e sovrani).\nComparse durante la dinastia Goryeo, le kisaeng erano ufficialmente intrattenitrici del Regno, destinate ad espletare diverse funzioni. Molte erano impiegate a corte, tuttavia erano presenti anche in tutto il territorio: sebbene note per lo svago di natura sessuale che fornivano agli ospiti, in realt\u00e0 erano artiste dell'intrattenimento, partecipavano a spettacoli e cerimonie indirizzate principalmente agli yangban, i nobili, e alla famiglia reale. Istruite con cura e attenzione, erano colte e raffinate, versate nelle belle arti, nella poesia e nella prosa, anche se spesso il loro valore non era riconosciuto in quanto considerate come appartenenti ad una classe inferiore.\nLe kisaeng tuttavia hanno conquistato un'importanza culturale rilevante durante periodo Joseon, periodo in cui la loro figura \u00e8 diventata simbolo di tradizione e di conservazione dell'assetto sociale: alcune delle pi\u00f9 antiche e popolari storie, come ad esempio \"Chunhyangjeon\", presentano le kisaeng come eroine. Anche se la maggior parte delle kisaeng sono state dimenticate, alcune sono ricordate per il loro talento e la loro devozione. La pi\u00f9 famosa di queste \u00e8 Hwang Jin-yi, vissuta nel XVI secolo.\nPosizione sociale.\nDurante i regni di Goryeo e Joseon, le kisaeng possedevano lo status di \"cheonmin\", il livello sociale pi\u00f9 basso. Appartenevano alla stessa classe dei macellai e degli schiavi. Tale livello sociale era ereditario, pertanto i figli di una kisaeng erano anch'essi \"cheonmin\", e in particolare le figlie femmine diventavano automaticamente kisaeng. All'inizio del regno di Goryeo, le sezioni governative di ogni distretto iniziarono localmente a tenere un registro delle kisaeng, a garanzia di un controllo totale sulla situazione. La stessa prassi era seguita per monitorare gli schiavi. Le kisaeng appartenenti a tali sedi locali governative erano conosciute come \"gwan-gi\": da precisare che in realt\u00e0 il loro livello sociale era diverso da quello cui facevano parte gli schiavi della stessa sede, in quanto inserite separatamente nei registri utilizzati per censimento (quindi anche se tecnicamente appartenevano allo stesso rango di \"cheonmin\", le kisaeng godevano in realt\u00e0 di uno status privilegiato rispetto a quello degli schiavi).\nLa kisaeng poteva liberarsi da questa posizione solo se veniva pagato al governo un lauto compenso, intervento di cui potevano farsi carico ricchi mecenati, quindi generalmente si trattava di ufficiali governativi di alto livello.\nDiverse kisaeng avevano talento per la poesia, e sono sopravvissuti numerosi \"sijo\" composti da kisaeng. Tali componimenti in genere trattano di struggimento e separazione, emozioni tipiche e comuni a quelle evocate dai poemi composti dai \"seonbi\" in esilio. Non mancano tuttavia di ironia, come testimoniato ad esempio dalle opere di Hwang Jin-yi. Tradizionalmente lo stile sijo divenne simbolo delle kisaeng, mentre le donne altolocate (appartenenti alle famiglie degli yangban) prediligevano la forma poetica del gasa.\nNella societ\u00e0 strutturata e gerarchica della Corea, in cui si ammiravano le doti della kisaeng \"artista\", ma in cui la si considerava alla stregua di una schiava, si parlava delle kisaeng che \"possedevano il corpo della classe inferiore, ma la mente della classe aristocratica\".\nCarriera.\nLa carriera della maggior parte delle kisaeng era assi breve, in genere iniziava attorno all'et\u00e0 di 16 o 17 anni e aveva termine a 22 anni. Solo poche kisaeng erano in grado di continuare con tale professione per un lungo termine oltre la fascia d'et\u00e0 prevista, motivo per cui probabilmente quanti si occupavano della preparazione delle kisaeng accettavano anche bambine di otto anni. Tutte le kisaeng erano comunque obbligate per legge a ritirarsi a 50 anni. Perlopi\u00f9, una volta lasciata la professione, la migliore aspettativa di una kisaeng, al fine di procurarsi un supporto di medio-lungo termine, era quella di riuscire a diventare la concubina di uno yangban. Tuttavia questa strada non era praticabile finch\u00e9 il mecenate in questione non riusciva a riscattarla dal suo status, pagamento che pochi del periodo Joseon potevano permettersi: per questo motivo molte ripiegavano e andavano a lavorare nelle taverne.\nNel tardo periodo Joseon, si diffuse un sistema sociale con categorie a tre livelli. Il pi\u00f9 alto status sociale tra le kisaeng era rappresentato dalle \"haengsu\" (), che cantavano e ballavano ai ricevimenti e alle cerimonie delle classi altolocate. Alle \"haengsu\" kisaeng non era consentito continuare le proprie mansioni di intrattenimento vero e proprio dopo avere compiuto trent'anni. Tuttavia, potevano continuare a lavorare e a dedicarsi ad altri compiti, come confezionare abiti o preparare medicine, fino all'et\u00e0 di cinquant'anni. Ricevevano ospiti solo per scelta. Perlopi\u00f9 le kisaeng presenti a corte facevano parte della classe \"haengsu\", ed erano chiamate anche \"seonsang\" (). Inoltre le \"haengsu\" kisaeng di ogni distretto si facevano carico della disciplina e della preparazione delle nuove kisaeng.\nLe kisaeng del livello pi\u00f9 basso erano dette \"samsu\" (). Alle \"samsu\" era proibito esibirsi e portare in scena le canzoni e le danze delle \"haengsu\". Il sistema a livelli descritto, come tanti altri aspetti della divisione sociale del periodo Joseon, venne meno nel XIX secolo.\nNel corso della loro vita lavorativa, le kisaeng erano in grado di accumulare una considerevole ricchezza personale. Ovviamente queste erano eccezioni: da considerare che dovevano comunque mantenersi autonomamente, pertanto dovevano provvedere alle proprie spese, inclusi cibo, abiti, cosmetici.\nDiventare una kisaeng.\nErano diverse le strade che portavano una donna a diventare kisaeng. Alcune erano figlie di kisaeng, che ereditavano lo status della loro madre. Altre erano vendute ai \u201cgijeok\u201d dalle famiglie che non potevano mantenerle. La maggior parte di queste famiglie appartenevano alla classe dei \"cheonmin\" ma a volte anche famiglie povere di rango superiore vendevano i propri figli secondo questa consuetudine. In alcune occasioni, anche le donne delle famiglie yangban diventavano kisaeng, solitamente per avere violato le consuetudini restrittive sulla sessualit\u00e0 del periodo Joseon.\nLe kisaeng si distinsero dall'inizio come lavoratrici capaci e talentuose, quindi il governo presto manifesto l'interesse ad assicurare una corretta educazione. Questa situazione emerse durante il regno di Goryeo con la creazione dei gyobang, istituti preparatori e formativi per le kisaeng del palazzo reale. Durante il periodo Joseon, questa pratica venne strutturata e codificata. In particolare l'istruzione si focalizzava sulla musica e sulla danza.\nNel Sistema a tre livelli del tardo Joseon, vennero istituite per le kisaeng del primo livello scuole formative pi\u00f9 specializzate. Il corso di studi durava tre anni e venivano trattate poesia, danza, musica e arte. La scuola pi\u00f9 all'avanguardia era situata a Pyongyang. Questo sistema perdur\u00f2 con efficacia sotto il periodo coloniale giapponese, durante il quale le scuole che formavano le kisaeng erano conosciute come \"gwonbeon\" ().\nVita quotidiana.\nAlla stregua di schiave del governo, la vita di una kisaeng era controllata e regolata attentamente. Erano assegnate a ufficiali denominati \"hojang\", che avevano l'incarico di sorvegliarle. Agli \"hojang\" era anche affidato il compito di aggiornare il registro delle kisaeng e assicurare che nessuna kisaeng del distretto scappasse. Le kisaeng dovevano obbedire alle richieste del proprio mecenate, sempre che avessero avvisato il proprio hojang. Le kisaeng del quartiere erano tenute a comparire per l'ispezione due volte al mese e anche quando un nuovo ufficiale arrivava nel territorio. Di pi\u00f9, erano obbligate a presentarsi perch\u00e9 venisse loro impartita una formazione continua, solitamente focalizzata su musica e danza. La frequenza e i contenuti di queste sessioni di studio variavano da regione a regione.\nTuttavia, lo stato non conosceva nel dettaglio tutto ci\u00f2 che riguardava le kisaeng. L'ordine era mantenuto all'interno del \"gyobang\", che poteva avere decine di kisaeng, da una \"haengsu\", ossia una kisaeng appartenente al livello pi\u00f9 alto. Quando sorgevano problemi tra una kisaeng e un cliente, o quando accuse di condotta criminale venivano mosse a carico di una kisaeng, solitamente la \"haengsu\" kisaeng prendeva in mano il caso e risolveva la questione.\nDi pi\u00f9, molte kisaeng avevano un \"gibu\", detto anche \"marito della kisaeng\u201d, che procurava alla donna protezione e supporto economico, come l'acquisto di beni preziosi o il garantire uno status in cambio di intrattenimento (questi non era legalmente il marito, la denominazione \u00e8 solo simbolica). La maggior parte dei \"gibu\" erano soldati, guardie, oppure servi del palazzo reale. A volte si creavano attriti tra colui che voleva diventare cliente e il \"gibu\", nonostante il \"gibu\" non fosse il marito della kisaeng e non potesse reclamare diritti sulla sua. Il ruolo del \"gibu\" \u00e8 cambiato nei secoli: in un primo momento, molte kisaeng non avevano un tale protettore. Tuttavia, durante la dinastia del tardo Joseon, il sistema del \"gibu\" divenne praticamente comune ovunque.\nSotto il periodo Joseon, le case delle kisaeng erano tipicamente situate vicino al centro della citt\u00e0, spesso vicine al luogo in cui si teneva il mercato cittadino. Venivano messe in mostra fuori dall'edificio per creare un effetto di benvenuto; in alcuni casi la location veniva scelta secondo altri parametri: si faceva attenzione che vi fosse uno scorcio grazioso, e che l'area attorno alla casa avesse un panorama gradevole, con laghetti ornamentali e piante.\nPolitica e diplomazia.\nLe kisaeng ricoprirono un certo numero di importanti ruoli politici, al servizio dello Stato. Ad esempio erano impiegate per intrattenere dignitari stranieri in visita, provenienti dalla Cina, e se questi viaggiavano, li accompagnavano attraverso tutto il paese.\nGrazie al fatto che frequentavano le taverne e le pensioni della citt\u00e0, le kisaeng spesso erano a conoscenza della situazioni e degli affari locali pi\u00f9 interessanti. Proprio attraverso le informazioni procurate da una kisaeng, l'armata ribelle di Hong Gyeong-nae riusc\u00ec facilmente a conquistare la fortezza di Jongju, all'inizio del XIX secolo.\nQuando numerose citt\u00e0 della Corea caddero durante l'invasione giapponese della Corea (1592\u201398), nel tardo XVI secolo, le kisaeng spesso intrattenevano i generali a capo delle armate vincitrici. Alcune delle pi\u00f9 famose kisaeng, incluse Nongae di Jinju, sono oggi ricordate per il loro coraggio per avere ucciso o avere tentato di assassinare i leader dell'armata imperiale giapponese.\nAlcune kisaeng furono attive anche durante i movimenti di indipendenza della Corea, risalenti al XX secolo. In talune situazioni queste donne ricordavano le altre kisaeng del periodo Joseon, spesso pronte ad assumere un ruolo di comando e a combattere per l'indipendenza. Aengmu, una kisaeng di Taegu, \u00e8 stata una dei pi\u00f9 grandi donatori del Movimento Nazionale per la restituzione dei debiti, all'inizio del Novecento. Circa cinquanta kisaeng presero parte ad una dimostrazione legata al movimento del 1\u00ba Marzo del 1919.\nDifferenze territoriali.\nLe kisaeng sembra fossero in numero relativamente contenuto, al pi\u00f9 qualche migliaio. Erano dislocate un po' in tutte le regioni, con una concentrazione di qualche centinaio di kisaeng nei centri maggiori e in numero inferiore nei villaggi hyeon .\nIl numero e le caratteristiche di una kisaeng variavano significativamente da regione a regione. Durante il periodo Joseon, la citt\u00e0 che ospitava in assoluto pi\u00f9 kisaeng era Seoul, denominata allora Hanseong, con un numero che si aggirava attorno al migliaio. Alcune di queste lavoravano per la corte e aiutavano a coordinare il vasto numero di intrattenitrici formate che erano necessarie per i festival. Belle e talentuose kisaeng della provincia erano spesso prese e portate a Seoul. L'addestramento delle kisaeng a Seoul era ben definito nei minimi particolari e assai rigido, e infatti le kisaeng disattente venivano rispedite a casa.\nVi era inoltre un alto numero di kisaeng nelle due vecchie capitali di Gaesong e Pyeongyang. Le kisaeng di Pyeongyang erano note per la loro bellezza e il loro talento. La scuola di kisaeng di Pyeongyang era una delle pi\u00f9 all'avanguardia del paese e continu\u00f2 nelle sue attivit\u00e0 fino a quasi tutto il periodo coloniale. Le kisaeng di Pyeongyang erano anche conosciute per la loro bravura nell'interpretare il \"gwan san yung ma\", una canzone composta nel XVIII secolo dal poeta Shin Gwangsu.\nUna certa concentrazione di kisaeng era facile trovarla vicino ai campi militari, in particolare a ridosso del confine settentrionale. Ad esempio, ai tempi di Sejong il Grande, nel XV secolo, c'erano circa sedici kisaeng localizzate presso la base militare Yongbyon. In queste aree, sostanzialmente la kisaeng ricopriva il ruolo di moglie per coloro che appartenevano all'esercito e le sue mansioni erano molto pi\u00f9 focalizzate nelle attivit\u00e0 domestiche che nell'intrattenimento.\nLa kisaeng di altre regioni in genere conservava anche alcune caratteristiche distintive del territorio di appartenenza. Le kisaeng di Jinju erano particolarmente versate nella Geommu, una danza tradizionale con la spada Le intrattenitrici di Jeju erano conosciute per la loro abilit\u00e0 equestre. In taluni casi, abilit\u00e0 che si associavano a kisaeng di una zona, erano rivendicate anche da altri territori. Le kisaeng della regione del Gwandong, nella costa orientale, patria di numerose splendide e famosa vedute, incluso Monte Kumgang, memorizzarono la \"gwan dong byeol gok\" (), una composizione in cui si narrava dei paesaggi della regione. Le kisaeng della regione di Honam, nel nordovest, erano versate nell'arte del \"pansori\", mentre quelle della citt\u00e0 \"seonbi\" Andong sapevano recitare il \"Grande Studio\".\nStoria.\nUn enorme silenzio aleggia nelle storie ufficiali della Corea quando si parla di kisaeng. L'argomento \u00e8 stato trattato occasionalmente all'interno di record ufficiali come \"Goryeosa\" o gli \"Annali della Dinastia Joseon\". Ancora i riferimenti alle kisaeng sono alquanto sporadici nello \"yadam\" o negli \u201caneddoti storici\u201d del tardo Joseon; alcuni pensatori Silhak come Yi Ik e Jeong Yak-yong, noto come \"Dasan\", si occuparono alla loro situazione all'interno della societ\u00e0 e al loro ruolo. Anche oggi, diversi saggi formali sulla storia della Corea danno poco spazio alla storie del kisaeng, oppure addirittura non le citano. Ad esempio, il manuale \"New History of Korea\" di Lee Ki-baik, non contiene un singolo riferimento alle kisaeng.\nOrigini.\nVi sono diverse teorie in merito all'origine delle kisaeng. La prima ipotesi venne formulata dallo scolaro Dasan, da qui le teorie si sono poi moltiplicate dacch\u00e9 le stesse kisaeng sono diminuite.\nUna teoria trae le sue origini nella dinastia di Silla, tra le \"wonhwa\", predecessori di sesso femminile dei hwarang. Tuttavia c'\u00e8 poco che possa suggerire un collegamento concreto tra le \"wonhwa\" di Silla e quelle che sarebbero state le kisaeng. Inoltre le wonhwa pare fossero scelte all'interno della classe nobile, mentre le kisaeng appartenevano perlopi\u00f9 alle classi pi\u00f9 basse. Per questi motivi pochi studiosi contemporanei supportano tale ipotesi.\nAltri studiosi fanno risalire le loro origini ai primi anni di Goryeo, quando molta gente veniva spostata fino al periodo tardo dei Tre Regni, nel 936. All'epoca, un significativo numero di persone di Baekje conduceva una vita errante all'interno del paese. Non \u00e8 chiaro se questo stile di vita nomade avesse gi\u00e0 preso piede in precedenza o fosse una conseguenza dei recenti fermenti. Non a caso \u00e8 stata ipotizzata una connessione tra queste popolazioni erranti e le trib\u00f9 nomadi della Manchuria. Il primo re di Goryeo, Taejo, considerava questi erranti un pericolo per la stabilit\u00e0 del paese, pertanto ordin\u00f2 che diventassero schiavi del governo. Nonostante non vi siano prove certe, si ritiene che le prime kisaeng provenissero da questa schiera di nomadi resi schiavi.\nGoryeo.\nAl di l\u00e0 delle loro origini, le kisaeng emersero innanzitutto come classe e raggiunsero in ruolo rilevante durante il regno di Goryeo, 935-1394. Sono citate la prima volta all'inizio dell'XI secolo In questo periodo, erano innanzitutto indirizzate verso lavori manuali per cui era necessario talento, quali il cucito, la musica e la medicina. Le intrattenitrici presso la corte, ricoprivano un ruolo simile a quello ricoperto pi\u00f9 tardi da quasi tutte le kisaeng.\nA causa della crescita del numero delle kisaeng, durante il regno Myeongjong lo stato prese a tenere un registro (detto \"gijeok\") delle kisaeng che vivevano all'interno della giurisdizione. In questi anni lo stato fece il primo tentativo di istituire strutture per formare le kisaeng intrattenitrici. Queste accademie erano note come \"gyobang\", e per la prima volta apparvero nella storia quando Re Hyeonjong, nel 1010, le abol\u00ec. Tuttavia tali strutture vennero ripristinate durante il regno di Chungnyeol. Le \"gyobang\" si occupavano di formare le allieve negli stili musicali del \"dangak\" e del \"sogak\"\nLe donne che ricevevano una formazione nelle \"gyobang\" erano esclusivamente intrattenitrici. Il loro ruolo negli affari della corte divenne via via pi\u00f9 importante. Esse intrattenevano sia il re che i dignitari in visita, un ruolo che \u00e8 continuato fino a tutto il periodo Joseon. In aggiunta, nel regno di Munjong, recitavano nelle cerimonie ufficiali dello stato.\nCos\u00ec come non sono chiare le origini delle kisaeng, lo \u00e8 altrettanto la loro relazione con le altre classi della societ\u00e0. Le intrattenitrici che appaiono nei record storici sono esclusivamente kisaeng della corte, e sono tutte registrate come schiave del governo.\nJoseon.\nIl regno di Goryeo venne seguito da quello di Joseon, 1394-1910. Durante la dinastia Joseon, il sistema kisaeng continu\u00f2 a fiorire e a svilupparsi, nonostante l'ambivalente attitudine del governo verso questo.\nIl periodo Joseon si fondava sul confucianesimo coreano, e questi studiosi del tempo non davano troppa importanza al lavoro delle donne e, in particolare, alla classe delle kisaeng. VI erano molti appelli per l'abolizione della casta delle kisaeng, o per la loro esclusione dalla corte, ma questi furono vani \u2013 forse per via dell'influenza delle stesse donne oppure per la paura che gli ufficiali potessero vantare diritti sulle mogli di altri. Una proposta di questo genere venne fatta durante il regno di Sejong il Grande, ma quando un consigliere di corte sugger\u00ec che l'abolizione di questa classe avrebbe portato gli ufficiali governativi a compiere gravi crimini, il re decise di mantenere le kisaeng.\nDurante il breve e violento regno di Yeonsangun, 1494\u20131506, kisaeng divennero simbolo di eccessi reali. Yeonsan-gun trattava le donne principalmente come oggetto di piacere, e rese anche le kisaeng della medicina (\"yakbang gisaeng\") intrattenitrici Yeonsan-gun fece portare 1,000 donne e fanciulle dalle province per servire a palazzo come kisaeng: molte di queste venivano pagate con denaro pubblico. Egli potrebbe essere stato il primo a istituire una forma gerarchica tra esse, dividendo le kisaeng del palazzo tra \"Paradiso\", ossia coloro con cui aveva rapporti, e \"Terra\", rappresentato da quelle addette ad altre funzioni.\nNel 1650 tutte le kisaeng divennero schiave del governo. La kisaeng assegnata ad una funzione governativa era conosciuta come \"gwan-gi\", o \"kisaeng della sede\". Per legge il loro ruolo non includeva che prestassero servizi sessuali nei confronti degli ufficiali; in effetti gli ufficiali rischiavano severe punizioni avessero avuto una relazione con una kisaeng. Tuttavia nella realt\u00e0 le kisaeng erano spesso forzate a sottostare ai voleri degli ufficiali. A volte era fatta una distinzione tra \"gwan-gi\" che erano obbligate a offrire servizi sessuali agli ufficiali, e tra quelle che non lo erano. Tale distinzione venne rappresentata nella popolare \"Chunhyangga\".\nLa Riforma Gabo del 1895 abol\u00ec ufficialmente il sistema delle classi della dinastia Joseon, e cos\u00ec fece con la schiavit\u00f9. A partire da quell'anno in poi, tutte le kisaeng divennero, almeno di nome, libere. Nella realt\u00e0, molte kisaeng, cos\u00ec come tanti altri schiavi, continuarono a vivere nella loro condizione servile per diversi anni. Di pi\u00f9, tante di quelle che erano state liberate non avevano speranze di una vita alternativa; continuarono pertanto ad operare come intrattenitrici, ora senza le protezioni rappresentate dallo status di kisaeng. Durante il decennio successivo, molte di queste kisaeng andarono a lavorare altrove.\nPeriodo moderno.\nA partire dagli anni settanta dell'Ottocento, le danze e il lessico delle kisaeng vennero parzialmente preservati nelle danze contemporanee coreane e nelle rappresentazioni teatrali recitate nelle gw\u014fnb\u014fn, scuole di preparazione per kisaeng, che predominarono durante il periodo coloniale giapponese tra il 1910 e il 1945. Anche se in realt\u00e0 le gw\u014fnb\u014fn non esistevano pi\u00f9 da tempo, si diffuse una sorta di convenzione accademica, dove le studentesse studiavano privatamente con donne che erano state kisaeng o intrattenitrici provenienti dalle gw\u014fnb\u014fn.\nUn numero assai contenuto di \u201cpalazzi\u201d di kisaeng ha continuato la sua attivit\u00e0 nella Corea del Sud, e si ritiene che alcune danze e tradizioni si siano perse per sempre. Alcuni uomini d'affari sudcoreani continuano tutt'oggi ad accompagnare uomini d'affari stranieri in queste case, tuttavia tali strutture sono perlopi\u00f9 una moderna interpretazione degli antichi palazzi delle kisaeng. La pi\u00f9 antica e tradizionale casa di kisaeng in Corea, \"Ohjinam\" (\uc624\uc9c4\uc554), \u00e8 stata chiusa nel 2010. Oggi la sfida delle moderne kisaeng e l'impatto nella societ\u00e0 coreana \u00e8 quella di ricevere nuova attenzione dalla popolazione, in un momento in cui i coreani aumentano i loro sforzi per riscoprire e rivitalizzare la loro eredit\u00e0 storica e culturale. Tuttavia questo interesse \u00e8 concentrato soprattutto sulle kisaeng del periodo Joseon, e non sulle tracce delle kisaeng che ancora oggi sopravvivono.\nNella Corea del Nord, tutti i discendenti di kisaeng vennero classificati come membri della \u2018classe ostile\u2019, e si ritiene che abbiano un 'cattivo songbun', i.e. \"sangue corrotto\".\nDescrizione letteraria e artistica.\nLe kisaeng hanno ricoperto un ruolo importante nella letteratura popolare coreana a partire dalla Dinastia Joseon. Non appena la letteratura popolare, tra cui si citano novelle e pansori, inizi\u00f2 ad emergere, le kisaeng ricoprirono spesso una parte da protagonista. Ci\u00f2 fu in parte dovuto all'esclusivo ruolo che era loro assegnato come donne, uniche in grado di muoversi liberamente nella societ\u00e0 del tempo. Le kisaeng compaiono come eroine in storie \"Chunhyangga\", e come importanti figure in diverse composizioni narrative del periodo Joseon.\nLe kisaeng cominciarono a comparire anche nell'ambito dell'arte vernacolare del tardo Joseon. Sono presenti in diverse opere del famoso pittore del XIX secolo Hyewon, i cui lavori interessavano principalmente la vita dei \"cheonmin\" e temi erotici.\nOggi, sia nella Corea del Sud che nella Corea del Nord, le kisaeng continuano ad essere figure di rilievo per comprendere e immaginare la cultura del periodo Joseon. Ad esempio, la protagonista femminile nel film \"Chi-hwa-seon\" era una kisaeng, compagna del pittore Owon. Versioni rivisitate e modernizzate di storie di kisaeng famose, incluse Chunhyang e Hwang Jin-Yi, continuano a fiorire nelle novelle popolari e nel cinema.\nFamose kisaeng.\nTra le kisaeng pi\u00f9 conosciute:"}
{"id": "1279803", "revid": "891051", "url": "https://it.wikipedia.org/wiki?curid=1279803", "title": "Ribeira Grande", "text": "Ribeira Grande (in portoghese \"grande spiaggia\") \u00e8 un toponimo diffuso nei paesi di lingua portoghese. Pu\u00f2 riferirsi a:"}
{"id": "1279805", "revid": "767487", "url": "https://it.wikipedia.org/wiki?curid=1279805", "title": "Warchest", "text": "Warchest \u00e8 un box set formato da quattro CD e un DVD della thrash metal band Megadeth ed \u00e8 stato pubblicato il 17 ottobre 2007 dalla EMI."}
{"id": "1279807", "revid": "767487", "url": "https://it.wikipedia.org/wiki?curid=1279807", "title": "King of New York", "text": "King of New York \u00e8 un film del 1990 diretto da Abel Ferrara.\nLa sceneggiatura \u00e8 scritta dallo stesso Ferrara con Nicholas St. John, suo abituale collaboratore.\nTrama.\nFrank White, un boss della droga, esce di galera deciso a rimettersi nei lucrosi affari. \u00c8 nato in un quartiere degradato del Bronx e vuole costruire un grande ospedale, che il Municipio non \u00e8 in grado di realizzare per mancanza di fondi, con i proventi previsti dallo spaccio di droga. Ritrova vecchi amici, ma le bande sono cresciute mentre era in prigione e Frank comincia a eliminare i concorrenti tenendosi a fianco Jenny, la sua ex-avvocatessa che ne \u00e8 innamorata. Un ostacolo grosso \u00e8 un altro boss, il losco italo-americano Artie, e l'ex galeotto se ne libera immediatamente. Per\u00f2 la polizia, che ha sospetti su White, si disinteressa delle sue ambizioni umanitarie e una notte la banda di Frank viene decimata nell'attacco a un locale, in cui il boss perde l'amico Jimmy. Per vendicarlo, Frank uccide l'agente Dennis Gilley, poi si reca a casa del tenente Bishop e lo ammanetta a una sedia; Bishop riesce a liberarsi e insegue il trafficante su di un convoglio della metropolitana. Nella sparatoria Bishop muore sul pavimento di un vagone, e Frank, ferito, muore dissanguato su un taxi mentre un nugolo di agenti lo circonda."}
{"id": "1279808", "revid": "1305772", "url": "https://it.wikipedia.org/wiki?curid=1279808", "title": "Scuola allievi sottufficiali", "text": "Italia.\nScuola allievi sottufficiali in Italia pu\u00f2 riferirsi a:\nNel mondo.\nLe scuole allievi sottufficiali sono le scuole delle forze armate in cui vengono addestrati gli allievi sottufficiali, futuri sottufficiali delle rispettive forze armate."}
{"id": "1279809", "revid": "729019", "url": "https://it.wikipedia.org/wiki?curid=1279809", "title": "Intel Quick Resume", "text": "La tecnologia Quick Resume (conosciuta anche come Instant On/Off) \u00e8 stata sviluppata da Intel tra il 2005 e il 2006 per consentire l'utilizzo di un sistema compatibile con la piattaforma per l'intrattenimento domestico Intel VIIV nella maniera pi\u00f9 simile a quanto si otterrebbe nell'utilizzo di un tradizionale televisore.\nPrincipi di funzionamento.\nIn pratica, lo scopo di questa tecnologia \u00e8 quello di consentire l'accensione e lo spegnimento dell'intero sistema nel giro di pochi secondi attraverso l'utilizzo del telecomando.\nLa difficolt\u00e0 intrinseca di ottenere tale effetto da parte della piattaforma VIIV risiede proprio nel fatto che essa non \u00e8 un semplice televisore o un qualsiasi dispositivo di elettronica da salotto, ma \u00e8 un vero e proprio PC, basato su una variante di un sistema operativo (Windows Media Center o Windows Vista) tradizionale, che quindi non \u00e8 stato progettato specificatamente per questo scopo.\nTecnicamente parlando, Quick Resume deriva dalla funzionalit\u00e0 \"Stand-by\" offerta da Windows, e si appoggia ad una particolare versione del BIOS della scheda madre in grado di ricevere i comandi direttamente dal telecomando, senza che sia il sistema operativo in funzione a ritrasmetterglieli.\nPer poter utilizzare tale tecnologia \u00e8 necessario quindi accedere all'utility di configurazione del BIOS di un sistema VIIV e abilitare il supporto alla cosiddetta \"Quick Resume Technology\" presente, in genere, tra le impostazioni avanzate.\nSolo un artificio, non una vera soluzione.\nDal punto di vista di un utente, la tecnologia funziona perfettamente, consentendo quindi l'accensione e lo spegnimento nel giro di pochi secondi (dai 3 ai 5 secondi), come promesso.\nIn realt\u00e0 per ottenere questo effetto, la tecnologia Quick Resume \"inganna\" l'utente dato che offre solo la \"sensazione\" che il sistema sia spento: non viene pi\u00f9 inviato alcun segnale al monitor, ma alcune periferiche, come per esempio, la scheda di rete, rimangono attive in background, tant'\u00e8 vero che provando da un altro PC ad accedere alle risorse condivise dal sistema VIIV, queste sono disponibili anche quando il sistema \"dovrebbe\" essere spento.\n\u00c8 corretto comunque aggiungere che nel caso in cui questo stato di Stand-By durasse pi\u00f9 di qualche minuto, nell'ordine dei 20-30, il sistema passer\u00e0 ad uno stato di consumo energetico ancora pi\u00f9 basso, dove cio\u00e8 l'unica periferica ancora alimentata sar\u00e0 l'interfaccia di ricezione dei controlli del telecomando. Si tratta in sostanza di una modalit\u00e0 intermedia tra lo Stand-By e la \"Sospensione\" di Windows, in cui il sistema salva il contenuto della memoria RAM sull'hard disk per offrire un'accensione pi\u00f9 veloce del tradizionale boot (in questo caso l'accensione dovrebbe impiegare circa 15 secondi)."}
{"id": "1279810", "revid": "767487", "url": "https://it.wikipedia.org/wiki?curid=1279810", "title": "Irvine (Regno Unito)", "text": "Irvine (Gael. scozz. \"Irbhinn\", 33.090 ab. nel 2001) \u00e8 una citt\u00e0 del Regno Unito, situata nella regione scozzese dell'Ayrshire Settentrionale.\nSituata lungo la costa occidentale della Scozia, a sud-ovest di Glasgow, \u00e8 una delle nuove citt\u00e0 del Regno Unito, costruita su un piano regolatore del 1966, sebbene sullo stesso luogo dove essa sorge esistesse gi\u00e0 una citt\u00e0 con lo stesso nome, risalente al XIII secolo.\nA testimonianza della lunga storia del luogo, il vecchio villaggio era classificato come Borgo Reale. Irvine \u00e8 gemellata con Saint-Amand (Francia)."}
{"id": "1279811", "revid": "10873", "url": "https://it.wikipedia.org/wiki?curid=1279811", "title": "Instant On/Off", "text": ""}
{"id": "1279812", "revid": "109823938", "url": "https://it.wikipedia.org/wiki?curid=1279812", "title": "Propriet\u00e0 chimiche del terreno", "text": "Le propriet\u00e0 chimiche del terreno o STH sono un insieme di caratteristiche, dipendenti da fenomeni chimici o fisico-chimici, in stretta relazione con il clima e soprattutto gli organismi viventi, che concorrono a definire uno degli aspetti della fertilit\u00e0 di un terreno, influendo sulla potenzialit\u00e0 produttiva delle piante coltivate.\nComposizione chimico-mineralogica.\nLa composizione chimica di un terreno ha, in generale, riflessi diretti di portata limitata: pur nella sua grande variabilit\u00e0, la composizione riguarda in particolare la frazione solida del terreno, che ha interazioni con gli altri componenti (atmosfera tellurica, soluzione circolante, biosfera tellurica) solo nell'interfaccia di separazione. La maggior parte della frazione mineralogica del terreno \u00e8 inerte e influisce sulle propriet\u00e0 chimiche, fisiche e meccaniche solo in tempi molto lunghi; queste derivano infatti dalla lenta interazione con altri fattori che si \u00e8 sviluppata nel corso della pedogenesi, portando ad una configurazione dinamica ma fondamentalmente stabile negli aspetti macroscopici.\nVi sono tuttavia alcuni aspetti, della composizione chimica, che hanno un ruolo attivo nella dinamica della fertilit\u00e0 chimica del terreno, come il tenore in humus e sostanza organica, la presenza di particelle di calcare e minerali argillosi di dimensioni molto piccole, la presenza di sali solubili provenienti dall'interazione con l'idrosfera (es. sali sodici), ecc.\nLa composizione chimico-mineralogica dipende dalle condizioni che hanno guidato la pedogenesi e, quindi, non solo dalla matrice litologica da cui derivano i minerali. \u00c8 piuttosto eterogenea nei terreni alluvionali in quanto derivata dal deposito di materiali provenienti da diverse regioni, mentre pu\u00f2 essere notevolmente uniforme nei terreni autoctoni, originati cio\u00e8 dalla disgregazione e alterazione della roccia madre preesistente \"in situ\".\nReazione o pH.\nLa reazione del terreno \u00e8 determinata dal rapporto quantitativo fra ioni idrogeno e ioni ossidrile nella soluzione circolante, che a sua volta \u00e8 il risultato di una dinamica complessa in cui concorrono i composti chimici disciolti nell'acqua che arriva al terreno, i materiali che vengono incorporati nel terreno, l'attivit\u00e0 biologica delle piante e dei microrganismi e, infine, i fenomeni fisico-chimici si sviluppano nell'interfaccia di separazione tra frazione solida e soluzione circolante. A causa di questa complessa dinamica la determinazione del pH del terreno pu\u00f2 dare risultati estremamente diversi secondo la procedura adottata.\nLa classificazione dei terreni in funzione del pH segue schemi che possono differire leggermente per i limiti di demarcazione delle classi e per la denominazione, ma \u00e8 sostanzialmente omogenea. Alcune classificazioni sono riportate in tabella 1.\nLa reazione del terreno condiziona in modo particolare la solubilit\u00e0 e, quindi, la disponibilit\u00e0 degli elementi nutritivi in forma direttamente assimilabile per le piante. Valori anomali del pH provocano infatti fenomeni di precipitazione chimica che si riflettono sulla nutrizione minerale con fenomeni di carenza. Il pH inoltre influenza l'attivit\u00e0 biologica di alcuni gruppi funzionali di microrganismi che intervengono direttamente nei cicli biogeochimici di alcuni elementi (in particolare azoto e zolfo). Infine, il pH ha riflessi pi\u00f9 o meno rilevanti sulla struttura del terreno, influenzando i fattori che determinano lo stato di flocculazione dei colloidi.\nLe piante manifestano differenti adattamenti alla reazione del terreno e in condizioni naturali si sviluppano associazioni vegetali spontanee che sono indice di una reazione pi\u00f9 o meno anomala. Le piante d'interesse agrario trovano le migliori condizioni pedologiche nei terreni neutri e in quelli moderatamente tendenti verso l'acidit\u00e0 o verso l'alcalinit\u00e0. Diverse colture si adattano comunque a pH decisamente anomali.\nLa reazione anomala del terreno, nell'ambito di un'interazione dinamica fra molteplici fattori, ha cause differenti.\nL'acidit\u00e0 del terreno \u00e8 dovuta ad una carenza di basi che si traduce in un eccesso di ioni H+ nella soluzione circolante e nel complesso di scambio. L'acidit\u00e0 si traduce soprattutto in una limitata dotazione di alcuni elementi nutritivi (in particolare le basi di scambio) e in una ridotta disponibilit\u00e0 di altri nella forma assimilabile a causa di fenomeni di precipitazione chimica. \nL'alcalinit\u00e0 moderata, detta anche \"alcalinit\u00e0 costituzionale\" \u00e8 dovuta ad una marcata presenza di carbonati di calcio e magnesio. I terreni che manifestano questa alcalinit\u00e0 sono detti comunemente \"calcarei\". L'alcalinit\u00e0 costituzionale si traduce principalmente nella ridotta disponibilit\u00e0 di vari elementi nutritivi, in particolare i microelementi, a causa di fenomeni di precipitazione.\nL'alcalinit\u00e0 elevata, detta anche \"alcalinit\u00e0 di assorbimento\" si verifica a pH&gt;8,5 ed \u00e8 dovuta alla cospicua presenza di carbonato di sodio (Na2CO3) e bicarbonato di sodio (NaHCO3) nella soluzione circolante e ad un elevato tenore in sodio adsorbito dai colloidi. L'alcalinit\u00e0 di assorbimento ha molteplici riflessi sia sulle propriet\u00e0 chimiche sia sulle propriet\u00e0 fisiche del terreno e di portata tale da pregiudicarne, in genere, l'utilizzo per scopi agricoli.\nPotere assorbente.\nPer \"potere assorbente\" si intende la capacit\u00e0 del terreno di trattenere l'acqua e gli elementi nutritivi. Nel caso degli elementi nutritivi il potere assorbente si concretizza con il concorso di fenomeni fisici, chimici e biologici, per cui si distinguono diversi meccanismi di assorbimento.\nAssorbimento meccanico\nIl terreno trattiene gli elementi nutritivi contenuti in particelle di dimensioni maggiori dei pori (es. i granuli di concime), comportandosi come un filtro. Si tratta del meccanismo meno importante, tuttavia concorre a rallentare eventuali perdite di dilavamento nel caso di concimi a rilascio graduale.\nAssorbimento biologico\nIl terreno trattiene gli elementi nutritivi assimilati dagli organismi viventi e immobilizzati temporaneamente nella materia organica vivente o morta. Si tratta del meccanismo pi\u00f9 importante per la conservazione degli elementi molto mobili (azoto, zolfo) e, in generale, di tutti gli elementi nutritivi in condizioni pedologiche e climatiche tali che ne causerebbe in tempi brevissimi la perdita per dilavamento. \nAssorbimento chimico\nIl terreno trattiene gli elementi nutritivi per effetto della precipitazione chimica di sali insolubili (in genere di calcio, magnesio, ferro e alluminio). Un esempio classico di assorbimento chimico \u00e8 la retrogradazione del fosforo nei terreni calcarei:\nCa(H2PO4)2 + Ca(OH)2 \u2192 2 CaHPO4 + 2 H2O\n2 CaHPO4 + Ca(OH)2 \u2192 Ca3(PO4)2\u2193 + 2 H2O\nIn presenza di calcare attivo gli equilibri multipli dell'acido fosforico vengono spostati dal residuo fosfato biacido (H2PO4-) al residuo fosfato (PO43-). Quest'ultimo combinato con il calcio forma un sale insolubile, a differenza dei corrispondenti sali acidi che sono invece solubili.\nL'assorbimento per precipitazione chimica costituisce un fenomeno negativo perch\u00e9 \u00e8 in genere originato da cause strutturali intrinseche che lo rendono irreversibile.\nAssorbimento colloidale\nDetto anche \"adsorbimento\" o \"scambio ionico\", \u00e8 il meccanismo di assorbimento pi\u00f9 importante insieme a quello biologico e a tutti gli effetti rappresenta una propriet\u00e0 chimica del terreno. Interessa in modo particolare i cationi e i residui dell'acido fosforico. Le particelle della frazione solida del terreno di dimensioni inferiori a 1 \u03bc hanno propriet\u00e0 colloidali e si comportano come colloidi idrofili. In particolare, nelle condizioni ordinarie di pH in cui si trova il terreno, l'humus e i minerali argillosi si comportano come colloidi elettronegativi, pertanto portano cariche elettriche negative sulla loro superficie. Queste cariche sono neutralizzate dagli ioni idrogeno e dagli idrossidi di ferro e alluminio in condizioni di carenza di basi (terreni fortemente acidi), mentre in condizioni ordinarie sono neutralizzate, almeno in parte, da cationi metallici detti basi di scambio.\nL'adsorbimento degli anioni segue meccanismi differenti e pi\u00f9 complessi, in parte fisici perch\u00e9 di natura elettrostatica, in parte chimici perch\u00e9 determinati da vere e proprie reazioni di superficie. La dinamica di questi fenomeni fa in modo che alcuni elementi, presenti in forma anionica, siano trattenuti bene con l'adsorbimento (il fosforo), mentre altri siano trattenuti solo in misura marginale e tale da poterli considerare estremamente mobili (l'azoto nitrico, lo zolfo, il cloro). \nGli ioni trattenuti dal \"complesso di scambio\" del terreno, cio\u00e8 dall'insieme dei colloidi che manifestano un'attivit\u00e0 chimica di superficie, sono in equilibrio con quelli disciolti nella soluzione circolante: un impoverimento della frazione solubile, dovuto ad esempio al dilavamento e all'assorbimento biologico, provoca il rilascio di ioni dalla frazione scambiabile; viceversa, un aumento della concentrazione nella soluzione circolante, dovuto ad esempio ad una concimazione, provoca la temporanea immobilizzazione di un certo numero di ioni per adsorbimento sul complesso di scambio.\nCapacit\u00e0 di scambio cationico.\nLa capacit\u00e0 di scambio cationico (CSC) \u00e8 la quantit\u00e0 di cationi scambiabili, espressa in milliequivalenti per 100 grammi (meq/100g), che un materiale dotato di propriet\u00e0 di adsorbimento pu\u00f2 trattenere per scambio ionico. Lo scambio ionico rappresenta uno dei pi\u00f9 importanti meccanismi con cui il terreno trattiene e mette a disposizione delle piante e dei microrganismi elementi quali il calcio, il magnesio, il potassio, l'azoto ammoniacale, perci\u00f2 la CSC \u00e8 un indice della potenziale fertilit\u00e0 chimica dei terreni.\nLa capacit\u00e0 di scambio cationico di uno scambiatore dipende essenzialmente dalla densit\u00e0 delle cariche elettriche negative di superficie. L'origine di tali cariche \u00e8 riconducibile, nei minerali argillosi, alla dissociazione acida dei gruppi -OH di bordo e, soprattutto a scompensi di carica determinati dalla sostituzione isomorfa del silicio con l'alluminio nei piani tetraedrici e dell'alluminio con il magnesio nei piani ottaedrici. Nell'humus \u00e8 riconducibile alla dissociazione acida dei gruppi carbossilici e, in misura minore, dei gruppi idrossido dei fenoli. \nLa densit\u00e0 elettronegativa dipende essenzialmente da due fattori: la natura delle cariche e il pH del terreno. In relazione alla natura delle cariche, la densit\u00e0 \u00e8 relativamente bassa se queste sono originate prevalentemente dall'interruzione dei reticoli cristallini (es. caolinite), \u00e8 mediamente alta se sono originate da un elevato numero di sostituzioni isomorfe silicio-alluminio (es. montmorillonite), \u00e8 molto alta se sono originate dalla dissociazione ionica di gruppi funzionali organici (es. humus). Ne consegue che la CSC \u00e8 in genere pi\u00f9 alta negli scambiatori organici e pi\u00f9 bassa in quelli minerali e, nell'ambito dei colloidi minerali, pi\u00f9 alta nei minerali argillosi ricchi di sostituzioni isomorfe (vermiculiti, montmorilloniti) e pi\u00f9 bassa nei fillosilicati primari. \nAd esempio, l'humus pu\u00f2 avere valori della CSC di 300-500 meq/100g, le montmorilloniti e le vermiculiti hanno valori medi dell'ordine di 100-150 meq/100 g, le caoliniti hanno invece valori bassissimi, inferiori a 15 meq/100g. \nA parit\u00e0 di condizioni il pH ha un ruolo fondamentale: i colloidi elettronegativi del terreno, sia organici sia minerali hanno propriet\u00e0 anfotere e si comportano perci\u00f2 come acidi e basi deboli. Nelle condizioni di pH che si riscontrano nella generalit\u00e0 dei terreni, l'humus e i minerali argillosi si comportano come acidi deboli e, quindi, come colloidi elettronegativi, mentre gli idrossidi di ferro e di alluminio e i minerali del gruppo della caolinite si comportano come basi deboli e, quindi, come colloidi elettropositivi:\nArgilla-H + Me+OH- \u2192 Argilla-Me+ + H2O\nAl-OH + X-H \u2192 Al-OH2+X-\nAl diminuire del pH il grado di dissociazione dei colloidi elettronegativi diminuisce tendendo verso il punto isoelettrico, perci\u00f2 la densit\u00e0 di carica elettrica negativa diminuisce sensibilmente in ambiente acido. Ne consegue che la CSC di un terreno o di un qualsiasi scambiatore diminuisce con il pH:\nArgilla-Me+ + H+ \u2192 Argilla-H + Me+\nIn ogni modo la dipendenza dal pH cambia secondo la natura delle cariche: il pH interferisce notevolmente con le cariche generate sui gruppi -OH dei colloidi minerali e dei gruppi fenolici dei colloidi organici, mentre negli altri casi la CSC \u00e8 sostanzialmente pi\u00f9 stabile.\nNel terreno le particelle provviste di propriet\u00e0 di scambio rappresentano solo una parte della frazione granulometrica dell'argilla, perci\u00f2 i valori della CSC che si riscontrano sono molto pi\u00f9 bassi. In queste condizioni la CSC \u00e8 determinata, oltre che dalla natura dello scambiatore e dal pH, anche dal tenore in argilla. \nLa CSC \u00e8 in generale piuttosto bassa nei terreni sciolti, poveri di colloidi, e in quelli delle regioni tropicali, in genere ricchi di minerali argillosi dotati di modesta propriet\u00e0 di scambio (caoliniti) e praticamente privi di sostanza organica. Raggiunge valori relativamente alti nei terreni argillosi delle zone temperate, specie se ben dotati in minerali dei gruppi della vermiculite e della montmorillonite. I valori pi\u00f9 alti della capacit\u00e0 di scambio cationico si riscontrano in ogni modo nei terreni ben dotati di sostanza organica, con livelli estremamente alti nei terreni torbosi.\nLa classificazione dei terreni in base alla CSC \u00e8 riportata nella tabella 2. In genere valori relativamente alti, compresi fra 15 e 50 meq/100g si riscontrano nei terreni argillosi ben dotati di colloidi ad alta capacit\u00e0 di scambio, mentre nei terreni ad alto tenore in sostanza organica si possono superare anche i 100 meq/100g. Queste indicazioni hanno tuttavia solo un valore orientativo perch\u00e9 molto dipende dal tipo di colloidi minerali e, soprattutto, dalla reazione del terreno.\nGrado di saturazione basica.\nLa capacit\u00e0 di scambio cationico \u00e8 un indice della fertilit\u00e0 potenziale del terreno, ma non offre un quadro ben definito di quella che \u00e8 l'effettiva fertilit\u00e0 riferita, in questo contesto, alla dotazione in elementi nutritivi. Le cariche elettriche disseminate sulla superficie dei colloidi sono neutralizzate da cationi, ma ai fini pratici ci\u00f2 che ha importanza \u00e8 la natura dei cationi adsorbiti sul complesso di scambio. Il complesso di scambio \u00e8 per lo pi\u00f9 saturato da ioni H+, ioni Al3+, ioni Ca2+ e Mg2+, ioni K+ e Na+. Altri cationi metallici e lo ione ammonio sono invece presenti in quantit\u00e0 non significative. \nL'ordine di preferenza nella saturazione corrisponde a quello dell'elenco, perci\u00f2 gli ioni idrogeno e alluminio tendono a prevalere su quelli bivalenti e, questi, sui monovalenti. L'effettiva ripartizione dei cationi sul complesso di scambio dipende per\u00f2 anche dalla concentrazione dei cationi specifici nella soluzione circolante, che \u00e8 in equilibrio con il complesso di scambio: in caso di eccesso di calcio nella soluzione circolante, questo tende perci\u00f2 a rimpiazzare idrogeno e alluminio nel complesso di scambio.\nLa natura dei cationi adsorbiti sul complesso di scambio e la loro ripartizione specifica dipende strettamente dal pH del terreno: nei terreni acidi la soluzione circolante \u00e8 povera in basi perci\u00f2 gli ioni idrogeno rimpiazzano facilmente le basi adsorbite; nel contempo le basi rilasciate dal complesso di scambio hanno una persistenza ridotta in quanto nel tempo vengono sottratte alla soluzione circolante dal dilavamento e dall'assorbimento biologico.\nGli ioni calcio, magnesio, potassio e sodio adsorbiti sono indicati complessivamente con il termine di \"basi di scambio\". Si definisce \"grado di saturazione basica\" o \"tasso di saturazione in basi\" o \"grado di saturazione in basi\" (GSB) il rapporto percentuale fra la sommatoria delle concentrazioni delle singole basi di scambio adsorbite e la capacit\u00e0 di scambio cationico, entrambe espresse in meq/100g:\nformula_1\nTrattandosi di un rapporto percentuale che esprime una frazione della CSC, il grado di saturazione basica pu\u00f2 assumere valori compresi fra lo zero e il 100%. I valori pi\u00f9 bassi si riscontrano nei terreni fortemente acidi, poverissimi in basi, nei quali il complesso di scambio \u00e8 saturato da ioni idrogeno e alluminio; i valori pi\u00f9 alti si riscontrano nei terreni alcalini, ricchi in basi, nei quali il complesso di scambio \u00e8 saturato prevalentemente da calcio e magnesio oppure dal sodio, secondo la natura dell'alcalinit\u00e0 (costituzionale o d'assorbimento).\nIn relazione al pH, alla selettivit\u00e0 che ha il complesso di scambio sui diversi cationi, alla natura matriciale della frazione solida del terreno, il GSB e la ripartizione percentuale fra le singole basi possono variare molto, ma in generale si possono avere le seguenti tendenze:\nIl grado di saturazione in basi ha riflessi diretti su due aspetti della fertilit\u00e0 del terreno: sotto l'aspetto chimico influenza la nutrizione minerale delle piante, dal momento che la dinamica dell'adsorbimento e del rilascio condiziona la disponibilit\u00e0 per le piante di elementi quali il calcio, il magnesio, il potassio e, indirettamente, una parte del fosforo; sotto l'aspetto fisico meccanico, un tenore elevato di sodio adsorbito sui colloidi influisce negativamente sulla struttura del terreno e, indirettamente, tutte le propriet\u00e0 fisico-chimiche e meccaniche strettamente dipendenti da essa.\nLa valutazione dei terreni secondo il grado di saturazione basica e la ripartizione percentuale delle basi di scambio \u00e8 riportata nella tabella 3.\nPotere tampone.\nIl terreno \u00e8 in grado di comportarsi come un sistema tampone opponendosi, entro certi limiti, a drastiche variazioni del pH. Tale propriet\u00e0, nelle soluzioni, \u00e8 derivata dall'eventuale presenza di alcuni composti organici anfoteri o, pi\u00f9 frequentemente, dalla presenza contemporanea di un acido debole e di un suo sale con una base.\nNel terreno il potere tampone \u00e8 determinato in gran prevalenza dalla presenza di colloidi organici e minerali parzialmente saturati dalle basi di scambio e dai colloidi elettropositivi, in particolare l'idrossido di alluminio. Un altro contributo, di minore entit\u00e0, proviene dalla presenza di alcuni sali disciolti nella soluzione circolante (bicarbonato di calcio e sali di acidi organici). La propriet\u00e0 tampone conferita dai colloidi del terreno \u00e8 dovuta al comportamento, sia dell'humus sia dei minerali argillosi, come acidi deboli, e dell'idrossido di alluminio come base debole.\nPrescindendo dall'eventuale modesta propriet\u00e0 tampone della soluzione circolante, il potere tampone di un terreno dipende dalla capacit\u00e0 di scambio cationico e dal grado di saturazione basica: un'alta capacit\u00e0 di scambio, a parit\u00e0 di condizioni, conferisce potenzialmente un elevato potere tampone; tuttavia, affinch\u00e9 il complesso di scambio si comporti come agente tampone sia verso l'aumento sia verso la riduzione del pH, \u00e8 necessario che abbia contemporaneamente idrogeno e basi di scambio; le migliori condizioni, per ovvie ragioni, si verificano quando il grado di saturazione basica \u00e8 dell'ordine del 50%. In definitiva il potere tampone del terreno dipende dalla tessitura, dal tenore in sostanza organica e, infine, dal pH.\nPer quanto riguarda il ruolo della tessitura e del contenuto in sostanza organica, queste propriet\u00e0 si riflettono sul tenore in colloidi e, quindi, sulla CSC. A parit\u00e0 di condizioni, infatti, il potere tampone aumenta passando dai terreni sabbiosi ai terreni argillosi e ancora di pi\u00f9 ai terreni torbosi, in relazione ai valori della CSC che in genere hanno queste tipologie di suoli.\nPer quanto riguarda il ruolo del pH, da questa propriet\u00e0 dipende in linea generale il grado di saturazione basica e, quindi la disponibilit\u00e0 nella superficie adsorbente di ioni idrogeno e basi di scambio da rilasciare all'occorrenza. Le migliori condizioni si hanno nei terreni subacidi, dove il tasso di saturazione basica e dell'ordine del 50%, e in misura minore in quelli neutri. Questi terreni mostrano un elevato potere tampone sia verso l'aumento sia verso la diminuzione del pH. I terreni con reazione anomala mostrano invece un'azione tampone prevalente verso la sola acidificazione (terreni alcalini) o la sola alcalinizzazione (terreni acidi).\nIl potere tampone del terreno \u00e8 da considerarsi, in contesti differenti, una propriet\u00e0 positiva o negativa. \u00c8 positiva nei terreni tendenzialmente neutri perch\u00e9 si oppone ai fattori di acidificazione e di alcalinizzazione mantenendo stabile il pH del terreno. \u00c8 invece negativa nei terreni con pH fortemente anomalo in quanto si oppone soprattutto agli interventi di correzione mentre manifesta una scarsa efficacia contro i fenomeni che tendono ad intensificare il problema.\nSostanza organica e humus.\nLa sostanza organica del terreno \u00e8 l'insieme dei composti organici presenti in esso, indipendentemente dalla sua origine, dal suo grado di complessit\u00e0 strutturale, dalla sua incorporazione nella biomassa vivente. Fanno parte della sostanza organica, pertanto, gli organismi viventi presenti nel terreno, i loro resti in via di decomposizione, i fertilizzanti organici apportati dall'uomo, ma anche quelli di origine sintetica arrivati al suolo pi\u00f9 o meno accidentalmente (residui di fitofarmaci, rifiuti vari, ecc.).\nL'humus rappresenta solo una quota della sostanza organica del terreno e consiste in un composto organico macromolecolare rielaborato con l'umificazione a partire da composti organici semplici incorporati in un eteropolimero costruito con la condensazione di nuclei aromatici polifenolici derivati, secondo alcune ipotesi, dalla decomposizione delle lignine.\nIl ruolo della sostanza organica e, in particolare dell'humus, nel terreno si manifesta in diversi aspetti della fertilit\u00e0:\nDa un punto di vista ecologico, inoltre, la presenza dell'humus conferisce al terreno la capacit\u00e0 di smaltire diversi agenti inquinanti: i residui di diversi fitofarmaci sono disattivati per adsorbimento sui colloidi organici o per immobilizzazione e trattenuti impedendone il dilavamento e il conseguente inquinamento della falda freatica; ad esempio, \u00e8 noto che gli erbicidi della famiglia delle triazine sono poco efficaci nei terreni ricchi di sostanza organica, sui quali sono ammessi dosaggi pi\u00f9 alti.\nLa determinazione della sostanza organica si pu\u00f2 eseguire con diversi metodi che, trattandosi di artefatti convenzionali, portano a differenti risultati. Il metodo ufficiale (Walkey-Black) prevede la determinazione del carbonio liberato dall'ossidazione con dicromato di potassio in ambiente acido. Il tenore in sostanza organica si ottiene moltiplicando per 1,72 il carbonio determinato. Un metodo pi\u00f9 rudimentale consiste nel moltiplicare per 6,25 il tenore in azoto totale, tuttavia questo metodo \u00e8 falsato dall'effettivo valore del rapporto carbonio/azoto nel terreno.\nLa valutazione del tenore in sostanza organica va sempre rapportata al contesto operativo:\nA titolo orientativo, uno schema di classificazione, adatto soprattutto alle condizioni ordinarie dei terreni agrari dell'Italia centrosettentrionale, \u00e8 riportato in tabella 4. Va tuttavia precisato che in condizioni particolari il tenore in sostanza organica \u00e8 molto pi\u00f9 alto rispetto ai valori di riferimento riportati in tabella, fino a superare il 10% in terreni definiti \"umiferi\" e il 20% in quelli definiti \"organici\" o \"torbosi\".\nUn altro parametro di grande importanza, ai fini della valutazione della fertilit\u00e0 di un terreno, \u00e8 il rapporto carbonio/azoto. Questo rapporto pu\u00f2 essere calcolato dividendo il tenore percentuale in C organico (si ottiene dividendo il tenore in sostanza organica per 1,72) e il tenore percentuale in N totale (determinato con il metodo Kjeldahl). Nell'humus propriamente detto il rapporto C/N oscilla fra 9 e 10, perci\u00f2 valori rilevati prossimi a 10 indicano un buon stato di umificazione della sostanza organica. Un valore basso (es. 5) \u00e8 indice di una mineralizzazione eccessiva della sostanza organica; valori alti (es. 20-40) sono indice di un basso tenore in sostanza organica oppure di un eccessivo tenore in sostanza organica indecomposta a causa di un'umificazione stentata per carenza di azoto. In entrambi i casi (rapporto basso o alto) il terreno va ritenuto poco fertile perch\u00e9 la dotazione in elementi nutritivi \u00e8 modesta a causa dell'immobilizzazione organica o del dilavamento degli elementi nutritivi.\nPotenziale di ossidoriduzione.\nIl terreno \u00e8 un sistema chimico complesso nel quale sono comprese anche le reazioni di ossidoriduzione; in altri termini, in funzione di alcuni fattori ambientali, il terreno si comporta come agente ossidante o riducente nei confronti di alcune specie chimiche. Tale azione si svolge spontaneamente e in un contesto ambientale che prevede la presenza contemporanea dell'acqua e dell'aria, con limiti estremi in corrispondenza della completa sommersione (assenza d'aria) e della completa aerazione (assenza d'acqua). In tali condizioni il potere riducente del terreno si colloca, all'interno della scala del potenziale standard di riduzione, nell'intervallo compreso fra la riduzione dell'ossigeno molecolare (O2/H2O, E0=1,23 V), in condizioni di assenza d'acqua e massima aerazione, e la riduzione dello ione idrogeno (H+/H2, E0=0 V), in condizioni di assenza di ossigeno e completa sommersione. \nNella tabella 5 sono riportate le reazioni di riduzione pi\u00f9 importanti che possono svolgersi nel terreno nell'ambito di questo intervallo. Alcune delle reazioni riportate non hanno interesse pratico in termini quantitativi. L'ordine in cui si svolgono in relazione al potenziale standard in realt\u00e0 si discosta da quello teorico e segue schemi dettati dalla complessit\u00e0 del sistema suolo. Il risultato \u00e8 che sia gli stati ossidati sia quelli ridotti delle specie chimiche indicate in tabella possono essere presenti in modo stabile all'interno del campo di variazione del potenziale fra 0 e +1,23 V. Diverso \u00e8 invece il contesto per le specie chimiche il cui potenziale standard di riduzione supera tali limiti. \nAd esempio, la coppia Fe2+/Fe, avendo un potenziale standard di -0,44 V, \u00e8 esclusa dal suddetto intervallo, mentre la coppia Fe3+/Fe2+, con un potenziale di +0,77 V, rientra in pieno. Ci\u00f2 implica che il Ferro pu\u00f2 trovarsi nel terreno, secondo i casi, sotto forma di ione ferrico (Fe3+) o di ione ferroso (Fe2+), ma mai in forma metallica (Fe). Infatti, anche in condizioni fortemente riducenti, il ferro elementare \u00e8 instabile perch\u00e9 prima della sua formazione si ha la riduzione dello ione idrogeno a idrogeno elementare (H2). Analogamente, il cloro molecolare (Cl2) non \u00e8 presente nelle soluzioni acquose e nel terreno per la sua instabilit\u00e0 a causa del potenziale di +1,36 V relativo alla sua riduzione a ione Cl-: anche in condizioni di forte ossidazione, prima della formazione del cloro molecolare si avr\u00e0 l'ossidazione dell'ossigeno dell'acqua a ossigeno molecolare. \nIl potenziale redox del terreno si rileva per via potenziometrica e pertanto si esprime in Volt, tuttavia nella letteratura si fa ricorso anche ad una scala numerica che usa i gradi \"rH\", derivata dall'applicazione dell'operatore matematico \"r\" analogo all'operatore \"p\" del pH. Il principio su cui si basa la scala rH \u00e8 che il potenziale di ossidoriduzione pu\u00f2 essere correlato allo sviluppo di idrogeno molecolare (H2), rilevato misurandone la concentrazione in termini di pressione parziale ([H2]). L'indice rH deriva dall'applicazione della formula:\nformula_2\nIl grado rH \u00e8 inoltre legato al pH e al potenziale di ossidoriduzione da una relazione lineare di proporzionalit\u00e0 diretta:\nformula_3\nNe consegue che il grado rH aumenta con il pH e con le condizioni di ossidazione.\nLa scala dei gradi rH varia da un minimo teorico uguale a 0 ad un massimo reale, rilevato sperimentalmente, uguale a 42. Il valore minimo corrisponde al massimo grado di riduzione con pressione parziale dell'idrogeno sviluppato uguale a quella atmosferica ([H2]=1, rH=0) e pressione parziale dell'ossigeno virtualmente nulla, il secondo corrisponde al massimo grado di ossidazione, che si ha con il valore massimo della pressione parziale dell'ossigeno e pressione parziale dell'idrogeno virtualmente nulla ([2]=1042, rH=42). All'interno di questa scala c'\u00e8 un valore di rH in corrispondenza del quale la pressione parziale dell'idrogeno e quella dell'ossigeno si eguagliano. Questo valore, a pH 7 e a 20\u00a0\u00b0C, \u00e8 uguale a 27,7 e corrisponde ad un potenziale di ossidoriduzione uguale a circa 0,40 V. Nel terreno i valori effetti di potenziale misurati sperimentalmente variano da un minimo dell'ordine di -0,22 V a massimi dell'ordine di 0,6 V (rH=6,56-34,28). Di norma i valori dei terreni si collocano in un campo di variabilit\u00e0 compreso fra 0 e 0,6 (rH=14-34,28).\nIl limite di 0,40 V (rH 27,7 a pH 7) \u00e8 il punto di equilibrio fra i processi di riduzione e quelli di ossidazione: sotto questo valore prevalgono le riduzioni (ambiente riducente), al di sopra prevalgono le ossidazioni (ambiente ossidante). Dal valore del potenziale di ossidoriduzione dipendono gli equilibri che si instaurano nella complessa microflora microbica del terreno, con importanti riflessi sullo stato di fertilit\u00e0 chimica, sotto l'aspetto nutrizionale, e le stesse condizioni di vivibilit\u00e0 per le piante. \nLe condizioni ottimali si verificano con un rH compreso fra 26 e 30. Tali condizioni sono tipiche dei terreni che hanno un buon tenore in colloidi, sono ben strutturati e non soffrono di ristagni idrici persistenti. I principali riflessi sono i seguenti:\nValori eccessivamente alti del potenziale di ossidoriduzione (rH&gt;30), per quanto non pregiudicanti nei confronti della vita delle piante, hanno riflessi sulla stabilit\u00e0 dello stato di fertilit\u00e0 del terreno in quanto la forte aerazione sposta l'equilibrio delle trasformazioni della sostanza organica verso la mineralizzazione. Tali condizioni si verificano in terreni poveri di colloidi, con tessitura grossolana o sciolta (eccessivamente ricchi di scheletro o sabbia) e soggetti a periodi pi\u00f9 o meno lunghi di carenza idrica. Tali condizioni hanno ripercussioni sul potere assorbente del terreno, sul suo stato strutturale e sulla nutrizione azotata, ma possono essere controllati adeguatamente con una tecnica colturale appropriata.\nValori eccessivamente bassi del potenziale di ossidoriduzione (rH 18-20) si riscontrano in terreni eccessivamente microporosi, mal strutturati e mal drenati, soggetti a lunghi periodi di ristagno idrico anche se temporanei. I principali riflessi sono i seguenti:\nIn definitiva l'ambiente riducente \u00e8 altamente sfavorevole perch\u00e9 non solo si ripercuote sui cicli biogeochimici e sulla nutrizione delle piante, ma crea anche condizioni di invivibilit\u00e0 per assenza di ossigeno e fenomeni di tossicit\u00e0 alle quali possono adattarsi solo le piante idrofite. Condizioni di sommersione permanenti instaurano infine un ambiente riducente tale da favorire i processi di riduzione del carbonio, con accumulo di carbonio elementare (torbificazione), sviluppo di idrogeno e di metano. Tali condizioni si verificano nei terreni sommersi delle paludi.\nContenuto in calcare.\nIl contenuto in calcare \u00e8 una propriet\u00e0 chimica che influisce notevolmente su diverse propriet\u00e0 fisiche e chimiche dei terreni soggetti ad alcalinit\u00e0 costituzionale. Il calcare presente nel terreno deriva in genere dalla disgregazione di minerali presenti in rocce carbonatiche (calcite, aragonite, dolomite) oppure dal deposito conseguente all'apporto naturale o artificiale di acque carbonatiche. In senso stretto il calcare comprende i carbonati di calcio e di magnesio, ma nel terreno sono presenti anche altri carbonati (di ferro, potassio, sodio, ecc.) che nel complesso rientrano nella composizione del \"calcare totale\"; la presenza di questi carbonati \u00e8 tuttavia secondaria ad eccezione dei terreni sodici, che non rientrano comunque nei casi di alcalinit\u00e0 costituzionale.\nDal punto di vista granulometrico le particelle di calcare rientrano soprattutto nella composizione del limo e, in parte, dell'argilla. Terreni alloctoni derivati da rocce carbonatiche possono avere anche un discreto tenore in scheletro nella cui composizione rientrano frammenti di rocce calcaree. Dal punto di vista chimico la frazione granulometrica di maggiore interesse \u00e8 quella argillosa, in quanto sono le particelle pi\u00f9 fini ad intervenire nei processi fisici e chimici di superficie. Il \"calcare totale\" si distingue perci\u00f2 in due frazioni, dette rispettivamente \"calcare inerte\" e \"calcare attivo\"; quest'ultima \u00e8 quella che effettivamente contribuisce a determinare le propriet\u00e0 chimiche dei terreni.\nI principali effetti di un'elevata dotazione di calcare e, in particolare, della frazione attiva sono i seguenti:\nVa inoltre precisato che l'elevato tenore in calcio scambiabile \u00e8 positivo sulla struttura del terreno in quanto favorisce la formazione di una struttura glomerulare stabile. I terreni ben dotati in calcare sono generalmente ben strutturati con alcuni riflessi positivi sulle propriet\u00e0 chimiche del terreno condizionate dalla struttura.\nIn definitiva, un'elevata dotazione in calcare causa l'insorgenza di alcuni problemi, non trascurabili, relativi alla nutrizione minerale delle piante, in particolare per il fosforo, il ferro e in misura minore il potassio. Nel complesso i terreni calcarei mostrano risposte delle colture tipiche dei terreni poveri, di modesta fertilit\u00e0 sotto l'aspetto nutrizionale. L'adozione di particolari accorgimenti della tecnica colturale permette tuttavia la manifestazione di una discreta vocazione agronomica di questi terreni, inferiore solo a quella dei terreni neutri. Va inoltre detto che alcune colture manifestano la piena potenzialit\u00e0 produttiva proprio nei terreni basici come, in particolare, la maggior parte delle Leguminose, che oltre ad essere esigenti in calcio beneficiano anche della maggiore assimilabilit\u00e0 del molibdeno, microelemento indispensabile per l'azotofissazione simbiontica.\nNon esistono schemi di classificazione dei terreni agrari in base al contenuto in calcare di larga condivisione: le classificazioni riportate in letteratura divergono talvolta in modo sensibile nella definizione delle classi e dei valori di riferimento. La classificazione inoltre cambia decisamente in funzione del parametro adottato in quanto i livelli medi di riferimento del calcare attivo sono pi\u00f9 bassi di quelli relativi al calcare totale. In generale molte fonti giudicano bassa o mediamente bassa una dotazione in calcare attivo inferiore al 2-5%, alta o eccessivamente alta una dotazione superiore al 10-15%; pi\u00f9 uniformi sono invece le classificazioni che fanno riferimento al tenore in calcare totale e in genere si considera bassa o mediamente bassa una dotazione inferiore al 5-10%, alta una dotazione del 15-25%, eccessiva una dotazione superiore al 25%.\nDotazione in elementi nutritivi.\nLa dotazione di elementi nutritivi di un terreno \u00e8 l'aspetto della fertilit\u00e0 comunemente percepito dalle persone, ma in realt\u00e0 rappresenta solo una parte della fertilit\u00e0 chimica e, a maggior ragione, della fertilit\u00e0 \"sensu lato\". In realt\u00e0 nel terreno agrario rappresenta un fattore di pi\u00f9 facile controllo rispetto ad altri, in quanto i difetti si correggono con la tecnica della concimazione, purch\u00e9 non ci siano condizioni fisico-chimiche specifiche che interferiscono con essa. La conoscenza della dotazione \u00e8 in ogni caso di fondamentale importanza ai fini dell'impostazione di una razionale tecnica.\nGli elementi nutritivi si distinguono in \"macroelementi\" e \"microelementi\". I primi sono assorbiti in grande quantit\u00e0 dalle piante, i secondi sono elementi dinamici utilizzati come componenti di cofattori o come attivatori di enzimi nei processi biochimici, perci\u00f2 sono assorbiti in piccole quantit\u00e0. I macroelementi, inoltre, non sono tutti interessati dalla nutrizione minerale: infatti, il carbonio, l'ossigeno e l'idrogeno, componenti fondamentali di tutti i composti organici, sono acquisiti dalle piante attraverso la nutrizione carbonica e la nutrizione idrica. Nell'ambito dei macroelementi coinvolti nella nutrizione minerale si suole distinguere, per convenzione, tra \"principali\" e \"secondari\". Tale distinzione si basa fondamentalmente sull'eventuale necessit\u00e0 di un apporto artificiale mirato: di norma non sussiste la necessit\u00e0 di un apporto specifico degli elementi secondari in quanto sono gi\u00e0 presenti nel terreno in quantit\u00e0 soddisfacenti e il loro apporto \u00e8 garantito da fattori naturali o contingenti (ad esempio, sono spesso componenti secondari dei concimi). Uno schema riepilogativo \u00e8 riportato in tabella 6. \nAzoto.\nL'azoto, a differenza degli altri elementi, non ha fonti di origine minerale, fatta eccezione per il nitrato del Cile, in realt\u00e0 derivato da depositi fossili di guano, la cui importanza \u00e8 stata drasticamente ridimensionata dalla sintesi industriale dell'ammoniaca e dell'urea. Nei terreni naturali e in quelli agrari ad agricoltura marginale la fonte vera e propria di azoto \u00e8 rappresentata dal ciclo del carbonio, che attraverso la mineralizzazione della sostanza organica reintegrata, restituisce parte dell'azoto immobilizzato dall'assorbimento biologico e accumulato in tempi lunghissimi dall'azotofissazione, processo esclusivamente microbico. Nei terreni agrari in cui si attua un'agricoltura intensiva la fonte vera e propria \u00e8 rappresentata invece dalla concimazione, a causa dell'insufficienza del ciclo del carbonio nel garantire, nel breve periodo, elevate rese produttive. \nLa sua specificit\u00e0 ne fa un elemento soggetto ad una particolare criticit\u00e0: l'azoto rientra infatti nella composizione dei prodotti \"nobili\", asportati con il raccolto, ed \u00e8 suscettibile di perdite per varie cause, pertanto deve essere continuamente reintegrato per bilanciare il progressivo depauperamento. L'agricoltura tradizionale ha sempre applicato, sia pure in modo inconscio, questo concetto attraverso l'inserimento delle Leguminose nelle rotazioni colturali e la pratica della concimazione organica, principalmente con l'apporto dei rifiuti di origine animale (letamazione, maggese e altre forme di riposo pascolativo). \nNel terreno \u00e8 presente, stabilmente, sotto forma di azoto organico e trattenuto perci\u00f2 per assorbimento biologico. Una quota di minore entit\u00e0 \u00e8 presente in forma minerale come azoto ammoniacale adsorbito sui colloidi e come azoto nitrico disciolto nella soluzione circolante. Quest'ultimo, che rappresenta la forma direttamente assimilabile, \u00e8 soggetto a perdite per dilavamento e per denitrificazione. Il mantenimento delle riserve ed il rilascio graduale della forma assimilabile \u00e8 garantito dal ciclo dell'azoto, alcune fasi delle quali sono basate esclusivamente sull'attivit\u00e0 microbica. Da queste considerazioni si evince che la nutrizione azotata \u00e8 largamente condizionata dalle propriet\u00e0 biologiche, fisiche e chimiche del terreno. Fra le propriet\u00e0 chimiche hanno un ruolo fondamentale il tenore in sostanza organica e il potenziale di ossidoriduzione: la disponibilit\u00e0 di azoto nel terreno \u00e8 infatti strettamente correlata al tenore in sostanza organica e al rapporto fra mineralizzazione e umificazione; terreni poveri in sostanza organica o soggetti a intensa mineralizzazione sono infatti sistematicamente poveri in azoto.\nIl tenore in azoto viene determinato per titolazione dell'ammoniaca dopo ossidazione totale attraverso il metodo Kjeldahl ed \u00e8 espresso come N totale. L'unit\u00e0 di misura \u00e8 il per cento peso/peso (o il per mille). Una classificazione dei terreni in base alla dotazione in azoto \u00e8 riportata in tabella 7. Altri schemi di classificazione riportati in letteratura differiscono leggermente nella definizione delle classi e dei limiti di riferimento.\nFosforo.\nIl fosforo \u00e8 presente nel terreno soprattutto come prodotto della lenta degradazione delle apatiti, minerali contenenti fosfato di calcio, generalmente presenti in piccole quantit\u00e0 in rocce magmatiche. Altre fonti minerali sono rappresentate dalle fosforiti, rocce sedimentarie ricche di apatite, originate da depositi di fosfati in ambiente marino. \nTali rocce hanno una diffusione limitata nel mondo e sono soggette ad un progressivo esaurimento, tuttavia, essendo state largamente impiegate come materia prima per la produzione dei concimi fosfatici (perfosfato minerale e perfosfato triplo) hanno contribuito notevolmente ad arricchire la dotazione di fosforo in molti terreni. Le fonti non minerali sono invece rappresentate dal riciclo della sostanza organica: in particolare, alte concentrazioni di fosforo sono presenti nelle ossa dei vertebrati, di cui il fosfato di calcio \u00e8 il principale componente. Le ossa sono anche la seconda materia prima impiegata per la produzione dei concimi.\nLa solubilizzazione del fosfato minerale e di quello contenuto nelle ossa \u00e8 un processo molto lento, perci\u00f2 nel terreno agrario la fonte pi\u00f9 consistente \u00e8 rappresentata dalla concimazione, che apporta sali del fosforo in forma solubile. Il fosforo \u00e8 un elemento poco dinamico nel terreno, soggetto facilmente all'immobilizzazione per assorbimento chimico (insolubilizzazione) e per adsorbimento anionico. La sua dinamica, regolata per lo pi\u00f9 da fattori chimici, si regge su equilibri delicati che in particolari condizioni rendono questo elemento di difficile assimilazione. \nNel terreno \u00e8 presente in forma organica (come componente di alcuni composti organici) e, soprattutto, sotto forma di sali dell'acido fosforico. Trattandosi di un acido triprotico, in soluzione sono presenti diversi residui in equilibrio chimico multiplo\nformula_4\nL'equilibrio di dissociazione dell'acido fosforico e dei suoi residui \u00e8 tanto pi\u00f9 spostato verso destra quanto pi\u00f9 alto \u00e8 il pH, perci\u00f2 la forma completamente dissociata (ione PO43-) prevale in ambiente basico. La solubilit\u00e0 \u00e8 strettamente dipendente dalla specie chimica che neutralizza i residui dell'acido fosforico e, come si \u00e8 detto in precedenza, il fosforo va incontro a insolubilizzazione: nei terreni acidi sotto forma di fosfati di ferro e alluminio, in quelli basici per alcalinit\u00e0 costituzionale sotto forma di fosfato neutro di calcio.\nLe migliori condizioni per la nutrizione fosfatica si verificano perci\u00f2 nei terreni neutri, dove prevalgono le forme pi\u00f9 o meno solubili del fosfato di calcio, Ca(H2PO4)2 e CaHPO4. In ogni caso l'assorbimento chimico ha una certa reversibilit\u00e0 in quanto anche i fosfati insolubili possono essere portati in soluzione in condizioni particolari, soprattutto nella rizosfera.\nAi fini agronomici, pi\u00f9 che il contenuto in fosforo totale \u00e8 fondamentale conoscere la frazione disponibile per le piante, rappresentata dal \"fosforo solubile\" e dal \"fosforo scambiabile\" (presente rispettivamente nella soluzione circolante e nel complesso di scambio). Il fosforo incorporato nei reticoli cristallini delle apatiti (\"fosforo inerte\") e quello precipitato sotto forma di sali insolubili (\"fosforo insolubile\") non sono in generale disponibili. Il fosforo organico, infine, \u00e8 disponibile per le piante solo dopo il processo di mineralizzazione. Per convenzione il contenuto in fosforo \u00e8 espresso in termini di anidride fosforica (P2O5) nella letteratura, nelle analisi chimiche e nella formulazione dei concimi, ma sono frequenti anche i dati espressi in fosforo puro. Per uniformare i valori e renderli comparabili si deve applicare il rapporto stechiometrico tra fosforo e anidride fosforica. Per convertire l'unit\u00e0 di fosforo in unit\u00e0 di anidride fosforica si dovr\u00e0 moltiplicare il valore per il coefficiente 2,29:\nformula_5\nLa valutazione della dotazione in fosforo determinata da un'analisi chimica \u00e8 strettamente legata al metodo impiegato. Quello maggiormente adottato e contemplato anche dalla metodologia ufficiale \u00e8 il metodo Olsen, che determina il cosiddetto \"fosforo assimilabile\". Questa frazione corrisponde al fosforo solubile e ad una parte di quello precipitato come fosfato di calcio e si \u00e8 riscontrato che le determinazioni con il metodo Olsen sono quelle che si avvicinano meglio alla quantit\u00e0 di fosforo effettivamente utilizzabile dalle piante. Una scala di valutazione dovrebbe essere rapportata alla capacit\u00e0 di scambio del terreno; inoltre le piante manifestano differenti capacit\u00e0 nell'assorbimento del fosforo. Nelle tabelle 8 e 9 sono riportati alcuni differenti approcci, basati sul metodo Olsen, sulla valutazione della dotazione in fosforo assimilabile. Altre interpretazioni riportate in letteratura possono discostarsi sensibilmente perci\u00f2 le indicazioni hanno solo un valore orientativo.\nPotassio.\nIl potassio deriva della disgregazione e solubilizzazione di diversi fillosilicati e tettosilicati ed \u00e8 inoltre frequente come catione fissato nello spazio interlamellare dei minerali argillosi. In generale \u00e8 quindi abbondantemente presente in suoli originati da rocce magmatiche acide e da diverse rocce metamorfiche. Nel terreno si trova sempre come ione K+ in cinque forme fondamentali: il \"potassio reticolare\", incorporato nei reticoli cristallini e praticamente indisponibile per i processi biologici, il \"potassio fissato\", incorporato nel reticolo di minerali secondari, lentamente disponibile, il \"potassio scambiabile\", adsorbito sul complesso di scambio, il \"potassio solubile\", disciolto nella soluzione circolante, il \"potassio organico\", incorporato nella sostanza organica. Quest'ultima forma \u00e8 in realt\u00e0 rappresentata ancora dallo ione potassio ma che pu\u00f2 essere rilasciato in gran parte solo dopo la mineralizzazione.\nLe fonti di potassio sono perci\u00f2 rappresentate dalla disgregazione e alterazione dei minerali, attuate nel lungo processo della pedogenesi, e dal ciclo del carbonio che reintegra le asportazioni, talvolta notevoli, da parte delle piante. Nel terreno agrario si aggiunge come fonte la concimazione, anche se in contesti geografici circoscritti questa ha avuto per tradizione un'importanza secondaria: ad esempio, in molti terreni italiani, autoctoni e derivati da matrici silicee o scistose, oppure alluvionali e derivati dal deposito di materiale argilloso, l'apporto artificiale di potassio \u00e8 stato spesso trascurato per le elevate dotazioni e per il ripristino delle asportazioni attuato con la restituzione dei residui colturali e del letame. Del resto, contrariamente all'azoto e al fosforo, il potassio rientra soprattutto nella composizione dei prodotti \"secondari\" (es. paglia, legno di potatura) che spesso sono riciclati all'interno dell'azienda e prima o poi restituiti al terreno.\nIn apparenza sembrerebbe che il potassio non rappresenti particolari problemi, in realt\u00e0 questa considerazione \u00e8 congrua nel caso dei terreni argillosi a reazione neutra o subacida, mentre in tutti gli altri casi \u00e8 soggetto a dinamiche chimiche e chimico-fisiche che possono portare ad un progressivo impoverimento o alla comparsa di fenomeni di antagonismo che ne ostacolano l'assorbimento. Carenze di potassio possono perci\u00f2 verificarsi a causa della presenza di elevate dotazioni di calcio e magnesio e in condizioni di forte dilavamento. I fenomeni critici che possono riguardare il potassio sono i seguenti:\nQuesti aspetti possono essere temporaneamente mascherati da un'alta dotazione in minerali ricchi di potassio, soprattutto nella forma fissata, perch\u00e9 provvede a ripristinare le perdite, tuttavia nel lungo periodo sono destinati a manifestarsi, specie in zone ad agricoltura di mercato e con colture potassofile. Nel contempo la concimazione potassica risolve efficacemente questi problemi in quanto il potassio \u00e8 un elemento poco mobile, che in caso di elevate dotazioni della forma solubile, viene subito trattenuto dal complesso di scambio.\nDa quanto detto si evince che il tenore in potassio totale ha una scarsa rilevanza ai fini pratici. Alcuni terreni possono avere anche un tenore in potassio dell'ordine di alcuni punti percentuale, tuttavia questo dato non \u00e8 di alcuna utilit\u00e0 perch\u00e9 ai fini agronomici \u00e8 importante la determinazione del potassio assimilabile, che comprende la frazione scambiabile e quella solubile. Dal momento che gran parte del potassio assimilabile \u00e8 adsorbito dai colloidi, la determinazione si ottiene trattando preventivamente il campione di terreno con un agente estrattore che rimuova le basi di scambio portandole in soluzione. I risultati variano sensibilmente secondo la forza dell'estrattore usato. Uno dei metodi pi\u00f9 usati si basa sull'estrazione con acetato ammonico. I risultati possono essere espressi come elemento (K) o, come spesso si usa per convenzione, come ossido di potassio (K2O); i due dati sono tra loro convertibili, come visto per il fosforo, a meno del fattore 1,20, che dipende dal rapporto stechiometrico:\nformula_6\nUna scala di valutazione dei terreni in base al tenore in potassio ha solo valore orientativo in quanto deve essere rapportata alla capacit\u00e0 di scambio cationico del terreno. A titolo d'esempio, in tabella 10 sono riportate due schemi di classificazione che usano classi abbastanza omogenee nei limiti di riferimento.\nMacroelementi secondari.\nPer convenzione la chimica pedologica e l'agronomia considerano macroelementi secondari della fertilit\u00e0 il calcio, il magnesio e lo zolfo. Tale classificazione ha valore puramente convenzionale e si basa sul fatto che questi elementi non sono in genere interessati da apporti artificiali specifici al punto che, in passato, l'etichetta dei concimi spesso non dichiarava il titolo in questi elementi. In realt\u00e0 si tratta di elementi indispensabili per le piante:\nIl carattere di secondariet\u00e0 di questi elementi \u00e8 dovuto ad un duplice contesto.\nIl primo fa riferimento alle fonti naturali. Si tratta di elementi di origine litologica in genere ben rappresentati nel terreno in quanto componenti di minerali abbastanza comuni:\nIl secondo fa riferimento alle fonti artificiali, che in generale sono rappresentate dalla concimazione. Calcio e zolfo e, in misura minore il magnesio, sono spesso presenti come componenti secondari di concimi azotati, fosfatici e potassici, talvolta in quantit\u00e0 considerevoli: basti pensare che il nitrato di calcio, definito come concime azotato, \u00e8 composto in realt\u00e0 dal 17% in azoto e dal 24% in calcio. Il calcio \u00e8 presente in quantit\u00e0 non trascurabili anche nella calciocianammide, nella maggior parte dei concimi fosfatici e nel salino potassico. Lo zolfo \u00e8 invece abbondantemente rappresentato nel solfato ammonico, nei perfosfati a basso titolo, nel solfato di potassio. Il magnesio \u00e8 invece meno rappresentato, tuttavia esistono in commercio concimi arricchiti in questo elemento proprio per sopperire ad eventuali carenze. Va anche precisato che considerevoli apporti possono provenire dal riciclaggio della sostanza organica e, nel caso dello zolfo, anche dall'atmosfera che attraverso le piogge riporta al suolo, sotto forma di acido solforico, gli ossidi di zolfo liberati dalle combustioni\nIn qualche caso, questi elementi sono interessati anche da consistenti asportazioni da parte delle colture, come ad esempio le leguminose foraggere nei confronti del calcio. Un eccessivo sfruttamento del suolo associato a particolari fattori pedologici pu\u00f2 portare a fenomeni di carenza che in genere riguardano il calcio e il magnesio, mente pi\u00f9 rari sono per lo zolfo. Questi fenomeni possono essere intensificati dall'uso sistematico di concimi ad alto titolo, pi\u00f9 poveri in elementi secondari.\nIl calcio \u00e8 un elemento poco mobile trattenuto in grandi quantit\u00e0 dal potere di scambio. La sua dotazione non rappresenta un problema nei terreni basici e in quelli neutri con una buona capacit\u00e0 di scambio. La carenza si verifica nei terreni marcatamente acidi per assenza del calcio sul complesso di scambio e in quelli poveri di colloidi a causa del dilavamento. \nIl magnesio si colloca, come comportamento, a met\u00e0 strada tra il potassio e il calcio. Trattenuto bene dal complesso di scambio, \u00e8 in genere ben rappresentato nei terreni neutri e basici. In quelli acidi \u00e8 soggetto a perdite per dilavamento, tuttavia nei terreni la cui matrice pedologica \u00e8 costituita da rocce ricche di minerali ferromagnesiaci c'\u00e8 un ripristino del magnesio rimosso dal complesso di scambio come avviene per il potassio.\nLo zolfo \u00e8 un elemento che ha dinamiche molto simili a quelle dell'azoto per la sua mobilit\u00e0 e per il ruolo importante svolto dai microrganismi nel suo ciclo; \u00e8 trattenuto dal potere assorbente del terreno per assorbimento biologico sotto forma di zolfo organico, mentre le perdite riguardano principalmente il dilavamento e la volatilizzazione (causata dagli incendi). La disponibilit\u00e0 non rappresenta un problema se si ricorre ad un sistematico reintegro della sostanza organica, in genere ben dotata di zolfo. Le carenze possono verificarsi soprattutto in terreni soggetti a ristagni idrici persistenti a causa del dilavamento e dell'abbassamento del potenziale di ossidoriduzione: in ambiente riducente infatti hanno il sopravvento i solfobatteri riduttori che utilizzano lo zolfo dei solfati come accettore di elettroni in luogo dell'ossigeno, con conseguente riduzione a zolfo elementare e a solfuri. L'accumulo di solfuri nel terreno ha inoltre, come si \u00e8 detto, effetti fitotossici.\nLe unit\u00e0 fertilizzanti del calcio, del magnesio e dello zolfo sono rappresentate dalla forma elementare o, pi\u00f9 frequentemente, dai rispettivi ossidi (CaO, MgO, SO3). Anche in questo caso le conversioni si basano su un coefficiente ricavato dai rispettivi rapporti stechiometrici:\nMicroelementi.\nSono microelementi o oligoelementi quelli assorbiti in piccole quantit\u00e0 e che svolgono funzione esclusivamente dinamica, in genere come attivatori di enzimi:\nLe carenze pi\u00f9 frequenti interessano in genere il ferro, lo zinco, il manganese e il molibdeno, mentre per gli altri microelementi sono eventi alquanto rari. In generale la disponibilit\u00e0 dei microelementi nel terreno supera abbondantemente i quantitativi necessari per le piante; basti pensare al ferro, elemento diffusissimo nella crosta terrestre come componente di moltissimi minerali. La carenza \u00e8 per lo pi\u00f9 dovuta a dinamiche chimiche che si instaurano nel terreno in condizioni specifiche, legate per lo pi\u00f9 a fenomeni di insolubilizzazione causate secondo i casi dal pH, dal potenziale di ossidoriduzione e dagli antagonismi di assorbimento. La carenza, infatti, pu\u00f2 anche non risolversi ricorrendo alla somministrazione dei microelementi in forma minerale con la concimazione ordinaria, mentre sono invece risolutive la concimazione fogliare o la somministrazione di complessi chelanti: in entrambi i casi queste tecniche sottraggono il microelemento alle dinamiche chimiche naturali preservandolo dall'immobilizzazione."}
{"id": "1279814", "revid": "125362351", "url": "https://it.wikipedia.org/wiki?curid=1279814", "title": "Fortezza (virt\u00f9)", "text": "La fortezza (in greco \u1f00\u03bd\u03b4\u03c1\u03b5\u03af\u03b1, \"andr\u00e8ia\"; in latino \"fortitudo\") \u00e8 una virt\u00f9 che assicura, nelle difficolt\u00e0, la fermezza e la costanza nella ricerca del bene. Viene anche indicata come coraggio.\nDottrina filosofica.\nPlatone tratta della definizione della fortezza nel suo dialogo Lachete; tale definizione venne riconosciuta in ambito della dottrina cristiana a partire dagli studi e della predicazione di Sant'Ambrogio.\nArte.\nAlla fortezza sono state dedicate numerose opere d'arte figurativa e anche composizioni musicali, come l'oratorio \"Le gare della fortezza e dell'umilt\u00e0\" di Clemente Monari (rappresentato per la prima volta nel 1728 a Forl\u00ec). Fra i dipinti, invece, si ricordano:"}
{"id": "1279817", "revid": "729019", "url": "https://it.wikipedia.org/wiki?curid=1279817", "title": "Katja Kassin", "text": "Biografia.\nNata Ute Ebert a Lipsia, allora in Germania Est, prima di tre fratelli, trov\u00f2 lavoro a 15 anni, dopo la scuola e nei fine settimana, come venditrice di gelati in un ristorante italiano.\nFece la cameriera per sei anni, durante le superiori e l'universit\u00e0. Nel settembre 2000 inizi\u00f2 a lavorare come modella di nudo per fotografi amatoriali e siti web. Dopo tre anni, pass\u00f2 ai servizi softcore e, infine, prese contatto con la pornostar tedesca Dru Berrymore. La Kassin conobbe Mark Spiegler dell'agenzia \"Spiegler Girls\", per cui lavor\u00f2 per tre anni e mezzo. Il 9 settembre 2006, ha firmato un contratto con l'agenzia americana LA Direct Models.\nPrima di trasferirsi negli Stati Uniti, la Kassin ha studiato Scienze politiche all'Universit\u00e0 di Lipsia.\nIl suo primo film negli Stati Uniti fu \"Straight to the A 4\" di Vince Voyeur per la \"Red Light District\". Venne girato nel marzo 2003. In precedenza aveva fatto solo due scene in Europa. Nel gennaio 2004 spos\u00f2 un altro attore pornografico e si trasfer\u00ec definitivamente nell'area di Los Angeles alla fine del 2004.\nIl 1\u00ba giugno 2007 ha fatto un'operazione di aumento dei seni a New York. Il suo primo servizio dopo l'intervento \u00e8 stato il 26 giugno 2007.\nIn Germania Katja \u00e8 nota per le sue partecipazioni al programma televisivo erotico \"Wa(h)re Liebe\".\nLa Kassin parla correntemente tedesco, russo e inglese. Il nome \"Katja\" le fu suggerito dal fotografo del suo primo servizio di nudo."}
{"id": "1279818", "revid": "93556", "url": "https://it.wikipedia.org/wiki?curid=1279818", "title": "Giovanni Battista Vivaldi", "text": "Biografia.\nFiglio di un sarto bresciano, dopo la morte del padre si trasfer\u00ec nel 1666 a Venezia con la madre, dove dopo qualche tempo inizi\u00f2 a svolgere l'attivit\u00e0 di barbiere.\nNel 1676 si un\u00ec in matrimonio con la sarta Camilla Calicchio, dalla quale avr\u00e0 nove figli, fra i quali il primogenito Antonio. Contemporaneamente al lavoro di barbiere intraprese la carriera di violinista: il 23 marzo 1685 fu ingaggiato della cappella di San Marco con il cognome \"Rossi\" (a causa probabilmente della pigmentazione dei suoi capelli) e nello stesso anno divenne uno dei membri fondatori del \"Sovvegno di Santa Cecilia\".\nFu musicista molto stimato, tanto che il suo nome comparve per diversi anni nella \"Guida de' forestieri\" di Vincenzo Maria Coronelli a fianco del suo celebre figlio. Il 30 settembre 1729 ebbe il permesso di lasciare per un anno la carica di violinista che ricopriva da oltre quarant'anni per accompagnare il figlio Antonio in Germania.\nGiovanni Battista durante la sua esistenza lavor\u00f2 a stretto contatto col figlio Antonio e fu anche tra i suoi principali copisti tra la met\u00e0 degli anni dieci e la met\u00e0 degli anni trenta del Settecento.\nFu probabilmente anche compositore: infatti, tra il 1688 e il 1689 risulta attivo presso i teatri veneziani un certo Giovanni Battista Rossi. Dunque egli potrebbe aver composto l'opera \"La fedelt\u00e0 sfortunata\"."}
{"id": "1279822", "revid": "12582", "url": "https://it.wikipedia.org/wiki?curid=1279822", "title": "Esaronensi", "text": ""}
{"id": "1279835", "revid": "767487", "url": "https://it.wikipedia.org/wiki?curid=1279835", "title": "Tot\u00f2 nella luna", "text": "Tot\u00f2 nella luna \u00e8 un film del 1958 diretto da Steno. Costituisce una parodia dei film di fantascienza sulla conquista dello spazio popolari all'epoca, tra i quali \"Uomini sulla Luna\" del 1950 e \"L'invasione degli Ultracorpi\" del 1956.\nTrama.\nIl fattorino Achille Paoloni impiegato presso \"Soubrette\", piccola casa editrice del cavaliere Pasquale Belafronte, ha scritto un romanzo di fantascienza che spera inutilmente di fare pubblicare attraverso l'aiuto dell'ostile cavaliere.\nScienziati statunitensi nel frattempo vengono a conoscenza del fatto che Achille ha nel sangue una sostanza adatta per i voli spaziali, il glumonio, eredit\u00e0 dell'inusuale allattamento a base di latte di scimmia quando era neonato.\nQuando due inviati dell'FBI si presentano in ufficio per proporre ad Achille una missione spaziale, questi pensa che siano rappresentanti editoriali venuti per pubblicare il suo romanzo oltreoceano. Il cavalier Pasquale, venuto a conoscenza della cosa, si rimangia anni di insulti e ostilit\u00e0 verso il povero Achille e fa di tutto per pubblicare il romanzo a proprie spese, acconsentendo perfino alle nozze tra il giovane e sua figlia Lidia. Ben presto per\u00f2 si rende conto che si \u00e8 trattato di un abbaglio: gli USA non vogliono affatto lanciare \"Il razzo nello spazio\" (ossia pubblicare il romanzo), ma lanciare un razzo nello spazio, cio\u00e8 far atterrare sulla Luna il giovane in persona, conteso peraltro anche da una misteriosa potenza straniera guidata dallo scienziato interplanetario tedesco Von Braut e dalla bellissima spia Tatiana.\nI piani delle due potenze rivali vengono ostacolati da strani extraterrestri (gli \"Anellidi\") che inviano sulla terra due \"cosoni\", copie identiche di Pasquale e Achille in modo che siano loro ad essere spediti sulla Luna in modo che gli umani in realt\u00e0 falliscano; ci\u00f2 per evitare che la conquista dello spazio da parte degli umani pregiudichi il pacifico equilibrio tra i popoli alieni. Pasquale ed il \"cosone\" di Achille vengono rapiti dai tedeschi, messi una camera di ibernazione e lanciati nello spazio in un razzo, ma ne perdono il controllo. A salvare Pasquale intervengono gli Anellidi, che riescono a prendere il controllo del razzo e a farlo atterrare sulla Luna.\nUn Anellide appare a Pasquale, il quale fa domanda di essere riportato indietro, volendo salvarsi e non preoccupare i suoi cari. L'anellide gli mostra che sulla Terra il vero Achille ha fatto fortuna in America scrivendo racconti di fantascienza e ha messo su famiglia con Lidia, e nessuno sente la mancanza di Pasquale dato che il suo \"cosone\" ha preso il suo posto e va dietro alla domestica come farebbe lui. Costretto sulla Luna per il resto della sua vita, Pasquale riesce almeno a convincere l'Anellide a trasformare il \"cosone\" di Achille in una donna attraente.\nProduzione.\nIl film venne girato interamente a Roma presso gli studi della De Laurentiis Cinematografica; venne distribuito nelle sale italiane nel novembre 1958.\nCitazioni e riferimenti.\nLa pellicola \u00e8 una parodia dei film di genere sulla conquista dello spazio - tra cui il celebre \"Uomini sulla Luna\" del 1950 - ed \u00e8 stata vista come la risposta in chiave comica a \"La morte viene dallo spazio\" di Paolo Heusch, distribuito nello stesso anno, generalmente indicato come il primo film italiano di fantascienza, in quanto girato con intento drammatico e non farsesco.\nI \"cosoni\", che si vedono nel film, hanno la primordiale forma di \"fagioloni germinatori\", richiamo parodistico ai \"baccelloni\" del classico della fantascienza statunitense \"L'invasione degli Ultracorpi\" (1956) di Don Siegel, distribuito in Italia l'anno precedente (1957) dalla Lux Film."}
{"id": "1279837", "revid": "12582", "url": "https://it.wikipedia.org/wiki?curid=1279837", "title": "Luguidonensi", "text": ""}
{"id": "1279842", "revid": "15756", "url": "https://it.wikipedia.org/wiki?curid=1279842", "title": "Rifugio citt\u00e0 di Mantova", "text": "Il rifugio citt\u00e0 di Mantova \u00e8 un rifugio situato nel comune di Gressoney-La-Trinit\u00e9 (AO), in Valle del Lys, nelle Alpi Pennine, a \nStoria.\nInaugurato nel 1984 dal CAI, sezione di Mantova. Il rifugio \u00e8 stato ampliato nel 2009.\nCaratteristiche e informazioni.\nSi trova circa 150\u00a0m sotto la capanna Giovanni Gnifetti.\nIl rifugio \u00e8 aperto nei mesi estivi e in aprile e maggio per la pratica dello sci alpinismo.\nAccessi.\nIl rifugio \u00e8 raggiungibile in circa un'ora da punta Indren (3.257\u00a0m), dove arrivano gli impianti di risalita da Alagna Valsesia, oppure, in circa 2-2,30 ore su sentiero di difficolt\u00e0 EEA, dal Gabiet, a cui si perviene con funivia da Stafal, frazione di Gressoney-La-Trinit\u00e9."}
{"id": "1279844", "revid": "767487", "url": "https://it.wikipedia.org/wiki?curid=1279844", "title": "Il buio nell'anima", "text": "Il buio nell'anima (\"The Brave One\") \u00e8 un film del 2007 diretto da Neil Jordan.\nTrama.\nNew York. Erica Bain \u00e8 una conduttrice radiofonica che, ogni giorno, presenta \"Street Walk\", un programma dov'ella stessa, munita di microfono, manda in onda i rumori della citt\u00e0, registrati durante le sue passeggiate. Ama il suo lavoro e soprattutto il suo fidanzato infermiere David che deve presto sposare. Tuttavia, una sera, la sua vita viene sconvolta quando, mentre sta passeggiando assieme a lui ed al loro cane a Central Park, vengono barbaramente aggrediti da un gruppo di balordi in una galleria: lei, gravemente ferita, finisce in coma mentre il fidanzato muore a causa delle percosse ed il loro cane viene sequestrato dagli stessi delinquenti. Con il passare del tempo, le ferite del corpo guariscono, mentre quelle psicologiche no ed in Erica nasce un forte desiderio di vendetta che la spinger\u00e0 a voler farsi giustizia da se, interessandosi anche alle ingiustizie capitate ad altre persone.\nCos\u00ec, dopo essersi procurata una pistola, una sera assiste per caso all'omicidio di una giovane commessa per mano del marito appena scarcerato all'interno di un market ed uccide l'uomo stesso. In seguito, elimina due balordi che l'avevano minacciata in metropolitana per poi passare al cliente violento di una prostituta. Passa poi ad un potente uomo d'affari, in realt\u00e0 un pericoloso trafficante, che aveva assassinato la moglie intenzionata a testimoniare contro di lui. Nel frattempo, mentre inizia ad indagare sull'identit\u00e0 degli assassini del fidanzato, Erica continua a lavorare in radio senza che nessuno sospetti nulla sulla sua doppia vita. Ma quando le voci che una specie di \"vigilante\" si aggira di notte per eliminare la delinquenza in citt\u00e0 comincia a spargersi fra la popolazione, il detective Sean Mercer, con il quale nel frattempo ha legato, inizier\u00e0 ad indagare, mettendosi sulle sue tracce.\nColonna sonora.\nLa colonna sonora \u00e8 curata dal compositore Dario Marianelli, con l'aggiunta del brano di Sarah McLachlan \"Answer\"."}
{"id": "1279846", "revid": "1522738", "url": "https://it.wikipedia.org/wiki?curid=1279846", "title": "Pierino (personaggio)", "text": "Pierino \u00e8 un personaggio tradizionale ed umoristico utilizzato come soggetto e protagonista di molte barzellette italiane al fumetto \"Pierino\" di Antonio Rubino che fu pubblicato sul \"Corriere dei Piccoli\" negli anni dieci del XX secolo.\nNegli anni 1980 l'idea data da questo personaggio \u00e8 stata spesso utilizzata come soggetto di vari film principalmente interpretati da Alvaro Vitali.\nNomi o figure simili al personaggio di Pierino nel mondo.\nL'idea del nome di un ragazzo ridicolo, scostumato o pasticcione \u00e8 comune anche nelle altre culture di molti paesi del mondo, in seguito un elenco dei suoi nomi utilizzati nelle varie lingue e nazioni:\nVersione cinematografica.\nNel cinema questa figura ha avuto successo venendo presentato come un bambino o ragazzino impertinente, chiassoso e pasticcione, od anche come un ragazzo scostumato e scurrile spesso (e nei film di maggior successo) impersonato da Alvaro Vitali.\nLa versione cinematografica \u00e8 stata realizzata in tre pellicole della commedia sexy all'italiana principalmente nei sei mesi a cavallo tra la fine del 1981 e l'inizio del 1982 da Alvaro Vitali, che ne divenne l'icona ed ispir\u00f2 altre quattro-cinque pellicole del genere ma che videro altri attori impegnati nel ruolo del personaggio.\nConsiderando i successivi tentativi di rilancio del filone negli anni 1990, in totale Vitali recit\u00f2 in quattro film pi\u00f9 altri tre che non vennero mai distribuiti.\nPellicole non ufficiali.\nParallelamente ai film con Alvaro Vitali vennero realizzate alcune pellicole con personaggi analoghi:\nFilm mai distribuiti.\nNonostante il flop di \"Pierino torna a scuola\" Alvaro Vitali ha girato altri tre film nei panni del ragazzino pestifero. Il primo \u00e8 \"Pierino Stecchino\", inedito diretto da Claudio Fragasso e interpretato da Flavio Bucci e Alvaro Vitali, che vede quest'ultimo anche nelle vesti di produttore assieme a Carmine De Benedittis, gi\u00e0 a sua volta produttore di \"Pierino torna a scuola\". Il film segn\u00f2 una tappa importante nella carriera di Fragasso, che dopo questa commedia gir\u00f2 prevalentemente thriller e film d'azione di serie B che lo renderanno noto al pubblico italiano. Il film doveva rilanciare Vitali dopo il flop e ripercorrere, in chiave ancor pi\u00f9 comica, le disavventure del noto ragazzino romano in uno scenario vicino a quello del film \"Johnny Stecchino\", interpretato da Roberto Benigni e distribuito nel 1991. Il film nacque con il titolo \"Una sirena sulla costa\": dopo essere stato terminato non venne mai proiettato nei cinema n\u00e9 trasmesso dalle reti televisive italiane e tutt'oggi rimane totalmente inedito al pubblico, eccezion fatta per alcuni fotogrammi pubblicati in rete dalla societ\u00e0 \"Fantastudio FX Lab\", occupatasi delle pinne delle sirene.\nNegli anni immediatamente successivi alla realizzazione del film furono realizzati due \"sequel\" semi-amatoriali diretti da Gianfranco Iudice: il primo, intitolato \"Gli antenati tua e de Pierino\" e prodotto da Vitali, si avvaleva della collaborazione di Angelo Russo e riproponeva uno scenario simile a quello di \"Superfantozzi\", in cui \u00e8 presente Pierino nelle varie epoche storiche. Fu proiettato nel 1996 in alcune sale cinematografiche siciliane e alla rassegna Arcipelago tenutasi al cinema Quattro Fontane di Roma, senza essere distribuito ufficialmente. Il secondo, intitolato \"Pierino il ripetente\", fu realizzato nel 1997 con la produzione della Redox Cinematografica, senza essere distribuito.\nUn terzo seguito era stato annunciato nel 2009 con il nome di \"Pierino torna ancora\", diretto da Iudice e con protagonisti Vitali e Giada Martelli. Le riprese del film, che avrebbero dovuto iniziare nel mese di marzo dello stesso anno in Lombardia, Piemonte, Sicilia e Sardegna, non furono mai avviate, ma esistono alcuni video sui casting distribuiti sul canale C6TV.\nNel 2011 Vitali riprende ancora una volta il personaggio di Pierino nel film a basso costo \"Vacanze a Gallipoli\", diretto da Tony Greco e con protagonisti Vitali e la sua compagna Stefania Corona. Il film viene completato, ma non trova distribuzione."}
{"id": "1279848", "revid": "729019", "url": "https://it.wikipedia.org/wiki?curid=1279848", "title": "Strada statale 421 dei Laghi di Molveno e Tenno", "text": "La strada statale 421 dei Laghi di Molveno e Tenno (SS 421) \u00e8 una strada statale italiana che connette la Val di Non al lago di Garda passando per le valli Giudicarie con un percorso tipicamente montano.\nPercorso.\nHa origine dalla strada statale 43 della Val di Non a Vigo di Ton (frazione del comune di Ton in provincia di Trento) in localit\u00e0 Rocchetta e termina a Riva del Garda innestandosi nella strada statale 45 bis Gardesana Occidentale.\nLa strada attraversa gli abitati di Andalo e Molveno, importanti centri turistici estivi ed invernali (comprensorio della Paganella), costeggia la sponda orientale del Lago di Molveno, discende nelle valli Giudicarie dove interseca in localit\u00e0 Ponte Arche (frazione di Comano Terme) la strada statale 237 del Caffaro. A questo punto la strada risale verso il passo del Ballino e ridiscende verso il lago di Garda, passando prima per il lago di Tenno.\nIn seguito al decreto legislativo 2 settembre 1997, n\u00b0 320, dal 1\u00ba luglio 1998, la gestione \u00e8 passata dall'ANAS alla Provincia autonoma di Trento. Quest'ultima ha lasciato la classificazione e la sigla di statale (SS) alla strada, poich\u00e9 non si tratta di un trasferimento dal demanio dello Stato a quello delle Regioni, ma di una delega in materia di viabilit\u00e0 e pertanto la titolarit\u00e0 resta sempre in capo allo Stato."}
{"id": "1279851", "revid": "767487", "url": "https://it.wikipedia.org/wiki?curid=1279851", "title": "La giusta distanza", "text": "La giusta distanza \u00e8 un film del 2007 diretto da Carlo Mazzacurati.\nIl film, realizzato con il contributo del Ministero per i Beni e le Attivit\u00e0 Culturali, \u00e8 stato presentato alla festa del cinema di Roma 2007.\nTrama.\nConcadalbero, Veneto: nel piccolo centro agricolo giunge la giovane maestra Mara, di passaggio in attesa di trasferirsi in Brasile. Bella e anticonformista, attrae le attenzioni di molti uomini del paese.\nTra questi il giovane Giovanni, aspirante giornalista, che le d\u00e0 una mano per accedere ad internet. Nei suoi mesi di permanenza, Mara impara a conoscere gli abitanti del paesello e avr\u00e0 una breve relazione con Hassan, un meccanico tunisino perfettamente integrato nella comunit\u00e0. Mentre Giovanni scrive i primi pezzi di cronaca locale, Mara viene ritrovata morta. Hassan viene accusato dell'omicidio e le prove lo inchiodano. Giovanni, molto colpito dalla vicenda e incapace di mantenere la \"giusta distanza\" dagli avvenimenti (come gli ricorda il suo mentore Bencivegna), non indaga a fondo: infatuato di Mara, come quasi tutti nel paese, era stato infatti testimone della breve relazione fra la ragazza e Hassan, di cui era amico. Tempo dopo, Hassan si uccide in cella e lascia un biglietto in cui si professa innocente. La sorella dell'uomo consegna il biglietto a Giovanni, che ormai lavora a tempo pieno nella redazione del giornale: il giovane si mette cos\u00ec alla ricerca di indizi tra i documenti del processo e scopre ben presto che ci sono state gravi lacune da parte dell'avvocato difensore (nessun controllo delle telefonate, per esempio). Grazie ad un amico, rintraccia le ultime chiamate ricevute da Mara, e scopre che una di esse era di Guido, l'autista di autobus del paese. La sera dell'omicidio, dopo il suo addio al celibato, Guido era andato a trovare Mara e, dopo aver cercato di violentarla, l'aveva involontariamente uccisa durante una colluttazione. Smascherato da Giovanni, Guido confessa e viene incarcerato: mentre il giovane si trasferisce a Milano per intraprendere a tempo pieno l'attivit\u00e0 di giornalista, si apprende che nella piccola comunit\u00e0 il suo atto, pur tardivo, non era stato affatto gradito. L'innocente Hassan era infatti un comodo alibi per tutti, come lo era stato per l'avvocato che, solo in apparenza, l'aveva difeso.\nNote.\nPer la terza volta Mazzacurati torna nei luoghi da cui \u00e8 partito 20 anni fa con \"Notte italiana\" (triplice esordio: Carlo Mazzacurati regista, Nanni Moretti produttore, Marco Messeri protagonista) per raccontare i mutamenti ma anche l'immobilit\u00e0 di quella terra.\nDice il regista: \"forse il tema del film \u00e8 il male che, come sempre, tutti tendiamo a collocare fuori di noi. Qui il male avvolge tutti\"."}
{"id": "1279855", "revid": "110157", "url": "https://it.wikipedia.org/wiki?curid=1279855", "title": "Mitterdorf an der Raab", "text": "Mitterdorf an der Raab \u00e8 un comune austriaco di 2 073 abitanti nel distretto di Weiz, in Stiria."}
{"id": "1279857", "revid": "1799967", "url": "https://it.wikipedia.org/wiki?curid=1279857", "title": "Alpbach", "text": "Alpbach \u00e8 un comune austriaco di 2 561 abitanti nel distretto di Kufstein, in Tirolo. Alpbach si trova a 975 metri sul fondo di una lunga valle con lo stesso nome, dominato dalla montagna Gratlspitz di 1.899 metri.\nStoria.\nA causa dell'isolamento avuto fino al 1926, anno in cui fu aperta la strada carrozzabile dalla valle dell'Inn per la valle di Alpbach, si \u00e8 mantenuta una cultura architettonica e abitativa propria. Tale particolarit\u00e0 \u00e8 stata rafforzata con un regolamento edilizio del 1953, il quale impone che le costruzioni siano tutte il linea con lo stile architettonico tipico del villaggio, che fa ampio uso del legno.\nMonumenti e luoghi d'interesse.\nOltre alle attrazioni naturali e paesaggistiche sia estive sia invernali, \u00e8 degna di nota la chiesa parrocchiale con torre campanaria del 1440 e navata unica del 1754, dedicata a sant'Osvaldo di Northumbria, re di Northumbria in Inghilterra. Nel cimitero circostante la chiesa, accanto al muro perimetrale sul lato sinistro rispetto all'ingresso principale, \u00e8 sepolto il premio Nobel per la fisica Erwin Schr\u00f6dinger; sulla tomba si legge la celebre equazione di Schr\u00f6dinger.\nDal punti di vista architettonico \u00e8 interessante, per il suo armonico inserimento nell'ambiente, il moderno centro congressi, inaugurato nel 1999, che ospita l'annuale Forum europeo di Alpbach. Il cuore dell'edificio \u00e8 costituito da una spirale in vetro e da una ampia vetrata, mentre il resto dell'edificio \u00e8 interrato nel declivio montano."}
{"id": "1279858", "revid": "767487", "url": "https://it.wikipedia.org/wiki?curid=1279858", "title": "Mortantsch", "text": "Mortantsch \u00e8 un comune austriaco di 2 116 abitanti nel distretto di Weiz, in Stiria. Il 1\u00ba gennaio 1952 ha inglobato i comuni soppressi di Steinberg bei Weiz e Haselbach bei Weiz."}
{"id": "1279859", "revid": "110157", "url": "https://it.wikipedia.org/wiki?curid=1279859", "title": "Angath", "text": "Angath \u00e8 un comune austriaco di 1 008 abitanti nel distretto di Kufstein, in Tirolo."}
{"id": "1279865", "revid": "767487", "url": "https://it.wikipedia.org/wiki?curid=1279865", "title": "Angerberg", "text": "Angerberg (fino al 1981 Unterangerberg) \u00e8 un comune austriaco di 1 878 abitanti nel distretto di Kufstein, in Tirolo."}
{"id": "1279869", "revid": "767487", "url": "https://it.wikipedia.org/wiki?curid=1279869", "title": "Naas (Austria)", "text": "Naas \u00e8 un comune austriaco di 1 395 abitanti nel distretto di Weiz, in Stiria."}
{"id": "1279870", "revid": "110157", "url": "https://it.wikipedia.org/wiki?curid=1279870", "title": "Bad H\u00e4ring", "text": "Bad H\u00e4ring (fino al 1965 H\u00e4ring) \u00e8 un comune austriaco di 2 613 abitanti nel distretto di Kufstein, in Tirolo."}
{"id": "1279871", "revid": "110157", "url": "https://it.wikipedia.org/wiki?curid=1279871", "title": "Brandenberg", "text": "Brandenberg \u00e8 un comune austriaco di 1 504 abitanti nel distretto di Kufstein, in Tirolo. D\u00e0 il nome alle Alpi di Brandenberg."}
{"id": "1279872", "revid": "228587", "url": "https://it.wikipedia.org/wiki?curid=1279872", "title": "Campionato del mondo di calcio da tavolo 1998", "text": "Il Campionato del mondo di calcio da tavolo 1998 si tenne a Namur.\nCategoria Open.\nIndividuale.\nPrima fase a gironi ed Eliminazione Diretta\nSquadre.\nPrima fase a gironi ed Eliminazione Diretta\nCategoria Under20.\nIndividuale.\nPrima fase a gironi ed Eliminazione Diretta\nSquadre.\nPrima fase a gironi ed Eliminazione Diretta\nCategoria Under16.\nIndividuale.\nPrima fase a gironi ed Eliminazione Diretta\nSquadre.\nPrima fase a gironi ed Eliminazione Diretta\nCategoria Veterans.\nIndividuale.\nPrima fase a gironi ed Eliminazione Diretta\nSquadre.\nPrima fase a gironi ed Eliminazione Diretta\nCategoria Femminile.\nIndividuale.\nPrima fase a gironi ed Eliminazione Diretta\nSquadre.\nPrima fase a gironi ed Eliminazione Diretta"}
{"id": "1279873", "revid": "110157", "url": "https://it.wikipedia.org/wiki?curid=1279873", "title": "Naintsch", "text": "Naintsch \u00e8 una frazione di 596 abitanti del comune austriaco di Anger, nel distretto di Weiz, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato ad Anger assieme agli altri comuni soppressi di Baierdorf bei Anger e Feistritz bei Anger."}
{"id": "1279875", "revid": "767487", "url": "https://it.wikipedia.org/wiki?curid=1279875", "title": "Breitenbach am Inn", "text": "Breitenbach am Inn \u00e8 un comune austriaco di 3 404 abitanti nel distretto di Kufstein, in Tirolo."}
{"id": "1279876", "revid": "110157", "url": "https://it.wikipedia.org/wiki?curid=1279876", "title": "Neudorf bei Passail", "text": "Neudorf bei Passail \u00e8 una frazione di 482 abitanti del comune austriaco di Passail, nel distretto di Weiz, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Passail assieme agli altri comuni soppressi di Arzberg e Hohenau an der Raab."}
{"id": "1279877", "revid": "439868", "url": "https://it.wikipedia.org/wiki?curid=1279877", "title": "Ebbs", "text": "Ebbs \u00e8 un comune austriaco di 5 480 abitanti nel distretto di Kufstein, in Tirolo."}
{"id": "1279878", "revid": "110157", "url": "https://it.wikipedia.org/wiki?curid=1279878", "title": "Nitscha", "text": "Nitscha \u00e8 una frazione di 1 435 abitanti del comune austriaco di Gleisdorf, nel distretto di Weiz, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Gleisdorf assieme agli altri comuni soppressi di Labuch, La\u00dfnitzthal e Ungerdorf."}
{"id": "1279880", "revid": "767487", "url": "https://it.wikipedia.org/wiki?curid=1279880", "title": "Following", "text": "Following \u00e8 un film del 1998 diretto da Christopher Nolan.\nSi tratta dell'esordio nella regia di un lungometraggio per Nolan che ha anche scritto il soggetto e la sceneggiatura, diretto la fotografia, collaborato al montaggio e coprodotto la pellicola. Il film vinse la Tigre d'oro al festival di Rotterdam nel 1999 e venne proiettato all'Hong Kong Film Festival dello stesso anno.\nTrama.\nUn giovane scrittore in difficolt\u00e0 economica e disoccupato sta parlando con un uomo misterioso, al quale racconta di aver iniziato da un po' di tempo a seguire estranei per le strade di Londra, apparentemente per trovare ispirazione per il suo primo romanzo. Inizialmente, stabilisce regole severe riguardo a chi dovrebbe seguire e per quanto tempo, ma presto si concentra su un uomo di bell'aspetto in abito scuro con una borsa. L'uomo, accortosi di essere seguito, avvicina il giovane in una tavola calda presentandosi come \"Cobb\" e gli rivela di essere un ladro, chiedendogli di iniziare a lavorare con lui. Mentre stanno controllando un appartamento incustodito, il giovane scopre che i guadagni materiali derivanti da questi crimini sembrano essere di secondaria importanza per Cobb. Si diverte a rigirare gli oggetti personali negli appartamenti dei suoi bersagli e a bere il loro vino e spiega che la sua vera passione sia usare lo shock della rapina e della violazione della propriet\u00e0 per far s\u00ec che le sue vittime riesaminino le loro vite. A un certo punto, mentre stanno bevendo vino nella cucina dell'appartamento, arriva una coppia. Fingendo di essere due persone interessate all'appartamento mandate da un'agenzia immobiliare, Bill e Cobb se ne vanno.\nIl giovane, che a Cobb si \u00e8 presentato come Bill, \u00e8 elettrizzato da questo stile e prova a fare alcuni lavoretti anche da solo, pur con gli incoraggiamenti e la guida di Cobb. Su suggerimento di Cobb, altera il suo aspetto, tagliandosi i capelli corti, rasandosi il pizzo e indossando un abito scuro. Assume il nome di \"Daniel Lloyd\", nome preso da una carta di credito avuta da Cobb durante un pranzo in un ristorante e inizia una relazione con una donna bionda, che precedentemente i due avevano derubato. La bionda si rivela essere una ex fidanzata di un piccolo gangster della zona (nominato come l'uomo stempiato), con cui ha rotto dopo aver assistito all'omicidio di un uomo nel suo appartamento. Presto, la bionda confida di essere ricattata dall'uomo calvo a causa di alcune fotografie incriminanti. Bill, nel tentativo di recuperarle, viene colto in flagrante da un uomo non identificato. Lo colpisce con un martello e fugge con i soldi e le foto dell'uomo stempiato, per poi scoprire che le foto erano innocue.\nConfrontandosi con la donna, Bill scopre che lei e Cobb erano in combutta per manipolarlo. Cobb aveva infatti scoperto, durante un furto, il corpo di una vecchietta assassinata, e temendo di essere sospettato dalla polizia, aveva cercato di indirizzarla su altro uomo, appunto Bill, facendogli compiere i furti con i suoi stessi modus operandi. Il motivo per cui Cobb aveva suggerito a Bill di tagliarsi i capelli e indossare abiti diversi era per far s\u00ec che gli somigliasse il pi\u00f9 possibile.\nIl giovane decide di confessare tutto alla polizia. E' a questo punto che capiamo che l'uomo a cui Bill stava parlando all'inizio della storia \u00e8 un poliziotto: l'uomo per\u00f2 spiega a Bill che la polizia non si sta assolutamente occupando di nessun caso di omicidio di una vecchietta e che Cobb \u00e8 a loro del tutto sconosciuto. La donna bionda riporta il suo successo a Cobb, ma questi si rivela essere al soldo dell'uomo stempiato. La storia della donna assassinata faceva dunque parte di un complotto per ingannare sia la giovane che Bill: la ragazza bionda infatti stava ricattando l'uomo stempiato con alcune prove dell'omicidio commesso nel suo appartamento, e l'uomo aveva progettato il suo omicidio in maniera tale che non potesse essere collegato a lui. Cobb dunque la uccide con lo stesso martello che Bill aveva usato durante il furto della cassaforte e lo lascia sulla scena. La polizia, verificando la storia del giovane, trova la donna assassinata e il martello con le sue impronte digitali e con due tracce di sangue sulla testa: una appartiene all'uomo che l'aveva colto in flagrante durante il furto e una alla ragazza.\nOltretutto, il poliziotto al quale Bill ha confessato tutto gli mostra una scatola da scarpe trovata sotto il suo letto: all'interno ci sono un paio di slip, una fototessera e un orecchino di perla, tutti appartenenti alla ragazza (la quale, tra l'altro, indossava proprio l'altro orecchino di perla al momento dell'omicidio). Bill continua ad affermare che dietro a tutto questo ci sia Cobb, ma purtroppo all'indirizzo da lui fornito \"non c'\u00e8 nessun Cobb!\"; l'appartamento appartiene ad un uomo di nome Daniel Lloyd, che \u00e8 appena rientrato da una vacanza. L'uomo ha informato la polizia che durante la sua assenza l'appartamento \u00e8 stato visitato dai ladri; sebbene non abbiano preso molto, gli hanno comunque sottratto la sua nuova carta di credito. Cobb si era dunque trasferito temporaneamente nel suo appartamento (com'\u00e8 sua abitudine fare, come aveva raccontato a Bill durante il pranzo al ristorante) e gliel'aveva rubata per poi darla a Bill. Bill afferma che l'avevano usata per pagare il conto del ristorante, ma purtroppo anche la carta rientra tra gli oggetti contenuti nella scatola: il giovane non pu\u00f2 negare l'evidenza quando il poliziotto gli domanda se la scrittura con la quale \u00e8 stata tracciata la firma sulla carta sia la sua: le prove contro di lui sono schiaccianti e non ha nessun modo per scagionarsi.\nBill viene dunque accusato di omicidio mentre Cobb scompare in mezzo alla folla.\nProduzione.\nIl film \u00e8 stato studiato da Nolan per essere il pi\u00f9 economico possibile: le scene, prima di venire filmate, sono state provate ripetutamente dagli attori, in modo da doverne girare solo un paio, risparmiando sulla pellicola in bianco e nero da 16\u00a0mm, la componente pi\u00f9 costosa dell'intera produzione, la quale veniva pagata dallo stesso Nolan col suo stipendio.\nOltre a condurre la regia e la sceneggiatura, Nolan ha curato anche la fotografia, il montaggio e la produzione della pellicola. Il film presenta un'insolita struttura non lineare della trama, la quale \u00e8 stata alla base di altri suoi lavori, quali \"Memento\", \"The Prestige\", \"Inception\" e \"Dunkirk\".\nLe riprese si sono svolte solo nei week-end, poich\u00e9 durante l'arco della settimana gli attori svolgevano un altro mestiere, e si sono protratte per un arco di tempo di 9 mesi visto che venivano girati praticamente solo 15 minuti di film al giorno. Gli attori non sono stati pagati. Inoltre, le scene in interno sono state girate negli appartamenti in cui vivevano realmente alcuni degli attori, mentre quelle in esterno lungo le strade di Londra sono state girate senza richiedere autorizzazioni di alcun tipo."}
{"id": "1279881", "revid": "647919", "url": "https://it.wikipedia.org/wiki?curid=1279881", "title": "Corso Altair", "text": ""}
{"id": "1279883", "revid": "1793900", "url": "https://it.wikipedia.org/wiki?curid=1279883", "title": "Ellmau", "text": "Ellmau \u00e8 un comune austriaco di 2 746 abitanti nel distretto di Kufstein, in Tirolo. Stazione sciistica, ha ospitato fra l'altro i Campionati austriaci di sci alpino 1995."}
{"id": "1279886", "revid": "226458", "url": "https://it.wikipedia.org/wiki?curid=1279886", "title": "Oberrettenbach", "text": "Oberrettenbach \u00e8 una frazione di 477 abitanti del comune austriaco di Gersdorf an der Feistritz, nel distretto di Weiz, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Gersdorf an der Feistritz."}
{"id": "1279888", "revid": "547034", "url": "https://it.wikipedia.org/wiki?curid=1279888", "title": "Alviso", "text": "Alviso \u00e8 il chipset che, abbinato al processore mobile Pentium M Dothan, \u00e8 andato a costituire la piattaforma Centrino Sonoma agli inizi del 2005, evoluzione della piattaforma Carmel.\nCon il nome in codice Alviso veniva indicata in realt\u00e0 la variante i915GM del chipset per desktop i915 presentato a met\u00e0 2004 e conosciuto a sua volta con un nome in codice, Grantsdale.\nDato che la piattaforma Sonoma \u00e8 succeduta alla piattaforma Carmel, Alviso \u00e8 stato il successore del chipset i855 alla base proprio di Carmel.\nCaratteristiche tecniche.\nEssendo una variante dell'i915 specificamente progettata per l'utilizzo in sistemi portatili, le caratteristiche di Alviso riprendevano in buona parte quelle del \"fratello maggiore\", sebbene in alcuni casi queste siano state leggermente limitate data l'inutilit\u00e0 di integrare alcune caratteristiche avanzate in un sistema portatile. Limitando tale supporto per\u00f2, \u00e8 stato possibile inserire altre tecnologie specificatamente pensate per l'ambito mobile che hanno contribuito a migliorare soprattutto il consumo energetico dell'intera piattaforma.\nCome la versione principale per i desktop, Alviso era prodotto nel package Ball Grid Array 1257 da 37,5x40 mm ma, a differenza di questa, che doveva fornire supporto alle prime CPU basate sul nuovo Socket 775, ovvero i Pentium 4 Prescott, Alviso \u00e8 stato progettato specificatamente per supportare al meglio il processore alla base della sua piattaforma, vale a dire il Pentium M Dothan.\nA differenza del modello principale, la memoria RAM veniva supportata in quantitativo massimo di 2 GB di DDR2 in configurazione dual channel (ripartita in 2 banchi), mentre lo standard rimaneva lo stesso, DDR2-533 (il predecessore i855 invece offriva supporto solo alla tradizionale memoria DDR-266).\nPer quanto riguarda il BUS invece, esso era stato aumentato rispetto al predecessore i855, arrivando a 533\u00a0MHz, ma rimase comunque pi\u00f9 basso di quello a 800\u00a0MHz offerto dall'i915 Grantsdale. L'interfaccia di connessione con la scheda video, invece, era la stessa, ovvero quella PCI Express x16, mentre era rimasto libero il supporto per altre 6 linee PCI Express che potevano venire utilizzate dai produttori di notebook a propria discrezione.\nAnche per quanto riguarda il Southbridge, furono introdotte alcune novit\u00e0: rispetto a quanto fatto con il precedente chipset i855, Alviso integrava l'ICH6-M (variante mobile dell'ICH6 integrato nell'i915 Grantsdale) il quale offriva fino a 8 porte USB 2.0. Dato il rapido sviluppo dell'interfaccia SATA, Intel ha scelto di limitare il supporto ad un unico canale PATA di tipo UltraATA 100 con supporto RAID alle modalit\u00e0 \"0\", \"1\", e Intel Matrix (il modello principale offre anche la modalit\u00e0 \"5\"). Dal punto di vista dell'interfaccia SATA invece, Calistoga supportava il nuovo standard SATA 2.5 che prevedeva fino a 2 porte di tipo SATA-300, contro le 4 dell'i945 Lakeport. Si tratta di uno standard che, teoricamente, \u00e8 in grado di offrire un'ampiezza di banda doppia per ciascuna periferica collegata, rispetto a quanto era possibile con il predecessore Alviso.\nRimaneva ancora il controller per 2 canali PATA di tipo UltraATA 100 con supporto RAID, ma veniva integrata anche la modalit\u00e0 \"1\" oltre alla \"0\" gi\u00e0 presente precedentemente. Sebbene gi\u00e0 integrato nella precedente generazione per desktop, in ambito mobile lo standard SATA fece il suo debutto proprio con il chipset Alviso, grazie al supporto per 2 porte SATA-150.\nInoltre, lo standard audio integrato divenne l'\"High Definition Audio\" (come nella variante per desktop), chiamato da Intel con il nome in codice Azalia. La qualit\u00e0 era nettamente migliorata rispetto a quella dello standard AC '97 integrato nell'i855 e, per la prima volta, un sistema audio integrato poteva svolgere le funzioni di un impianto home theater. Dato che l'interfaccia di connessione era diventata quella PCI Express, Intel decise di offrire il supporto alla scheda di rete attraverso questo protocollo, in luogo dei precedenti PCI e CSA.\nInfine, anche la comunicazione tra Northbridge e Southbridge venne notevolmente migliorata, infatti la tradizionale interfaccia a 266 MB/s dell'i855 venne sostituita dalla cosiddetta Direct Media Interface da 1 GB/s basata anch'essa sul BUS PCI Express.\nInfine era presente anche il modulo Wi-Fi Calexico (PRO/Wireless 2915ABG) per il supporto agli standard 802.11 a/b/g.\nSottocomparto grafico.\nDal punto di vista del sotto-comparto grafico, Alviso ereditava dall'i915 Grantsdale, il chip grafico GMA 900 funzionante a 200\u00a0MHz (nella versione principale funzionava a 320\u00a0MHz), capace di supportare le OpenGL 1.4, DirectX 9 e la decodifica hardware MPEG-2.\nLa memoria utilizzabile dal comparto grafico, condivisa con il resto del sistema, era di 224 MB gestita in maniera dinamica dalla tecnologia Dynamic Video Memory in base alle esigenze. Il clock della sezione video, inoltre poteva essere abbassato fino a 133\u00a0MHz quando non era necessaria la massima potenza utile in modo da contribuire al risparmio energetico.\nIl GMA 900 disponeva di 4 pixel pipeline. Le altre caratteristiche, come i vertex shader, dovevano essere emulate dalla CPU. A differenza degli altri processori grafici che implementavano completamente le DirectX 9, come le contemporanee Mobility Radeon X300 di ATI o l'Nvidia GeForce Go 6200, le prestazioni vertex shader del GMA 950 (e cos\u00ec le prestazioni generali 3D) si appoggiavano sulla CPU scalando di conseguenza con le frequenze della stessa.\nLa risoluzione massima supportata si spingeva fino a 1600x1200 pixel.\nIl successore.\nAlviso, ovvero l'i915GM, venne seguito a gennaio 2006, dal chipset Calistoga che era alla base della nuova piattaforma Centrino Duo Napa.\nCos\u00ec come Alviso era praticamente la versione mobile dell'i915 Grantsdale, cos\u00ec anche Calistoga era la versione mobile del chipset desktop i945 Lakeport presentato da Intel a met\u00e0 2005; a conferma di questo fatto, Calistoga implementava il southbridge ICH7-M, variante mobile dell'ICH7 integrato in Lakeport."}
{"id": "1279889", "revid": "768068", "url": "https://it.wikipedia.org/wiki?curid=1279889", "title": "Sterope (pleiade)", "text": "Sterope (in greco antico \u03a3\u03c4\u03b5\u03c1\u03cc\u03c0\u03b7 \"Ster\u00f2p\u0113\") e conosciuta anche come Asterope (\u1f08\u03c3\u03c4\u03b5\u03c1\u03cc\u03c0\u03b7 \"Aster\u00f2p\u0113\") \u00e8 un personaggio della mitologia greca ed una delle Pleiadi, figlie di Atlante e di Pleione.\nMitologia.\nLa sua figura si collega a quella di Enomao che secondo alcuni miti fu suo sposo e secondo altri invece fu suo figlio, generato dall'unione con Ares."}
{"id": "1279890", "revid": "110157", "url": "https://it.wikipedia.org/wiki?curid=1279890", "title": "Erl", "text": "Erl \u00e8 un comune austriaco di 1 497 abitanti nel distretto di Kufstein, in Tirolo. ."}
{"id": "1279891", "revid": "647919", "url": "https://it.wikipedia.org/wiki?curid=1279891", "title": "Corso Blazar", "text": ""}
{"id": "1279892", "revid": "110157", "url": "https://it.wikipedia.org/wiki?curid=1279892", "title": "Kirchbichl", "text": "Kirchbichl \u00e8 un comune austriaco di 5 631 abitanti nel distretto di Kufstein, in Tirolo.\nQui nacque il politico italiano Flaminio Piccoli. "}
{"id": "1279893", "revid": "110157", "url": "https://it.wikipedia.org/wiki?curid=1279893", "title": "Passail", "text": "Passail \u00e8 un comune austriaco di 4 296 abitanti nel distretto di Weiz, in Stiria; ha lo status di comune mercato (\"Marktgemeinde\"). Il 1\u00ba gennaio 2015 ha inglobato i comuni soppressi di Arzberg, Hohenau an der Raab e Neudorf bei Passail."}
{"id": "1279894", "revid": "110157", "url": "https://it.wikipedia.org/wiki?curid=1279894", "title": "Kramsach", "text": "Kramsach \u00e8 un comune austriaco di 4 772 abitanti nel distretto di Kufstein, in Tirolo. Sorge sulle Alpi di Brandenberg ed \u00e8 stato istituito nel 1811 con la fusione delle capitanerie di Mariathal e Vold\u00f6pp; capoluogo comunale \u00e8 Vold\u00f6pp.\nKramsach \u00e8 conosciuta anche per i laghetti circostanti, i \"Kramsacher Seen\", Berglsteiner, Krummsee, Buchsee, Frauensee, Reintaler e Zireiner."}
{"id": "1279896", "revid": "110157", "url": "https://it.wikipedia.org/wiki?curid=1279896", "title": "Pischelsdorf in der Steiermark", "text": "Pischelsdorf in der Steiermark \u00e8 una frazione di 2 556 abitanti del comune austriaco di Pischelsdorf am Kulm, nel distretto di Weiz, in Stiria. Gi\u00e0 comune autonomo, il 1\u00ba gennaio 2015 \u00e8 stato fuso con gli altri comuni soppressi di Kulm bei Weiz e Reichendorf per costituire il nuovo comune di Pischelsdorf am Kulm, del quale Pischelsdorf in der Steiermark \u00e8 il capoluogo."}
{"id": "1279897", "revid": "84184", "url": "https://it.wikipedia.org/wiki?curid=1279897", "title": "Langkampfen", "text": "Langkampfen \u00e8 un comune austriaco di 3 910 abitanti nel distretto di Kufstein, in Tirolo. Vi sorge il castello di Sch\u00f6nw\u00f6rth, risalente al XIV secolo. Vi ha sede la fabbrica di macchinari per il giardinaggio Viking GmbH."}
{"id": "1279899", "revid": "745179", "url": "https://it.wikipedia.org/wiki?curid=1279899", "title": "Corso Chiron", "text": ""}
{"id": "1279902", "revid": "767487", "url": "https://it.wikipedia.org/wiki?curid=1279902", "title": "Pre\u00dfguts", "text": "Pre\u00dfguts \u00e8 una frazione di 402 abitanti del comune austriaco di Ilztal, nel distretto di Weiz, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Ilztal."}
{"id": "1279903", "revid": "110157", "url": "https://it.wikipedia.org/wiki?curid=1279903", "title": "Mariastein", "text": "Mariastein \u00e8 un comune austriaco di 347 abitanti nel distretto di Kufstein, in Tirolo."}
{"id": "1279905", "revid": "767487", "url": "https://it.wikipedia.org/wiki?curid=1279905", "title": "M\u00fcnster (Austria)", "text": "M\u00fcnster (\"Minsta\" in bavarese) \u00e8 un comune austriaco di 3 289 abitanti nel distretto di Kufstein, in Tirolo."}
{"id": "1279906", "revid": "647919", "url": "https://it.wikipedia.org/wiki?curid=1279906", "title": "Corso Deimos", "text": ""}
{"id": "1279907", "revid": "110157", "url": "https://it.wikipedia.org/wiki?curid=1279907", "title": "Puch bei Weiz", "text": "Puch bei Weiz \u00e8 un comune austriaco di 2 068 abitanti nel distretto di Weiz, in Stiria."}
{"id": "1279908", "revid": "1711941", "url": "https://it.wikipedia.org/wiki?curid=1279908", "title": "V\u00ebantur", "text": ""}
{"id": "1279909", "revid": "647919", "url": "https://it.wikipedia.org/wiki?curid=1279909", "title": "Corso Elios", "text": ""}
{"id": "1279910", "revid": "110157", "url": "https://it.wikipedia.org/wiki?curid=1279910", "title": "Niederndorf", "text": "Niederndorf \u00e8 un comune austriaco di 2 657 abitanti nel distretto di Kufstein, in Tirolo."}
{"id": "1279912", "revid": "62004", "url": "https://it.wikipedia.org/wiki?curid=1279912", "title": "David Arroyo", "text": " Professionista su strada dal 2001 al 2018, ha vinto una tappa alla Vuelta a Espa\u00f1a 2008 e concluso al secondo posto il Giro d'Italia 2010. Dal 2019 \u00e8 attivo nel mountain biking.\nCarriera.\nOriginario della Provincia di Toledo, passa professionista a soli 21 anni, nel 2001, con la ONCE-Eroski, prima di trasferirsi nel 2004 alla LA Aluminios-Pecol, squadra portoghese. Quell'anno ottiene le prime vittorie da \"pro\", aggiudicandosi due tappe e la classifica giovani al Giro del Portogallo. Nella stagione seguente si accasa alla Illes Balears, formazione diretta da Eusebio Unzu\u00e9.\nNel 2006 \u00e8 secondo nella quinta tappa della Volta Ciclista a Catalunya; conclude poi il Giro d'Italia 2007 in decima posizione e il Tour de France 2007 in tredicesima. Nel 2008 fa sue la Subida a Urkiola e la diciannovesima tappa della Vuelta a Espa\u00f1a, quella con arrivo in salita a Segovia; nel 2009 si piazza invece undicesimo nella graduatoria finale del Giro d'Italia \u2013 poi ottavo in seguito alle squalifiche di Di Luca, Pelizotti e Valjavec \u2013 oltre a vincere una tappa al Tour du Limousin in Francia (conclude secondo nella generale).\nNel 2010 partecipa nuovamente al Giro d'Italia. Durante l'undicesima tappa \u00e8 parte della fuga, composta da pi\u00f9 di 50 corridori, che giunge al traguardo dell'Aquila con pi\u00f9 di 12 minuti di vantaggio sul gruppo maglia rosa (fino a quel momento sulle spalle di Aleksandr Vinokurov): Arroyo sale cos\u00ec al secondo posto in classifica, dietro a Richie Porte. Tre giorni dopo, al termine della tappa di Asolo, riesce a conquistare il simbolo del primato: lo perder\u00e0 quasi una settimana dopo, nella diciannovesima frazione. Quel giorno, dopo essersi staccato in salita sul Mortirolo, recupera in discesa, riuscendo a portarsi a pochi secondi dal trio formato da Scarponi, Basso e Nibali. Sulla salita finale verso Aprica non trova per\u00f2 collaborazione, perdendo la maglia rosa al traguardo. Conclude comunque quel Giro in seconda posizione, a 1'51\" dal vincitore Ivan Basso.\nL'anno dopo \u00e8 ancora al via del Giro d'Italia, ma non va oltre un tredicesimo posto nella classifica finale; si piazza poi trentacinquesimo al Tour de France, lontano dai migliori. Nel 2012 non ottiene risultati di rilievo e a fine stagione, dopo otto anni, lascia la Movistar per debuttare, a inizio 2013, con la Caja Rural-Seguros RGA, formazione Professional Continental; con la nuova maglia al primo anno si piazza terzo alla Prueba Villafranca de Ordizia e secondo alla Vuelta a Burgos. Nel 2016 \u00e8 invece quarto alla Vuelta a Castilla y Le\u00f3n e secondo al Giro di Turchia, mentre nel 2017 \u00e8 quinto alla Route du Sud.\nLascia il ciclismo su strada a fine 2018, dopo una stagione con il team Continental portoghese Efapel. Dal 2019 gareggia nel mountain biking, nella specialit\u00e0 del cross country marathon, con il team almeriense Primaflor-Mondraker."}
{"id": "1279914", "revid": "110157", "url": "https://it.wikipedia.org/wiki?curid=1279914", "title": "Ratten", "text": "Ratten \u00e8 un comune austriaco di 1 178 abitanti nel distretto di Weiz, in Stiria."}
{"id": "1279916", "revid": "110157", "url": "https://it.wikipedia.org/wiki?curid=1279916", "title": "Niederndorferberg", "text": "Niederndorferberg \u00e8 un comune austriaco di 710 abitanti nel distretto di Kufstein, in Tirolo."}
{"id": "1279920", "revid": "110157", "url": "https://it.wikipedia.org/wiki?curid=1279920", "title": "Reichendorf", "text": "Reichendorf \u00e8 una frazione di 629 abitanti del comune austriaco di Pischelsdorf am Kulm, nel distretto di Weiz, in Stiria. Gi\u00e0 comune autonomo, il 1\u00ba gennaio 2015 \u00e8 stato fuso con gli altri comuni soppressi di Kulm bei Weiz e Pischelsdorf in der Steiermark per costituire il nuovo comune di Pischelsdorf am Kulm."}
{"id": "1279921", "revid": "180559", "url": "https://it.wikipedia.org/wiki?curid=1279921", "title": "Enghel\u00e0", "text": "Enghel\u00e0 \u00e8 un villaggio dell'Eritrea.\n\u00c8 situato della regione Debub, a 28\u00a0km da Sagan\u00e8iti, capoluogo distrettuale e circa 80\u00a0km da Asmara.\n\u00c8 un tipico villaggio dell'altipiano eritreo, posto tra Dekamer\u00e8 e Sagan\u00e8iti.\n\u00c8 abitato da circa 2.000 persone che vivono lavorando nella raffineria locale o di agricoltura, di sussistenza e di piccolo allevamento. Con lo scoppio del conflitto con l'Etiopia, agli abitanti si sono aggiunti circa 3.500 sfollati, provenienti dalla zona di Tsorona.\nAi piedi di Enghel\u00e0 si trova il Centro di Salute, che \u00e8 gestito dalle suore, in accordo con le autorit\u00e0 sanitarie eritree. \nIl Centro serve una ventina di villaggi, ed ha un bacino d'utenza di 35.000 persone."}
{"id": "1279923", "revid": "110157", "url": "https://it.wikipedia.org/wiki?curid=1279923", "title": "Radfeld", "text": "Radfeld \u00e8 un comune austriaco di 2 386 abitanti nel distretto di Kufstein, in Tirolo."}
{"id": "1279924", "revid": "110157", "url": "https://it.wikipedia.org/wiki?curid=1279924", "title": "Rettenegg", "text": "Rettenegg \u00e8 un comune austriaco di 754 abitanti nel distretto di Weiz, in Stiria."}
{"id": "1279925", "revid": "647919", "url": "https://it.wikipedia.org/wiki?curid=1279925", "title": "Corso Fobos", "text": ""}
{"id": "1279926", "revid": "1924342", "url": "https://it.wikipedia.org/wiki?curid=1279926", "title": "Dog Eat Dog (gruppo musicale)", "text": "I Dog Eat Dog sono un gruppo musicale rap metal statunitense, formatosi a Bergen County nel 1991.\nVidero la loro origine come parte della scena musicale hardcore di New York e del New Jersey. Il loro stile musicale completamente nuovo per l'epoca, che fonde elementi di hardcore punk, rap, metal, ska e funk, decisamente orientato alla musica per le feste, li rese popolari nel settore musicale verso la met\u00e0 degli anni novanta. A differenza di altri gruppi che suonavano il loro stesso genere, i Dog Eat Dog aggiunsero alla \"normale\" strumentazione un sassofono, che diede alla loro musica una caratterizzazione unica. Nell'ultimo decennio le loro sonorit\u00e0 si sono andate evolvendo con l'incorporazione di elementi funk, ska e hip hop.\nAttualmente il gruppo si compone di Dave Neabore (basso), John Connor (voce), Brandon Finley (batteria) e Matt Salem (chitarra).\nStoria.\nLa nascita.\nIl bassista Dave Neabore si era unito ad un gruppo di Bergenfield (New Jersey), i Mucky Pup prima dell'uscita del loro secondo album, \"A Boy In A Man's World\". Nel 1989, appena dopo l'uscita del disco, il chitarrista Dan Nastasi abbandon\u00f2 la formazione per aiutare la nascita dei Non-Fiction insieme ad ex membri degli Hades e per unirsi per un breve periodo ai Murphy's Law. Sean Kilkenny era un amico dei Mucky Pup che occasionalmente suonava la chitarra col gruppo a raduni sociali. La sua amicizia ed esperienza col gruppo lo portarono ad unirsi stabilmente a questo nel ruolo che era stato di Dan. Sean suon\u00f2 con i Mucky Pup in molti spettacoli nella zona del New Jersey prima di unirsi a loro anche nel tour estivo europeo.\nAl ritorno da questo tour i Mucky Pup cominciarono a scrivere pezzi per un nuovo album. Il materiale composto da Sean e Dave aveva sonorit\u00e0 differenti rispetto alle vecchie produzioni del gruppo. I fratelli Chris e John Milnes, gli altri componenti dei Mucky Pup, non volevano suonare il tipo di canzoni composte da Sean e Dave, cos\u00ec si decise di comune accordo che questi ultimi lasciassero il gruppo, per non creare malumori dalle due parti. Nei loro ultimi spettacoli, Sean e Dave, tra una canzone e l'altra, avrebbero suonato spezzoni di canzoni che pi\u00f9 avanti sarebbero diventati parte delle canzoni dei Dog Eat Dog. A questo punto, Dan si riun\u00ec ai Mucky Pup e il gruppo cominci\u00f2 a registrare \"Now\", nel quale compariva Marc DeBacker come sostituto di Dave al basso.\nDave e Sean continuarono a scrivere musica e, una volta terminato, decisero di cominciare a cercare un cantante. Questo li port\u00f2 a contattare John Connor, amico di Sean ai tempi della high school e membro della crew dei Mucky Pup. John era gi\u00e0 stato il cantante di diversi gruppi locali, e il trio insieme scrisse canzoni come \"\"Funnel King\", \"Strip Song\" e \"Psychorama\"\".Questo segn\u00f2 la nascita dei Dog Eat Dog. Mancava ancora un batterista. Dopo aver a lungo cercato, il gruppo trov\u00f2 un batterista di nome Brett, che diede vita alle canzoni che da settimane il trio suonava in versione acustica. Dopo varie prove, i Dog Eat Dog tennero la loro prima apparizione \"ufficiale\" nell'appartamento di Dave. Qui il gruppo riun\u00ec 50 persone, chiedendo a tutti di indossare una toga. Kevin Reilly, un amico del gruppo, fu invitato a portare il sassofono per ravvivare \"Strip Song\". In seguito alla positiva reazione degli amici, il gruppo cominci\u00f2 ad esibirsi a feste di compleanno, \"ice cream parlors\", e riunioni di fratellanze, prima di cominciare a suonare nei night-club.\nDopo aver ascoltato alcune registrazioni dal vivo, Dan Nastasi si dichiar\u00f2 interessato a suonare col gruppo e fu invitato a portare i suoi strumenti ad una sessione di prove. La prova and\u00f2 bene e il gruppo chiese a Dan di diventare un componente effettivo. Per un breve periodo, Dan suon\u00f2 sia con i Dog Eat Dog che con i Mucky Pup.\nBrett lasci\u00f2 il gruppo per trasferirsi a San Francisco, e John \"Booge\" Milnes dei Mucky Pup prese momentaneamente il suo posto, in attesa di trovare un batterista ufficiale. La band inoltre decise che era tempo di decidere di un nome permanente: per i loro primi spettacoli si erano chiamati \"F-Troop\", \"B-Load\" e \"Rubber Band\". Fu suggerito loro di usare il nome \"Dog Eat Dog\" e il gruppo si trov\u00f2 d'accordo nel mantenere questa come denominazione definitiva.\nI Dog Eat Dog decisero di registrare le loro canzoni e andarono per due giorni in sala di registrazione. Il risultato su il loro primo demo di cinque canzoni. I contatti che Sean aveva con lo skater professionista Andy Howell, portarono a diverse idee per un logo, la pi\u00f9 famosa delle quali fu l'immagine della \"doghouse\" usata dal gruppo per molti anni. I lavori di Howell erano stati in precedenza usati dalla New Deal Skateboards. Dopo aver completato il demo, il gruppo cominci\u00f2 a fare spettacoli pi\u00f9 grandi. Durante i successivi concerti, Mark Marri si un\u00ec al gruppo come nuovo batterista. Il gruppo consider\u00f2 il demo un successo e ne scrisse e incise rapidamente un secondo, sempre composto di cinque canzoni.\nDurante il tour europeo, il chitarrista dei Biohazard Billy Graziadei fece avere una demo dei Dog Eat Dog ad un rappresentante della Roadracer Records, all'epoca \"sister label\" della Roadrunner Records in Europa. Il nastro fu spedito all'ufficio newyorkese della Roadrunner Records, i rappresentanti di questa etichetta presenziarono a diversi concerti del gruppo e il risultato fu che i Dog Eat Dog firmarono il loro primo contratto. Mark Marri decise di non firmare, preferendo invece passare il suo tempo accanto alla moglie e al figlio. Ancora una volta il gruppo era in cerca di un batterista. Dopo pochi provini fu la volta di Dave \"Mopey\" Maltby, che divenne ufficialmente il nuovo batterista.Il gruppo trov\u00f2 inoltre un buon sassofonista in Scott \"Sooty\" Mueller il quale, bench\u00e9 non fosse ancora un membro ufficiale della band, sarebbe diventato un ospite quasi fisso ai concerti.\nPeriodo \"Warrant\".\nNel 1993, sotto l'etichetta della Roadrunner Records usc\u00ec in tutto il mondo l'album d'esordio dei Dog Eat Dog, l'EP \"Warrant\". Il titolo era una sorta di gioco di parole sul nome della band Warrant, che poco tempo prima aveva pubblicato un album intitolato \"Dog Eat Dog\". Durante una serie di concerti lungo la East Coast, al gruppo venne offerta la possibilit\u00e0 di un tour europeo che li vide fare da spalla a leggende dell'hardcore e del reggae come i Bad Brains e il gruppo hip hop di Philadelphia The Goats. I Bad Brains fecero da mentori ai Dog Eat Dog nel tour in altre nazioni. L'amicizia fra i due gruppi avrebbe giocato un piccolo ruolo quando i Dog Eat Dog tornarono in patria per incidere il loro album, la cui uscita era prevista per l'estate successiva.\nDa \"All Boro Kings\" a \"Walk with Me\".\nDopo la pubblicazione del primo album, \"All Boro Kings\", Nastasi decise di lasciare la band a per concentrarsi sulla famiglia e sugli obblighi di affari. Al suo posto venne Parris Mayhew dei Cro-Mags\nDopo il tour di supporto al disco, Maltby decise di lasciare la band per motivi personali. Form\u00f2 i \"The Shining Path\", con Daryl Jenifer dei Bad Brains e con membri dei Roguish Armament. Dopo molte audizioni, Brandon Finley, conosciuto per aver suonato con Chuck Brown, Queen Latifah, Urban Blight e Chris Haskett della Rollins Band, venne preso.\nDopo numerose pressioni dalla Roadrunner per un nuovo disco, venne pubblicato \"Play Games\", che vantava tra le collaborazioni, anche Ronnie James Dio e RZA del Wu-Tang Clan. Questo disco ebbe un discreto successo ed i video estratti girarono parecchie volte su MTV.\nNel 1999 venne pubblicato \"Amped\" che, rispetto ai precedenti dischi aveva molte meno influenze ska, tanto che il sassofono era quasi diventato uno strumento secondario.\nDopo l'uscita dell'album, il gruppo interruppe il rapporto con la Roadrunner la quale rispose pubblicando \"In The Dog House: The Best And The Rest\"un best of ed una raccolta di inediti.\nDopo una lunga pausa dovuta ad una crisi di ispirazione, la band torna con un tour mondiale nel 2003 e nel 2006 esce l'ultimo album, \"Walk with me\"\nDiscografia.\nAlbum.\n1. \"Warrant\" EP (Roadrunner Records, 1993)\n2. \"All Boro Kings\" (Roadrunner Records, 1994)\n3. \"Play Games\" (Roadrunner Records, 1996)\n4. \"Amped\" (Roadrunner Records, 1999) (non uscito negli Stati Uniti)\n5. \"\" (Roadrunner Records, 2000) (uscito senza il consenso del gruppo)\n6. \"Walk with Me\" (Wanted Records, 2006) (non uscito negli Stati Uniti)\nSingoli.\n1. \"No Fronts\" (Roadrunner Records, 1994)\n2. \"If These Are Good Times\" (Roadrunner Records, 1994)\n3. \"Who's The King\" (Roadrunner Records, 1995)\n4. \"No Fronts: The Remixes\" (Roadrunner Records, 1995)\n5. \"Rocky\" (Roadrunner Records, 1996)\n6. \"Isms\" (Roadrunner Records, 1996)\n7. \"Step Right In\" (Roadrunner Records, 1997)\n8. \"Expect The Unexpected\" (Roadrunner Records, 1999)\nInediti.\n1. \"Face Up\" (1991)\n2. \"NJ Rock'n'Rollers\"\nDVD.\n1. \"Live At Dynamo\" (Universal Music, 2005)"}
{"id": "1279928", "revid": "200568", "url": "https://it.wikipedia.org/wiki?curid=1279928", "title": "Reith im Alpbachtal", "text": "Reith im Alpbachtal (tra il 1952 e il 1976 Reith bei Brixlegg) \u00e8 un comune austriaco di 2 702 abitanti nel distretto di Kufstein, in Tirolo."}
{"id": "1279929", "revid": "110157", "url": "https://it.wikipedia.org/wiki?curid=1279929", "title": "Sankt Kathrein am Hauenstein", "text": "Sankt Kathrein am Hauenstein \u00e8 un comune austriaco di 684 abitanti nel distretto di Weiz, in Stiria."}
{"id": "1279930", "revid": "110157", "url": "https://it.wikipedia.org/wiki?curid=1279930", "title": "Ponte della Ferrovia (Verona)", "text": "Il ponte della Ferrovia \u00e8 un'opera infrastrutturale situata a Verona che consente alla linea ferroviaria Milano-Venezia di attraversare il fiume Adige.\nStoria e descrizione.\nIntorno alla met\u00e0 dell'Ottocento l'impero austriaco si prodig\u00f2 nella realizzazione della prima grande linea ferroviaria italiana, ultimata nel 1857, la Milano-Venezia. Per completare l'opera furono costruiti degli imponenti manufatti ferroviari: il ponte sulla laguna di Venezia, il ponte a ridosso della piazzaforte di Peschiera, il lungo viadotto di Desenzano e il ponte a scavalco dell'Adige a Verona. Quest'ultimo, progettato dai due ingegneri padovani Girolamo Dondi e Orologio Annai e costruito a partire dal 1850 dall'impresa Tallarchini di Casciago, fu completato il 14 dicembre 1852 e consent\u00ec il collegamento nel tratto compreso tra la stazione di Verona Porta Nuova e quella di Verona Porta Vescovo.\nAll'inaugurazione parteciparono le autorit\u00e0 veronesi e il feldmaresciallo Josef Radetzky, Governatore civile e militare del Regno Lombardo-Veneto; la cerimonia vide un convoglio carico di bandiere partire da Porta Vescovo e fermarsi sul ponte, intitolato all'imperatore Francesco Giuseppe I, dove una banda banda militare austriaca suon\u00f2 l'inno imperiale. Realizzato all'esterno della cinta magistrale cittadina, il manufatto \u00e8 caratterizzato da cinque grandi archi a sesto ribassato, i quali sostengono il terrapieno su cui corre la ferrovia Milano-Venezia. Il ponte, con arcate di 28,30 metri di luce, \u00e8 lungo 272 metri e largo 10,72; la sezione trasversale \u00e8 occupata, oltre che dai due binari, da due marciapiedi sostenuti da mensole.\nIl ponte venne minato dai soldati tedeschi in fuga la notte tra il 24 e il 25 aprile 1945, insieme a tutti gli altri ponti di Verona; questo fu per\u00f2 tra i meno colpiti, in quanto vennero danneggiati solo il primo e l'ultimo arco del ponte, pertanto proprio da questo manufatto poterono avanzare le truppe corazzate alleate. Il ponte venne infine ripristinato nel dopoguerra."}
{"id": "1279931", "revid": "767487", "url": "https://it.wikipedia.org/wiki?curid=1279931", "title": "Rettensch\u00f6ss", "text": "Rettensch\u00f6ss \u00e8 un comune austriaco di 476 abitanti nel distretto di Kufstein, in Tirolo."}
{"id": "1279934", "revid": "110157", "url": "https://it.wikipedia.org/wiki?curid=1279934", "title": "Sankt Kathrein am Offenegg", "text": "Sankt Kathrein am Offenegg \u00e8 un comune austriaco di 1 082 abitanti nel distretto di Weiz, in Stiria."}
{"id": "1279936", "revid": "104458", "url": "https://it.wikipedia.org/wiki?curid=1279936", "title": "Scheffau am Wilden Kaiser", "text": "Scheffau am Wilden Kaiser \u00e8 un comune austriaco di 1 372 abitanti nel distretto di Kufstein, in Tirolo."}
{"id": "1279937", "revid": "110157", "url": "https://it.wikipedia.org/wiki?curid=1279937", "title": "Schwoich", "text": "Schwoich \u00e8 un comune austriaco di 2 421 abitanti nel distretto di Kufstein, in Tirolo."}
{"id": "1279938", "revid": "110157", "url": "https://it.wikipedia.org/wiki?curid=1279938", "title": "Sankt Margarethen an der Raab", "text": "Sankt Margarethen an der Raab \u00e8 un comune austriaco di 4 003 abitanti nel distretto di Weiz, in Stiria; ha lo status di comune mercato (\"Marktgemeinde\")."}
{"id": "1279939", "revid": "647919", "url": "https://it.wikipedia.org/wiki?curid=1279939", "title": "Corso Izar", "text": ""}
{"id": "1279941", "revid": "547034", "url": "https://it.wikipedia.org/wiki?curid=1279941", "title": "Campionato del mondo di calcio da tavolo 1997", "text": "Il Campionato del mondo di calcio da tavolo 1997 si tenne ad Atene.\nCategoria Open.\nRisultati.\nIndividuale.\nPrima fase a gironi ed Eliminazione Diretta\n \nSquadre.\nPrima fase a gironi ed Eliminazione Diretta\n \nCategoria Under20.\nRisultati.\nIndividuale.\nPrima fase a gironi ed Eliminazione Diretta\n \nSquadre.\nPrima fase a gironi ed Eliminazione Diretta\nCategoria Under16.\nRisultati.\nIndividuale.\nPrima fase a gironi ed Eliminazione Diretta\n \nSquadre.\nPrima fase a gironi ed Eliminazione Diretta\nCategoria Veterans.\nRisultati.\nIndividuale.\nPrima fase a gironi ed Eliminazione Diretta\n \nSquadre.\nPrima fase a gironi ed Eliminazione Diretta\nCategoria Femminile.\nRisultati.\nIndividuale.\nPrima fase a gironi ed Eliminazione Diretta\n "}
{"id": "1279944", "revid": "118189731", "url": "https://it.wikipedia.org/wiki?curid=1279944", "title": "S\u00f6ll", "text": "S\u00f6ll \u00e8 un comune austriaco di 3.599 abitanti nel distretto di Kufstein, in Tirolo. Stazione sciistica, fa parte del comprensorio SkiWelt Wilder Kaiser-Brixental."}
{"id": "1279945", "revid": "110157", "url": "https://it.wikipedia.org/wiki?curid=1279945", "title": "Sankt Ruprecht an der Raab", "text": "Sankt Ruprecht an der Raab \u00e8 un comune austriaco di 5 098 abitanti nel distretto di Weiz, in Stiria; ha lo status di comune mercato (\"Marktgemeinde\"). Il 1\u00ba gennaio 2015 ha inglobato i comuni soppressi di Etzersdorf-Rollsdorf e Unterfladnitz."}
{"id": "1279949", "revid": "110157", "url": "https://it.wikipedia.org/wiki?curid=1279949", "title": "Thiersee", "text": "Thiersee \u00e8 un comune austriaco di 2 888 abitanti nel distretto di Kufstein, in Tirolo."}
{"id": "1279950", "revid": "84184", "url": "https://it.wikipedia.org/wiki?curid=1279950", "title": "Storia della Bosnia ed Erzegovina", "text": "La storia della Bosnia-Erzegovina ha inizio con le prime popolazioni illire. Il territorio viene quindi annesso all'Impero Romano. Nell'alto Medioevo si ha l'insediamento degli slavi e la cristianizzazione dell'area. Un periodo di autonomia e indipendenza (Regno di Bosnia) nel XII secolo si frappone tra periodi di sottomissione a potenze esterne (ungheresi, bulgari). Nel XV secolo ha inizio l'occupazione ottomana, che nei suoi quattrocento anni lascer\u00e0 un segno permanente sulla Bosnia ed Erzegovina, con l'islamizzazione di una parte della popolazione. La Belle \u00c9poque e l'industrializzazione arrivano in Bosnia con l'amministrazione asburgica (1878/1914). Nel '900, la Bosnia-Erzegovina fa parte della prima e della seconda Jugoslavia, fino a venire travolta dai conflitti che ne segnano la dissoluzione. La Bosnia-Erzegovina indipendente \u00e8 oggi uno stato candidato potenziale all'adesione all'Unione europea\nLa Bosnia-Erzegovina nella storia antica.\nPreistoria e culture neolitiche.\nLa Bosnia-Erzegovina ospita i pi\u00f9 antichi ritrovamenti paleolitici dell'Europa sudorientale, con i graffiti della caverna di Badanj presso Stolac. Il pi\u00f9 importante \u00e8 il \"Cavallo attaccato con frecce\", preservato in frammenti e datato attorno al 14-12.000 a.C.\nMolteplici culture neolitiche hanno avuto luogo in Bosnia ed Erzegovina, con un interessante mix di culture mediterranee e danubiane. L'Erzegovina era sotto l'influenza della cultura della ceramica cardiale del Mediterraneo occidentale, come si pu\u00f2 vedere nella Caverna Verde presso Mostar, a \u010cairi presso Stolac, Lisi\u010di\u0107i presso Konjic e Pe\u0107 Mlini presso Grude. La popolazione allora viveva in caverne o semplici insediamenti sulla cima delle colline.\nNell'alta valle del fiume Bosna e nella Bosnia nord-orientale (Obra I presso Kakanj) la popolazione viveva in case di legno costruite lungo i fiumi. In questa cultura di Kakanj si nota l'influenza delle culture adriatiche dal sud, cos\u00ec come della cultura di Star\u010devo dal nord-est. Espressioni originali di questa cultura sono i vasi di ceramica a quattro gambe, detti \"riton\", che si trovano anche presso la cultura di Danilo della costa croata. Grazie a tali oggetti, la cultura di Kakanj \u00e8 considerata parte del pi\u00f9 ampio spettro delle popolazioni neolitiche che seguivano il culto della forza vitale (Italia settentrionale, Dalmazia ed Epiro fino all'Egeo).\nLa cultura di Butmir presso Sarajevo si distingue per le ceramiche finemente cesellate e per le decorazioni geometriche, spesso a spirale. Le figure di Butmir sono sculture uniche, modellate a mano: le teste sono quasi come dipinti, e altre parti del corpo sono enfatizzate.\nGli insediamenti dell'et\u00e0 del bronzo in Erzegovina erano costruiti come cittadelle (\"gradina\") mentre in Bosnia si trovano necropoli con tumuli di pietre. In questo periodo le armi di bronzo, i piatti decorati, i pendagli piatti e le fibule venivano decorati con stili geometrici specifici ed ornamentali\nGli illiri.\nLa cultura del bronzo degli illiri, una popolazione con una forma d'arte distinta, inizia ad organizzarsi sulla costa orientale dell'Adriatico a partire dall'VIII secolo a.C.\nA partire dal VII secolo a.C., il ferro rimpiazza il bronzo, che rimane usato solo per gioielleria e oggetti artistici. Le trib\u00f9 illiriche, sotto l'influenza della cultura di Hallstatt dal nord, iniziano a formare centri regionali. Un ruolo importante nella loro vita era quello del culto dei morti, come si nota dai curati rituali funebri e dalla ricchezza dei siti funerari. Nelle regioni settentrionali della Bosnia c'era una lunga tradizione di cremazione e sepoltura in tombe poco profonde, mentre nel sud i morti erano sepolti in grandi tumuli di pietre o terra (\"gromile\") che in Erzegovina raggiungono dimensioni monumentali, fino a 50 metri di larghezza e 5 di altezza. Le trib\u00f9 iapodi avevano un'affinit\u00e0 alla decorazione, con grandi e pesanti pendagli di pasta di vetro gialla, blu o bianca, e larghe fibule di bronzo, cos\u00ec come braccialetti a spirale, diademi ed elmetti di fogli di bronzo.\nNel IV secolo a.C. iniziarono le prime invasioni di celti. I celti portarono con s\u00e9 la tecnica della ruota del vasaio, nuovi tipi di fibule, e diverse cinture di bronzo e ferro. Erano solo di passaggio verso la Grecia, quindi la loro influenza sulla Bosnia ed Erzegovina rest\u00f2 limitata. Le migrazioni celtiche tuttavia fecero spostare diverse trib\u00f9 illiriche dalle loro terre d'origine, e alcune trib\u00f9 illiriche e celtiche si mischiarono. I dati storici per questo periodo sono scarsi, ma sembra che la regione fosse popolata da vari popoli che parlavano linguaggi differenti.\nNella zona del delta della Narenta vi furono importanti influenze ellenistiche sulla trib\u00f9 illirica dei daor. La loro capitale Daorson ad O\u0161ani\u0107i presso Stolac fu il centro culturale principale in Bosnia-Erzegovina. Nel IV secolo a.C. Daorson era circondata da mura megalitiche alte 5 metri, larghe quanto quelle di Micene, e composte da grandi blocchi di pietra trapeizodali. I daor crearono sculture e monete di bronzo uniche.\nLe trib\u00f9 illire crearono potentati e regni, il pi\u00f9 antico dei quali che viene ricordato fu quello di Enchele. Altri regni illirici apparvero tra il 400 e il 167 a.C., tra cui quello degli autariati (\"Autariatae\") guidato da Pleurias (337 a.C.). Il regno degli ardiei (\"Ardiaei\"), una trib\u00f9 della valle della Narenta guidati da Agron, resse dal 230 a.C. al 167 a.C. Un altro regno illirico notevole fu quello di Bardyllis dei dardani.\nNel 229 a.C. inizi\u00f2 un lungo conflitto tra Illiri e Romani, descritto nelle cronache dell'epoca come uno dei pi\u00f9 difficili e impegnativi dopo le Guerre Puniche, che port\u00f2 all'annessione dell'Illiria nel 9 d.C.\nLa Bosnia-Erzegovina nell'Impero Romano.\nIl conflitto tra gli illiri e i romani ebbe inizio nel 229 a.C. Nell'anno 168 a.C., la terra degli illiri divenne la provincia romana dell'Illirico. Roma complet\u00f2 l'annessione della regione nel 9 d.C. con l'imperatore Tiberio, sopprimendo una ribellione durata tre anni. Nell'anno 10, l'Illiria fu divisa e la parte settentrionale dell'attuale Bosnia assieme alla riva sud della Sava divenne parte della nuova provincia di Pannonia. Il resto del paese pass\u00f2 alla provincia di Dalmazia.\nColoni latini dal resto dell'Impero iniziarono ad insediarsi tra gli illiri, e i soldati romani vennero incoraggiati a passare la propria pensione nella regione. Molte citt\u00e0 della Bosnia odierna vennero fondate nel periodo romano. La citt\u00e0 di Blagaj sul fiume Buna sorge sul sito della citt\u00e0 romana di Bona. Presso Sarajevo, a Ilid\u017ea, venne stabilita una stazione termale, \"Acquae S.\". La Bosnia romana conobbe un grande sviluppo, con la costruzione di molti \"castra\" e strade, e un'economia basata sullo sfruttamento delle miniere di metalli, come quelle di argento presso Argentaria, attuale Srebrenica. Anche se non molto popolata, lo storico Theodor Mommsen la considerava importante per l'Impero per via delle sue miniere.\nAlla fine del I secolo il cristianesimo si era gi\u00e0 diffuso nell'area compresa tra il Danubio e la costa della Dalmazia. La sede principale di questa fase di evangelizzazione era \"Sirmium\", l'attuale Sremska Mitrovica.\nTra il 337 e il 395 d.C., durante la disgregazione dell'Impero romano, la Dalmazia e la Pannonia divennero parte dell'Impero romano d'Occidente.\nNel 475, la Dalmazia fu l'ultimo rifugio del deposto imperatore Giulio Nepote. Dopo il collasso dell'Impero d'Occidente nel 476, Nepote continu\u00f2 a governare la Dalmazia fino alla sua morte del 480, quando la regione pass\u00f2 sotto il governo di Ovida per qualche mese prima di essere conquistata da Odoacre.\nLa regione venne occupata dagli unni e poi dagli ostrogoti nel 455. Il regno ostrogoto fu sconfitto da Giustiniano nella guerra gotica (535\u2013552), e l'area pass\u00f2 sotto il controllo dell'Impero bizantino come thema di Dalmazia, per poi essere parzialmente conquistata dagli avari e in seguito dagli slavi.\nIl toponimo Bosnia deriva dalle valli del fiume \"Bosante\" (il latino \"Bosanius\" dell'Illiria romanizzata). In quei secoli prima dell'anno mille in Bosnia ed Erzegovina rimase una consistente comunit\u00e0 di Illiri romanizzati, specie nei villaggi delle montagne delle Alpi Dinariche confinanti con la Dalmazia.\nLa Bosnia-Erzegovina nel Medioevo.\nL'arrivo degli slavi e la cristianizzazione.\nLe conoscenze della storia dei Balcani occidentali durante il Medioevo sono frammentarie.\nDopo la caduta di Roma, tutta l'area danubiana e le valli delle Alpi Dinariche vennero occupate nel VII secolo dai popoli slavi, che le assoggettarono a seguito dell'avanzata distruttiva verso ovest dei loro capi Avari. Secondo l'imperatore Costantino VII Porfirogenito, nel \u201cDe admistrando Imperio\u201d, fu l'imperatore Eraclio (610 - 641) a suggerire agli Slavi di abbandonare le regioni a nord dei monti Carpazi e di occupare i Balcani. Sistemandoli nel territorio dell'impero in qualit\u00e0 di \u201cfederati\u201d il \"basileus\" pensava di creare un cuscinetto di protezione verso gli Avari. Eraclio, per guadagnare in autorit\u00e0 sugli Slavi dell'Illiria concord\u00f2 con Roma l'invio di sacerdoti per la loro conversione. A quell'epoca l'area dipendeva religiosamente da Roma, ma politicamente era controllata da Bisanzio. Con la formazione delle organizzazioni statali nei secoli successivi questi Slavi meridionali si distinsero in Sloveni, Croati, Bosniaci, Serbi, ecc.\nDopo l'arrivo degli Slavi si instaur\u00f2 una struttura sociale tribale. Dal VII al XII secolo le trib\u00f9 autonome, o zupe, di slavi che abitavano le diverse valli della Bosnia, non furono sufficientemente coese tra di loro e per questo vennero sottomesse, in periodi diversi, a vari signori: i croati, i serbi, gli ungheresi e specialmente gli imperatori di Bisanzio. Nel frattempo, il Cristianesimo in Bosnia ed Erzegovina si svilupp\u00f2 in una chiesa autonoma (la Chiesa bosniaca), in vari periodi considerata scismatica.\nOltre alla popolazione slavofona, restavano allora in Bosnia delle popolazioni romanizzate, che parlavano lingue romanze orientali. Ritiratesi nelle vallate interne, e avendo acquisito uno stile di vista pastoralista, esse vennero definite dagli slavofoni come \"Vlach\", o \"valacchi\". Con il tempo tali popolazioni si assimilarono e acquisirono la lingua slava, pur mantenendo propri costumi caratteristici, e il termine \"valacco\" venne ad indicare semplicemente il mestiere di pastore. Come allevatori di cavalli, i valacchi arrivarono a dominare il commercio tramite carovana tra le citt\u00e0 mercantili della costa adriatica e i centri dell'interno, guadagnandone in prosperit\u00e0 ed arrivando a controllare intere province della regione medievale di Hum (l'attuale Erzegovina), integrandosi con la societ\u00e0 feudale del basso medioevo.\nIl Regno di Bosnia.\nI principati di Serbia e il regno di Croazia si divisero il controllo della Bosnia ed Erzegovina nel IX e nel X secolo che in quell'epoca aveva i confini differenti; per una serie di circostanze il territorio venne poi conteso tra il Regno di Ungheria e l'Impero bizantino fino al XII secolo. Questo periodo cess\u00f2 con il regno di Kulin (1180-1204), la prima vera organizzazione statuale bosniaca di rilevanza storica. Anche se nominalmente era uno Stato vassallo del Regno d'Ungheria, in realt\u00e0 il Banato di Bosnia (in serbo \u0411\u0430\u043d\u043e\u0432\u0438\u043d\u0430 \u0411\u043e\u0441\u043d\u0430, Banovina Bosna) fu \"de facto\" uno stato indipendente. Esistette fino al 1377, quando fu elevato a Regno di Bosnia.\nIl primo regno indipendente ed autonomo dei bosniaci fu quello del bano, o signore, Kulin che govern\u00f2 dal 1180 al 1204. Il suo regno fu famoso per la prosperit\u00e0 tanto che nei secoli successivi i contadini erano soliti dire, di fronte ad un buon raccolto, \"ritornano i tempi del ban Kulin\". Nel suo regno trovarono grande spazio sia le attivit\u00e0 degli artigiani provenienti dall'Italia che dei commercianti di Repubblica di Ragusa. Nel 1189 lo Statuto del Ban Kulin, un accordo commerciale tra il banato di Bosnia e la repubblica di Ragusa, regol\u00f2 i diritti dei commercianti ragusani nella Bosnia medievale; si tratta di uno dei pi\u00f9 antichi documenti scritti nei Balcani.\nIl banato di Bosnia intratteneva relazioni commerciali strette con la Repubblica di Ragusa, e il vescovo cattolico di Bosnia era piazzato sotto la sua giurisdizione. Per riprendere il controllo sulla Bosnia, l'Ungheria tent\u00f2 di recuperare la giurisdizione sui vescovi di Bosnia, ma il ban Kulin lo imped\u00ec. Per poter condurre una crociata contro di lui, gli ungheresi tentarono di dimostrare al papa che il regno di Bosnia era un focolare d'eresia, accusa confortata dal fatto che alcuni catari vi avevano trovato rifugio. Il ban Kulin riun\u00ec allora un'assemblea e afferm\u00f2 la propria fedelt\u00e0 a Roma l'8 aprile 1203 in presenza di un legato pontificio, mentre i fedeli abiuravano i propri errori e si impegnavano a seguire la dottrina cattolica romana.\nTuttavia il 15 maggio 1225 il papa Onorio III incit\u00f2 gli ungheresi a condurre una crociata contro la Bosnia. Essa, come le spedizioni precedenti, si rivel\u00f2 fallimentare ed ebbe termine quando i mongoli apparvero in territorio ungherese. \nNel 1252 il papa Innocenzo IV decise di piazzare il vescovo di Bosnia sotto la giurisdizione ungherese di Kalocsa, ma tale decisione provoc\u00f2 la resistenza dei cristiani bosniaci, che rifiutarono di sottomettersi agli ungheresi e ruppero le relazioni con Roma. \nLa Chiesa bosniaca prese cos\u00ec la strada dello scisma, pur mantenendo comunque una teologia essenzialmente cattolica. Nella storiografia ottocentesca la Chiesa bosniaca venne identificata con la setta eretica dei bogomili, ma tale tesi \u00e8 oggi screditata. Sono troppo deboli per poter essere accettate, infatti, le tesi che collegano la chiesa bosniaca a dualisti, manichei e bogomili..\nLa Chiesa bosniaca sopravvisse in parallelo al cattolicesimo per quasi due secoli in Bosnia; vari sovrani, come Tvrtko Kotromanic, scelsero il cattolicesimo per opportunit\u00e0 politica. Progressivamente la Chiesa bosniaca si indebol\u00ec, fino a scomparire con la conquista ottomana, quando la presenza cattolica rest\u00f2 affidata solamente alle missioni francescane.\nAl ban Kulin succedette il figlio Stefano Kulini\u0107, cattolico e filo-ungherese, che nel 1232. Ci\u00f2 scaten\u00f2 una lunga ed estenuante lotta per il potere tra i \u0160ubi\u0107 e i Kotromani\u0107, che and\u00f2 avanti fino al 1322, quando Stefano II Kotromani\u0107 divenne bano. Pi\u00f9 tardi, suo nipote Tvrtko I ottenne il controllo della Bosnia e si incoron\u00f2 re il 26 ottobre 1377. I confini della Bosnia di Tvrtko I non coincidono con i confini dell'attuale Bosnia ed Erzegovina. Il regno dur\u00f2, tra varie instabilit\u00e0 politiche e sociali, fino al 1463, quando l'ultimo sovrano di Bosnia Stefano Toma\u0161evi\u0107 fu sconfitto dai turchi ottomani, mentre l'erede della corona Katarina Kosa\u010da Kotromani\u0107 fugg\u00ec a Roma cercando per s\u00e9 e per il suo paese la protezione del Papa, a cui lasci\u00f2 anche la corona della Bosnia.\nTra \u0160ubi\u0107 e Kotromani\u0107.\nCi furono vari tentativi ungheresi di ottenere il controllo della Bosnia. Dal 1254 in poi mentre il potere dei bani della parte settentrionale o Bassa Bosnia fu subordinato ai re di Ungheria, nella regione montuosa del sud o Alta Bosnia il potere fu lasciato ai bani autoctoni. La Bassa Bosnia unita a una porzione della Serbia settentrionale divenne il ducato di \"Ma\u010dva e Bosnia\", avamposto dei cattolici ungheresi contro i bulgari, in modo particolare dopo l'arrivo dei frati francescani.\nDal 1299 il ducato perse il dominio diretto ungherese passando sotto il potere della famiglia cattolica croata degli \u0160ubi\u0107, da decenni influente in quelle terre. Gli \u0160ubi\u0107, principi vassalli dell'Ungheria, riuscirono a riunificare l'Alta e la Bassa Bosnia.\nDal 1290 al 1314 fu bano Kotroman, o Stefano I Kotromani\u0107. Ribelle ai \u0160ubi\u0107 in difesa della Chiesa bosniaca, essi ne riconobbero infine l'autorit\u00e0 in un accordo pragmatico, sancito dal matrimonio di una \u0160ubi\u0107 con il secondogenito di Kotroman.\nAlla sua morte gli \u0160ubi\u0107 tentarono di riaffermare la loro autorit\u00e0 e i Kotromani\u0107 fuggirono in esilio nella Repubblica di Ragusa.\nNel 1322 i bosniaci si sollevarono di nuovo, rovesciarono il casato degli \u0160ubi\u0107 e richiamarono dall'esilio il bano Stefano II Kotromani\u0107. Il regno di Stefano II incorpor\u00f2 nel 1325 il principato di Hum (o Hlum), pi\u00f9 tardi chiamato Erzegovina che era conteso sia dai serbi che dagli ungheresi. Con questa operazione la Bosnia acquist\u00f2 uno sbocco a mare controllando la costa tra Spalato e il fiume Narenta.\nIl regno si trov\u00f2 costantemente al centro di contese, alleanze e scontri con l'Ungheria e i suoi vassalli croati, con la Serbia, con la Repubblica di Venezia e con il Papa. Nel 1340 Stefano II, convinto dal re di Ungheria, adott\u00f2 la religione cattolica. Il suo regno sub\u00ec notevoli tensioni perch\u00e9 la Chiesa bosniaca si era trasformata in una potente organizzazione con epicentro a Janijci nella valle della Bosna. Durante la guerra degli ungheresi contro i serbi la Chiesa bosniaca arriv\u00f2 ad appoggiare il re di questi ultimi, Stefano Du\u0161an, che non ne approfitt\u00f2.\nIl regno di Stepan Tvrtko, dal 1353 al 1391.\nIl re Luigi I d'Ungheria, capo della casata degli Angioini, spos\u00f2 in seconde nozze una Kotromani\u0107 nel 1353 (un'altra sarebbe divenuta contessa di Celje) e in quello stesso anno con il suo benestare Tvrtko (o Stefano Tvrtko Kotromani\u0107), peraltro discendente anche di una \u0160ubi\u0107, succedette a Stefano II suo zio e adott\u00f2 lo stemma gigliato degli Angioini. Poco dopo, morto il re di Serbia Stefano Du\u0161an, gli ungheresi, cattolici latini, occuparono Hum e continuarono a perseguitare la Chiesa bosniaca. Per diciassette anni la Bosnia fu in balia della guerra civile e dalle interferenze dei potenti vicini.\nSolo nel 1370, divenuto Luigi anche re di Polonia, Tvrtko riusc\u00ec ad avere il pieno controllo del suo regno e riconquist\u00f2 nel 1374 Hum e una parte della Dalmazia chiudendo l'anno sposando la figlia dell'ultimo imperatore bulgaro. Dal nuovo principe serbo Lazar Hrebeljanovi\u0107, in cambio di aiuto, ricevette un territorio che comprendeva il principato di Trabunja o Travunia. Nel 1376 si ritrovava a possedere tutta la costa dalmata da sud di Zara fino a Cattaro e, all'interno, le citt\u00e0 di Pljevlja, Prijepolje e Priboj.\nNel 1377, in quanto imparentato anche con la casata reale serba Nemanji\u0107 e con il sostegno di Lazar, si incoron\u00f2 \"re dei Serbi, della Bosnia e della costa\", affermando cos\u00ec l'indipendenza della Bosnia dall'Ungheria. Le citt\u00e0 di Sutjeska e Bobovac divennero le sedi della corte che prese a modello la corte bizantina di Costantinopoli.\nNel 1390 aggiunse anche il titolo di \"re di Dalmazia e di Croazia\".\nDi fronte all'avanzata dei turchi, (la prima invasione della Bosnia fu respinta a Bile\u0107a nel 1388), Tvrtko strinse alleanza con i principi serbi e kosovari ma perse nella Battaglia di Kosovo Polje nel 1389, in cui mor\u00ec il principe Lazar. Tvrtko la consider\u00f2 un successo (mor\u00ec anche il sultano Murad I), ma da allora la sua autorit\u00e0 sulla Serbia fu solo nominale.\nDopo la sua morte, avvenuta improvvisamente nel 1391, la potenza della Bosnia si sfald\u00f2 con la stessa rapidit\u00e0 con cui era stata costituita senza che Tvrtko avesse avuto modo di fondere e unire gli slavi delle valli con la popolazione romanizzata della costa dalmata e delle montagne dell'Erzegovina (detti \"vlasi\", n\u00e9 i fedeli alla Chiesa bosniaca con i fedeli al cattolicesimo romano.\nPer circa mezzo secolo, i baroni combatterono tra di loro, contro il re, contro gli ungheresi, contro i turchi.\nIn questa confusione i turchi riuscirono ad invadere la Bosnia, mentre la Repubblica di Venezia (che gi\u00e0 possedeva la Dalmazia costiera) si impossess\u00f2 della Dalmazia interna.\nNel XV secolo i successori di Tvrtko furono umiliati da tre importanti personalit\u00e0: Hrvoje Vuk\u010di\u0107 Hrvatini\u0107, duca di Spalato; Sandalj Hranic (zio) e Stefano Vuk\u010di\u0107 Kosa\u010da (nipote) che si succedettero nella signora della regione di Hum. Stefano fu insignito dall'imperatore Federico III nel 1488 del titolo di duca (\"herzog\") di San Sava; da qui l'origine del nome dell'Erzegovina.\nLa Bosnia-Erzegovina nell'era ottomana.\nLa conquista ottomana segn\u00f2 una nuova era nella storia bosniaca introducendo cambiamenti radicali nel panorama politico e culturale della regione, che venne assorbita dall'Impero ottomano. \nIl dominio dur\u00f2 tre secoli e port\u00f2 notevoli cambiamenti, tra cui l'emergere di una comunit\u00e0 musulmana che divenne maggioritaria anche per i benefici sociali, economici e politici, sebbene i cristiani e i cattolici fossero tutelati per decreto imperiale e gli ortodossi si sviluppassero soprattutto in Erzegovina.\nDurante l'Impero ottomano, la Bosnia visse un periodo di pace relativa, e i principali centri urbani passarono dall'essere i castelli medievali della Bosnia centrale (Travnik, Jajce) alle citt\u00e0 di mercato (Sarajevo, Mostar, Vi\u0161egrad). La capitale bosniaca si svilupp\u00f2 nel principale centro del paese, grazie ai lasciti dei successivi bey (tipicamente costituiti da: una moschea, una fontana, una biblioteca, un mercato coperto), come nel caso di Gazi-Husrev Beg. Vennero inoltre costruite la torre dell'orologio (Sahat Kula) e la moschea del sultano (Careva D\u017eamija) a Sarajevo, il ponte vecchio (Stari Most) a Mostar, e il ponte di Vi\u0161egrad al tempo di Mehmed-pa\u0161a Sokolovi\u0107.\nMolti bosniaci divennero personaggi influenti nella vita culturale, sociale e politica dell'impero ottomano, che alla fine del XVII secolo inizi\u00f2 comunque a vacillare. L'instabilit\u00e0 port\u00f2 a rivolte, malcontenti e battaglie che si conclusero con il Congresso di Berlino e il conseguente Trattato di Berlino (1878).\nL'arrivo dei turchi.\nLa presenza dei turchi ottomani si manifest\u00f2 all'inizio con continue scorrerie ma dopo la caduta di Costantinopoli nel 1453, a opera di Maometto II, essi passarono alla sottomissione dei serbi nel 1459 e arrivarono nella Bosnia nel 1460. L'ultimo re di Bosnia Stefano Toma\u0161evi\u0107 chiese aiuto, senza risposta, all'Ungheria e al Papa. Nel 1463 si arrese e fu decapitato. Il Regno di Bosnia venne cos\u00ec annesso dagli ottomani al proprio Eyalet di Rumelia; la parte centrale del Regno di Bosnia venne trasformata nel Sangiaccato di Bosnia, al quale dal 1483 venne aggiunto l'ex Ducato di Erzegovina. \nLa data della formazione del vero e proprio Eyalet di Bosnia \u00e8 fissata per convenzione al 1580.\nIn alcune zone la popolazione oppose resistenza: aree della Erzegovina, il banato di Srebrenik capitol\u00f2 nel 1520; quello di Jajce nel 1528. I cristiani (specialmente cattolici) fuggirono sulle costa e da Senj a Klis, continuarono la lotta. Quelli della costa croata erano conosciuti come uscocchi, dal serbo-croato \"uskok\" (fuggiasco), e divennero noti come pericolosi pirati.\nQuando arrivarono i turchi, i bogomili colsero l'occasione per riscattarsi dalle secolari persecuzioni sia da parte dei cristiani latini che degli ortodossi: \nL'occupazione turca ottomana.\nLa Bosnia fu sotto il controllo turco-ottomano dal 1463 al 1878, quando venne data in amministrazione all'Austria-Ungheria.\nIl governatore turco era il \"val\u00ec\". Spost\u00f2 la residenza da Vrhbosna (Sarajevo) a Banja Luka e dopo a Travnik. Il Val\u00ec non interferiva con l'amministrazione locale. Lo Stato rimase una forma di repubblica aristocratica ora formalmente guidata da un musulmano invece che da un cristiano. Alcuni governatori furono anche bosniaci tanto che c'era un detto \"bisogna essere figli di un rinnegato cristiano per arrivare alle cariche pi\u00f9 alte dell'impero ottomano\".\nL'organizzazione statuale prevedeva che dopo il \"val\u00ec\" ci fossero dei nobili bogomili in \"bey\" o \"begovi\" bosniaci. Questi ultimi, pur parlando la lingua madre, imitavano nel vestire e nei titoli i costumi della corte di Istanbul ed erano pi\u00f9 ottomani che gli ottomani stessi per fanatismo religioso. I nobili \"bey\" formavano la casta militare che si basava sui \"kapetan\" che dominavano con potere assoluto ogni singola delle 48 sezioni di territorio in cui era stata divisa la Bosnia. Il principale obbligo dei Kapetan locali era quello di fornire gli squadroni di cavalleria per le armate del sultano di Istanbul. Alcuni di loro raggiunsero ruoli di rilevanza nella gerarchia dell'impero.\nDopo la casta di nobili militari c'erano i contadini cristiani, i \"raya\", il cui compito era quello di lavorare la terra, di pagare le tasse ai signori e l'obbligo di fornire una proporzione fissa di figli da far diventare \"giannizzeri\".\nSecondo i turchi la condizione sociale dipendeva dalla religione; se il potere era esclusivamente dei musulmani, i cristiani erano lasciati liberi di organizzarsi come credevano.\nVisto che i cristiani bosniaci del XV secolo erano ormai di orientamento ortodosso vennero aggregati sotto il controllo del patriarca ortodosso di Costantinopoli.\nL'influenza cattolica nella Bosnia sotto il potere turco rimase solo come piccola testimonianza dei frati francescani perch\u00e9 Maometto II li aveva autorizzati, nel 1463, a predicare liberamente la loro religione.\nL'occupazione ottomana condusse alla progressiva conversione della popolazione della Bosnia all'Islam. Ci\u00f2 non avvenne, tuttavia, come riportato da varie fonti e accettato acriticamente anche da molti musulmani bosniaci odierni, per via della conversione in massa della popolazione seguace dell'eresia bogomila. Al contrario, la conversione fu lenta e graduale, e multidirezionale: i membri della Chiesa bosniaca si convertirono anche al cattolicesimo e all'ortodossia, mentre molti cattolici e ortodossi passarono all'Islam. Gli ortodossi in particolare aumentarono: il sultano li favoriva in quanto confessione cristiana pi\u00f9 facilmente controllabile, attirando varie conversioni dal cattolicesimo. Le conversioni all'Islam furono comunque prevalenti, in quanto la religione musulmana rappresentava la classe dirigente e garantiva privilegi sociali. La comunit\u00e0 cattolica si ridusse. In ogni caso le pratiche quotidiane, i riti familiari e le consuetudini della popolazione bosniaca vennero modificati ben poco dal processo di conversione.\nLa Bosnia durante le guerre austro-turche.\nDal XV al XIX secolo i turchi furono in guerra con tutti gli Stati confinanti, in modo particolare con l'Ungheria. Le guerre ottomane in Europa continuarono attraverso questo periodo e il picco di ricchezza e fama della regione venne raggiunto nel 1683 quando la Bosnia venne direttamente coinvolta negli scontri contro il Sacro Romano Impero verso l'attacco a Vienna. Dopo che furono respinti da Vienna, i turchi bosniaci si dovettero difendere dalle avanzate dei cristiani; da questa data il potere ottomano in Bosnia inizi\u00f2 a declinare.\nLa Bosnia fu coinvolta nella Guerra austro-turca, e gli eserciti dell'Austria invasero la Bosnia nel 1688, nel 1690, nel 1693 e nel 1697, quando ben quarantamila cristiani bosniaci emigrarono in Slavonia. La guerra port\u00f2 ad un decadimento significativo per il territorio dell'Eyalet di Bosnia, e si concluse con la sconfitta ottomana nel 1699. Dopo il Trattato di Karlowitz nel 1699, la provincia venne divisa in quattro Sangiaccati (tre dei quali ad ogni modo diminuiti nella loro estensione) ed in dodici capitanati. Prima del Trattato di Passarowitz, vennero a formarsi altri 28 capitanati, pi\u00f9 della met\u00e0 dei quali dislocati lungo la frontiera con i domini asburgici. Nel 1703 la sede del pasci\u00e0 venne spostata da Sarajevo a Travnik dal momento che la prima citt\u00e0 era stata distrutta da un rovinoso incendio scoppiato durante la guerra. Il pasci\u00e0 rimase nella nuova sede sino al 1850.\nNel 1715 inizi\u00f2 la guerra tra Turchia e l'Austria (con la presenza di Eugenio di Savoia), alleata con la Repubblica di Venezia e si concluse nel 1718 con la Pace di Passarowitz. Il trattato di pace prevedeva altre acquisizioni austriache: il banato di Timosoara, una zona sud dei fiumi Sava e Danubio che comprendeva una parte nord della Bosnia e della Serbia.\nNel 1737 nuova guerra dell'Austria contro i turchi. La guerra fu vinta dall'impero ottomano e si concluse con il trattato di Belgrado del 1739.\nUna nuova ed ultima guerra tra Austria e Turchia nei Balcani, chiamata \"guerra di Dubica\" (1788 -1791): la Bosnia e la Serbia furono rioccupate dagli eserciti austriaci ma furono restituite.\nLe rivolte dell'Ottocento.\nAll'inizio del XIX secolo, la Bosnia era una delle ultime province occidentali dell'Impero ottomano e per questo anche una delle pi\u00f9 autonome.\nLa societ\u00e0 si era strutturata nei secoli da un lato con una aristocrazia musulmana e i proprietari terrieri su posizione fortemente conservatrice, pi\u00f9 fanatici dei governanti di Istanbul, dall'altra i contadini cristiani, oppressi da pesanti obblighi ed imposte. Questi due schieramenti si scontreranno per tutto il XIX secolo.\nI nobili musulmani, che erano della stessa etnia e lingua del popolo che opprimevano, arrivarono ad opporsi alla riforma tentata da Mahmud II (1808\u20131839), da loro definito il sultano \u201cinfedele\u201d o \"giaurro\". Il loro malcontento esplose nella rivolta del 1821, contemporanea alle altre insurrezioni in Albania, Grecia e Moldavia.\nNel 1828 ci fu una seconda rivolta scoppiata durante la guerra russo-turca. Nel 1831, alla conclusione della guerra, i nobili bosniaci, guidati da Hussein Aga (il \u201cdrago della Bosnia\u201d), arrivarono a predicare la guerra santa contro il sultano come traditore dell'Islam. Anche questa rivolta fu soffocata da Istanbul ma il potere dei nobili bosniaci rimase invariato.\nNel 1831, il kapudan bosniaco Husein Grada\u0161\u010devi\u0107 occup\u00f2 con i suoi uomini Travnik, richiedendo l'autonomia e la fine dei governatorati militari in Bosnia. Sfruttando le rivalit\u00e0 tra sostenitori dei bey e kapudani, il gran visir riusc\u00ec a ricondurre a s\u00e9 le forze dell'Erzegovina guidate da Ali Agha Rizvanbegovi\u0107 presso Grada\u0161\u010devi\u0107. La rivolta venne duramente repressa e nel 1833 venne creato un nuovo Eyalet di Erzegovina derivato dalla parte meridionale dell'eyalet di Bosnia, ed assegnato in governo proprio a Ali Agha Rizvanbegovi\u0107 come contributo per la sua lotta contro i rivoluzionari bosniaci. Questa nuova entit\u00e0, ad ogni modo, sopravvisse solo alcuni anni: dopo la morte di Rizvanbegovic, il territorio torn\u00f2 nell'eyalet di Bosnia.\nNel 1837 il sultano abol\u00ec i \"Kapetan\" provocando un'altra rivolta che esplose quando nel 1839 venne promessa una certa uguaglianza di diritti e di tassazione per i cristiani. Il risultato fu la sospensione del potere centrale di Istanbul sulla Bosnia.\nSolo nel 1850 Omer Pasci\u00e0 guid\u00f2 un esercito ottomano con il quale distrusse l'aristocrazia musulmana della Bosnia. Per dare un segno della fine del potere dei nobili Omer Pasci\u00e0 trasfer\u00ec la capitale da Travnik a Sarajevo, che era la loro citt\u00e0 roccaforte.\nTuttavia, le riforme rimasero sulla carta e, nel 1858, i contadini cristiani si ribellarono contro la corruzione dei funzionari ed esattori turchi. Nel 1861-1862 si ribellarono i contadini della Erzegovina per gli stessi problemi, e masse di contadini bosniaci fuggirono verso le zone slave che erano sotto il controllo dell'Impero asburgico.\nDopo le riforme amministrative del 1864, il territorio divenne noto come Vilayet di Bosnia.\nNel 1874 ci fu cattivo raccolto e nel 1875, la citt\u00e0 di Nevesinje accese la rivolta di tutta la Bosnia e dell'Erzegovina, spinta anche dai successi delle rivolte (1866-1869) analoghe in Serbia e a Creta.\nA seguito delle rivolte, il conte Andrassy, ministro degli esteri dell'Impero d'Austria e Ungheria, mand\u00f2 nel 1876 una nota al Sultano in difesa dei cristiani della Bosnia e della Erzegovina. Nello stesso periodo la Serbia e il Montenegro dichiararono guerra alla Turchia in contemporanea alla Bulgaria.\nNel 1877 entr\u00f2 in guerra a fianco dei popoli di religione ortodossa anche la Russia che, ai primi del 1878, sconfisse gli eserciti ottomani: si concluse con il trattato di Santo Stefano (marzo 1878) che prevedeva riforme per la Bosnia.\nNel luglio 1878 il trattato venne sostituito dal trattato di Berlino che pose la Bosnia e l'Erzegovina sotto l'imperatore di Vienna e l'occupazione militare del sangiaccato di Novi Pazar in tre citt\u00e0: Priboj, Prijepolje e Plevlja.\nLa giustificazione austriaca dell'occupazione fu l'inettitudine del governo turco che non riusciva a controllare i continui tumulti ai suoi confini. Il governo austro-ungarico arriv\u00f2 a far firmare un accordo tra rappresentanti turchi ed austriaci prevedendo che avrebbe restituito i territori dopo il ritorno dell'ordine.\nLa Bosnia ed Erzegovina nel trentennio austroungarico.\nL'amministrazione asburgica (1878-1908).\nLa Bosnia-Erzegovina pass\u00f2 nel 1878 sotto amministrazione civile asburgica, e nel 1908 fu ufficialmente annessa all'impero austro-ungarico. Nel 1914, l'assassinio dell'erede al trono Francesco Ferdinando a Sarajevo costitu\u00ec il \"casus belli\" per lo scoppio della prima guerra mondiale.\nA seguito della Guerra russo-turca del 1877-78, tra il giugno ed il luglio del 1878 venne aperto dalle maggiori potenze mondiali il Congresso di Berlino. Il risultato del Trattato di Berlino fu il passaggio \"de facto\" della Bosnia e dell'Erzegovina all'Austria-Ungheria, mentre esse rimanevano a tutti gli effetti sotto la sovranit\u00e0 dell'Impero Ottomano. L'Austria ricevette anche dei diritti circa l'occupazione della caserma del Sangiaccato di Novi Pazar.\nL'esercito austro-ungarico inizi\u00f2 ben presto i preparativi per assaltare la Bosnia e l'Erzegovina, comandando dalla fine di giugno del 1878 una forza di 82.113 uomini, 13.313 cavalli e 112 cannoni. L'occupazione della Bosnia e dell'Erzegovina inizi\u00f2 il 29 luglio 1878 e termin\u00f2 il 20 ottobre di quello stesso anno. Sarajevo venne occupata nell'ottobre del 1878. Le perdite austro-ungariche ammontarono a circa 5.000 uomini e l'inaspettata violenza della campagna port\u00f2 a recriminazioni tra i comandanti ed i leader politici. La resistenza termin\u00f2 dopo tre settimane dalla definitiva occupazione della capitale locale; tale opposizione era essenzialmente legata ai musulmani bosniaci i quali sotto l'Austria avrebbero perso i privilegi basati sull'appartenenza religiosa.\nLe tensioni rimasero alte in diverse regioni (in particolare in Erzegovina) e diversi ex possidenti musulmani emigrarono verso le terre ancora sotto dominio ottomano\nAd ogni modo, lo Stato raggiunse una relativa stabilit\u00e0 cos\u00ec da permettere all'Austria-Ungheria la possibilit\u00e0 di portare avanti alcune riforme sociali ed amministrative che prefigurarono la Bosnia e l'Erzegovina come una \"colonia modello\". Con la prospettiva di fondare una vera e propria provincia, gli Asburgo codificarono una serie di leggi nazionali, introdussero nuove pratiche politiche e generalmente provvidero alla modernizzazione dell'area.\nCi\u00f2 allo scopo anche di cercare di limitare i sentimenti antiaustriaci e antiungheresi dei croati, e soprattutto l'insorgere di un nazionalismo degli Slavi del Sud.\nDurante il dominio asburgico molte furono le riforme per superare il sistema ottomano, codificando un moderno sistema legislativo e politico e introducendo una modernizzazione generale. Vennero, inoltre, costruite nuove chiese cattoliche e ortodosse, a Sarajevo e nella Bosnia, per venire incontro alle necessit\u00e0 della popolazione locale.\nNel giro di tre anni, l'Austria-Ungheria ottenne il placet della Germania e della Russia per l'annessione della Bosnia ed Erzegovina, formalizzata il 18 giugno 1881 con il Dreikaiserbund, alleanza tra Guglielmo I di Germania, Francesco Giuseppe e Alessandro III di Russia.\nUn sanguinoso colpo di stato nel vicino Regno di Serbia, il 10 giugno 1903, instaur\u00f2 a Belgrado un governo che si opponeva agli austriaco-ungheresi e propagava l'unione degli Slavi del Sud sotto la bandiera del medesimo Regno di Serbia. In Bosnia ed Erzegovina e in Croazia, che insieme alla Slovenia, in quel momento erano inglobate nell'Impero degli Asburgo, la rivolta di Belgrado suscit\u00f2 poche reazioni, ottenendo soltanto il plauso delle minoranze ortodosse, sempre pi\u00f9 serbizzate. L'imperatore di Vienna rimase fortemente preoccupato per l'andamento dei fatti. La situazione si complic\u00f2 ulteriormente dopo una rivolta all'interno dell'Impero ottomano nel 1908, anche perch\u00e9 la Russia guardava con sempre crescente interesse verso le terre degli slavi del sud.\nLa crisi del 1908 e l'annessione asburgica della Bosnia.\nIn una tale situazione internazionale, piuttosto complessa e delicata, il ministro russo Alexander Izvolsky si rivolse a Vienna il 2 luglio 1908 per chiedere il sostegno alla richiesta di accesso delle navi dello zar russo allo stretto dei Dardanelli verso il Mediterraneo, offrendo in cambio l'appoggio russo nella questione croata e slava in generale. Poco dopo, l'Austro-Ungheria il 6 ottobre 1908 proclam\u00f2 l'annessione della Bosnia ed Erzegovina, scatenando reazioni contrastanti in Europa, conclusesi con l'annessione formale nel 1909.\nNella costituzione del 1910, l'imperatore proclam\u00f2 che la Bosnia e l'Erzegovina dovessero essere gestite in un unico territorio che rimase un \"corpus separatum\" amministrato da Austria e da Ungheria. La costituzione mise per\u00f2 in campo altri punti come la Dieta di Bosnia, il Consiglio nazionale ed i consigli municipali. La Dieta di Bosnia disponeva di poteri legislativi estremamente limitati in quanto le prerogative principali in questo senso erano detenute dall'imperatore e dai parlamenti di Vienna e di Budapest. Essa aveva dunque il solo compito di proporre le decisioni da prendere per il paese per poi sottoporle agli altri parlamenti sovranazionali.\nLa costituzione del 1910 ebbe per\u00f2 il pregio di introdurre il concetto di libera cittadinanza nell'area e di preservare usi, costumi, libert\u00e0 di lingua, libert\u00e0 di apprendimento ed educazione della popolazione locale, inviolabilit\u00e0 del domicilio, ammissione di posta segreta e telegrafi, inviolabilit\u00e0 della propriet\u00e0 privata, diritto di petizione e diritto di riunione.\nLe autorit\u00e0 austro-ungariche mantennero sostanzialmente le divisioni interne della Bosnia e dell'Erzegovina che gi\u00e0 erano state dell'Impero ottomano, cambiando solo i nomi ai diversi dipartimenti.\nLa Serbia fu scontenta dell'annessione, perch\u00e9 tale atto di Vienna scombussol\u00f2 i suoi piani di espansione. Gli Slavi del sud inoltre, in Serbia e altrove, iniziarono a richiedere uno stato slavo meridionale (jugoslavismo). Le tensioni politiche tra Belgrado e Vienna culminarono il 28 giugno 1914, quando il giovane nazionalista Gavrilo Princip assassin\u00f2 a Sarajevo l'erede al trono austro-ungarico Francesco Ferdinando d'Asburgo-Este, che si era dichiarato disposto a risolvere in maniera soddisfacente le richieste degli slavi dell'Impero. L'atto terroristico \u00e8 considerato da molti la miccia della prima guerra mondiale.\nL'Austria-Ungheria dichiar\u00f2 guerra alla Serbia dopo aver visto rifiutate le proprie richieste di partecipare alla ricerca e alla cattura delle organizzazioni terroristiche. La Russia si schier\u00f2 a fianco della Serbia, mentre la Germania si schier\u00f2 a fianco dell'Austria: ne scatur\u00ec la Prima Guerra Mondiale. L'Italia fu svincolata dagli accordi stipulati nella Triplice Alleanza, poich\u00e9 il trattato prevedeva una difesa comune soltanto in caso di difesa da un attacco esterno, o di consultazioni preventive nel caso di un'azione preventiva; l'Austria non consult\u00f2 l'Italia prima di dichiarare guerra, che cos\u00ec fu sciolta dai vincoli.\nLa Bosnia-Erzegovina nella prima Jugoslavia monarchica (1919-1941).\nAlla fine della prima guerra mondiale, il 1\u00ba dicembre 1918, la Bosnia entr\u00f2 a far parte dello Stato degli Sloveni, dei Croati e dei Serbi, rinominato poi Regno di Jugoslavia il 3 ottobre 1929, guidato dal re Alessandro I di Iugoslavia, assassinato il 9 ottobre 1934, cui succedette al trono Pietro II di Iugoslavia con un governo guidato da Paolo Kara\u0111or\u0111evi\u0107 fino al colpo di stato del 27 marzo 1941 e all'invasione da parte dell'Asse, il 6 aprile 1941. \nIl dittatore croato Ante Paveli\u0107, comandante degli \u00f9stascia, un gruppo di opposizione di ispirazione nazifascista, divenne il capo dello Stato Indipendente di Croazia (NDH), comprendente anche la Bosnia ed una piccola parte della Serbia, un governo fantoccio di fatto dipendente dalla Germania e dall'Italia fascista. \nTra il 1941 ed il 1943, in cui fece parte dello Stato Indipendente di Croazia di Ante Paveli\u0107, la maggior parte della Bosnia fu occupata militarmente dal Regno d'Italia. La corona di Croazia venne offerta ad Aimone di Savoia-Aosta, con il nome di Tomislavo II, pur non avendovi questi mai messo piede. Nel frattempo i partigiani jugoslavi organizzarono un movimento di resistenza capitanato da Josip Broz Tito. Durante la seconda guerra mondiale gli scontri tra gli \u00f9stascia di Pavelic e i partigiani di Tito furono sanguinosi e numerosi i crimini di guerra. La Bosnia soffr\u00ec una spaventosa guerra civile - nel 1942, 1943 e 1944 - con centinaia di migliaia di morti, specialmente tra i serbi e tra gli antifascisti musulmani e croati.\nLa Bosnia nella Jugoslavia socialista (1945-1992).\nLa Bosnia ed Erzegovina fu riconosciuta gi\u00e0 dal 1943 (secondo congresso AVNOJ a Jajce) come repubblica costituente della neonata federazione jugoslava mantenendo i propri confini storici. Il 31 gennaio 1946 venne redatta una nuova Costituzione che includeva la Bosnia e l'Erzegovina all'interno della Repubblica Socialista Federale di Jugoslavia, un regime di ispirazione comunista e socialista orbitante intorno all'URSS, prima che la Lega dei Comunisti di Jugoslavia fosse espulsa nel 1948 dal Comintern stalinista.\nLa storia della Bosnia fino alla morte di Tito, alla successiva lenta disgregazione del regime comunista jugoslavo, alla caduta del Muro di Berlino e alla fine della Guerra fredda, coincide con quella della Jugoslavia.\nAbitata da serbi, croati e musulmani - questi ultimi riconosciuti come gruppo nazionale - la Bosnia ed Erzegovina costitu\u00ec un vero e proprio laboratorio della convivenza fra popoli jugoslavi, fondamentale per la stabilit\u00e0 dello Stato. Pot\u00e9 quindi contare sull'attenzione del Partito, che ne favor\u00ec lo sviluppo e l'industrializzazione; le Olimpiadi invernali del 1984 rappresentarono l'apice della storia della regione bosniaca durante il periodo socialista e diedero una visibilit\u00e0 internazionale a Sarajevo e alla Bosnia ed Erzegovina.\nNel corso degli anni Ottanta le tensioni etniche - apparentemente sopite - furono rinfocolate, complice anche la destabilizzazione generale all'interno dell'intera Jugoslavia. Con lo scioglimento della Lega dei Comunisti di Jugoslavia nel gennaio del 1990 e la transizione al sistema pluripartitico si affermarono i movimenti d'ispirazione nazionalista che portarono - nell'arco di un breve lasso di tempo - allo scoppio di una guerra che port\u00f2 allo smembramento della Jugoslavia.\nL'indipendenza e la guerra (1992-1995).\nIn seguito ad un periodo di instabilit\u00e0 politica, sociale ed economica, la Jugoslavia venne scossa dall'emergere di movimenti nazionalisti, che il dirigente della Lega dei Comunisti di Serbia Slobodan Milo\u0161evi\u0107 seppe manovrare facendo leva sull'idea della Grande Serbia.\nSovvertendo lo stato di diritto, che all'epoca era gi\u00e0 piuttosto instabile, utilizzando le frange violente delle tifoserie da stadio organizzate in milizie paramilitari, l'Esercito regolare della Jugoslavia socialista (l'Esercito Popolare Jugoslavo, JNA) e i dirigenti serbi dell'Alleanza Socialista di Jugoslavia (comunisti jugoslavi), Milosevic in Bosnia ed Erzegovina us\u00f2 la tattica gi\u00e0 sperimentata in precedenza in Croazia. In tale contesto, sostenne lo psichiatra e poeta Radovan Karad\u017ei\u0107, criminale di guerra arrestato dopo lunga latitanza e attualmente sotto processo al TPIY, il Tribunale ONU a L'Aia, e il lungamente latitante (16 anni di latitanza conclusasi con l'arresto il 26 maggio 2011) Ratko Mladi\u0107, anch'egli accusato di crimini di guerra e di genocidio. Nel frattempo, Milo\u0161evi\u0107 nel giugno 1991 promosse prima la guerra in Slovenia (conclusasi dopo pochi giorni con il ritiro serbo-jugoslavo) e poi la guerra in Croazia, cercando di fare in tutti i modi e in tutti i sensi \"terra bruciata\", come pure fu denominata l'operazione.\nMentre la guerra infuriava in Croazia dopo la disintegrazione della Jugoslavia di Tito, la Bosnia ed Erzegovina, formata da tre diverse etnie (Bosniaci, Serbi e Croati) era in una situazione di pace momentanea e instabile. Nel settembre del 1991 l'Armata Popolare Jugoslava (JNA) distrusse un piccolo villaggio all'interno del territorio bosniaco, Ravno, abitato da Croati, nel corso dell'operazioni militari d'assedio di Ragusa, citt\u00e0 sulla costa dalmata in Croazia. Il 19 settembre l'JNA spost\u00f2 alcune truppe nei pressi della citt\u00e0 di Mostar, provocando le proteste delle autorit\u00e0 locali. I Croati dell'Erzegovina formarono la \"Comunit\u00e0 Croata di Erzeg-Bosnia\" (\"Hrvatska Zajednica Herceg-Bosna\"), embrione della futura Repubblica dell'Erzeg-Bosnia, allo scopo di proteggere i loro interessi nazionali. Tuttavia, almeno fino al marzo del 1992, non vi furono episodi di scontro frontale tra le diverse nazionalit\u00e0, che si stavano per\u00f2 preparando al conflitto, ormai imminente.\nIl 25 gennaio 1992 il Parlamento, nonostante la ferma opposizione dei Serbo-bosniaci, decise di organizzare un referendum sull'indipendenza della Repubblica. Il 29 febbraio e il 1\u00ba marzo si tenne dunque nel territorio della Bosnia ed Erzegovina il referendum sulla secessione dalla Jugoslavia. Il 64% dei cittadini si espresse a favore. I Serbi boicottarono per\u00f2 le urne e bloccarono con barricate Sarajevo. Il Presidente della Repubblica, il musulmano Alija Izetbegovi\u0107, chiese l'intervento dell'esercito, affinch\u00e9 garantisse un regolare svolgimento delle votazioni e la cessazione delle tensioni etniche. Il partito che maggiormente rappresentava i Serbi di Bosnia, il Partito Democratico Serbo di Radovan Karad\u017ei\u0107, fece sapere per\u00f2 subito che i suoi uomini si sarebbero opposti in qualsiasi modo all'indipendenza.\nQuando la Bosnia ed Erzegovina, in seguito al referendum sull'indipendenza dalla Federazione jugoslava creata da Tito (la consultazione popolare si svolse in conformit\u00e0 alla Costituzione jugoslava dell'epoca), il 3 marzo 1992 proclam\u00f2 la propria indipendenza, la guerra si abbatt\u00e9 con inaudita furia su Sarajevo e sulle altre parti del Paese. Cominci\u00f2 l'assedio di Sarajevo e un'estenuante lotta per la sopravvivenza della popolazione inerme.\nSubito dopo il referendum l'JNA inizi\u00f2 a schierare le sue truppe nel territorio della Repubblica, occupando tutti i maggiori punti strategici (aprile 1992). Tutti i gruppi etnici si organizzarono in formazioni militari ufficiali: i Croati costituirono il Consiglio di difesa croato (\"Hrvatsko Vije\u0107e Obrane\", HVO), i Bosgnacchi l'\"Armata della Repubblica di Bosnia ed Erzegovina\" (\"Armija Bosne i Hercegovine\", Armija BiH), i Serbi l'Esercito della Repubblica Srpska (\"Vojska Republike Srpske\", VRS). Erano inoltre presenti numerosi gruppi paramilitari: fra i Serbi le \"Aquile Bianche\" (\"Beli Orlovi\"), fra i Bosgnacchi la \"Lega Patriottica\" (\"Patriotska Liga\") e i \"Berretti Verdi\" (\"Zelene Beretke\"), fra i Croati le \"Forze Croate di Difesa\" (\"Hrvatske Obrambene Snage\").\nLa guerra che ne deriv\u00f2 fu la pi\u00f9 complessa, caotica e sanguinosa guerra in Europa dalla fine della seconda guerra mondiale. Vennero firmati dalle diverse parti in causa diversi accordi di cessate il fuoco, inizialmente accettati, per essere stracciati solo poco tempo dopo. Le Nazioni Unite tentarono pi\u00f9 volte di far cessare le ostilit\u00e0, con la stesura di piani di pace che si rivelarono fallimentari (piani falliti di Carrington-Cutileiro, settembre 1991, Vance-Owen, gennaio 1993, Owen-Stoltenberg, agosto 1993).\nInizialmente i Bosniaci e i Croati combatterono da alleati contro i Serbi, i quali erano dotati di armi pi\u00f9 pesanti e controllavano gran parte del territorio rurale, con l'eccezione delle grandi citt\u00e0 di Sarajevo e Mostar.\nNel 1993, dopo il fallimento del piano Vance-Owen, che prevedeva la divisione del Paese in tre parti etnicamente pure, scoppi\u00f2 un conflitto armato tra Bosniaci musulmani e Croati sulla spartizione virtuale del territorio nazionale.\nMostar, gi\u00e0 precedentemente danneggiata dai Serbi, fu costretta alla resa dalle forze croato-bosniache. Il centro storico fu deliberatamente bombardato dai Croati, che distrussero il vecchio ponte \"Stari Most\" il 9 novembre 1993.\nIl bilancio della guerra fu spaventoso: la capitale del Paese, Sarajevo, fu assediata dalle truppe serbo-bosniache per 43 mesi. si rese protagonista di crimini di guerra e di operazioni di pulizia etnica.\nIl Centro di ricerca e documentazione di Sarajevo ha diffuso le cifre documentate (ma non definitive) sui morti della guerra in Bosnia ed Erzegovina: 93.837 accertati (fino al dicembre 2005), di cui 63.687 Bosgnacchi (67,87%), 24.216 Serbi (25,8%), 5.057 Croati (5,39%) e 877 dichiaratisi Jugoslavi al censimento del 1991 o stranieri (0,93%).\nDopo quattro anni di assedio della capitale, dopo il Massacro di Srebrenica e gli errori commessi in quella circostanza e in altre occasioni da parte dell'UNPROFOR, la \"forza di protezione\" ONU, la Comunit\u00e0 Internazionale decise di intervenire militarmente in modo concreto, ponendo cos\u00ec fine ad uno dei pi\u00f9 atroci conflitti europei del Novecento e imponendo al contempo i contestatissimi Accordi di Dayton.\nLa Bosnia ed Erzegovina del dopoguerra.\nLa guerra si concluse con la firma degli accordi stipulati a Dayton (Ohio), tra il 1\u00ba novembre e il 26 novembre 1995. Parteciparono ai colloqui di pace tutti i maggiori rappresentanti politici della regione: Slobodan Milo\u0161evi\u0107, presidente della Serbia e rappresentante degli interessi dei Serbo-bosniaci (Karad\u017ei\u0107 era assente), il presidente della Croazia Franjo Tu\u0111man e il presidente della Bosnia ed Erzegovina Alija Izetbegovi\u0107, accompagnato dal ministro degli esteri bosniaco Muhamed \"Mo\" Sacirbey.\nL'accordo (formalizzato a Parigi, 14 dicembre 1995) sanciva l'intangibilit\u00e0 delle frontiere, uguali ai confini fra le repubbliche federate della RSFJ, e prevedeva la creazione di due entit\u00e0 interne allo stato di Bosnia Erzegovina: la Federazione Croato-Musulmana (51% del territorio nazionale, 92 municipalit\u00e0) e la Repubblica Serba (RS, 49% del territorio e 63 municipalit\u00e0). Le due entit\u00e0 create sono dotate di poteri autonomi in vasti settori, ma sono inserite in una cornice statale unitaria. Alla Presidenza collegiale del Paese (che ricalca il modello della vecchia Jugoslavia del dopo Tito) siedono un serbo, un croato e un musulmano, che a turno, ogni otto mesi, si alternano nella carica di presidente (\"primus inter pares\").\nParticolarmente complessa la struttura legislativa. Ciascuna entit\u00e0 \u00e8 dotata di un parlamento locale: la Repubblica Serba di un'assemblea legislativa unicamerale, mentre la Federazione Croato-Musulmana di un organo bicamerale. A livello statale vengono invece eletti ogni quattro anni gli esponenti della camera dei rappresentanti del parlamento, formata da 42 deputati, 28 eletti nella Federazione e 14 nella RS; infine della camera dei popoli fanno parte 5 serbi, 5 croati e 5 musulmani.\nAlla fine delle guerre balcaniche la Bosnia ed Erzegovina \u00e8 stata posta sotto tutela internazionale, divisa in unit\u00e0 amministrative e ha richiesto di poter essere riconosciuta nel processo di allargamento. Essendo stata la regione jugoslava pi\u00f9 colpita dalla guerra, attualmente il processo \u00e8 in fase di discussione, mentre la comunit\u00e0 internazionale lavora per ristabilire un sistema giudiziario, politico, amministrativo ed economico nella nazione, combattere la corruzione e la criminalit\u00e0, ristabilire un sistema economico sano e conforme al mercato europeo.\nLa riforma costituzionale del sistema di Dayton \u00e8 stata all'ordine del giorno per tutto lo scorso decennio, senza esito. La Bosnia vi \u00e8 arrivata pi\u00f9 vicino nel 2006, con le riforme del \"pacchetto di aprile\" (\"Aprilski Paket\"), che tuttavia sono state battute per due voti in Parlamento. Successivi incontri nel 2009 (processo di Prud) e 2012 non hanno avuto esito. A partire dal 2006, inoltre, con l'arrivo al potere nella Republika Srpska del partito SNSD di Milorad Dodik, ha avuto avvio una relazione pi\u00f9 conflittuale tra il livello statale e il livello sub-statale, con ripetute minacce secessioniste da parte della RS.\nNel dicembre 2007 la Bosnia ed Erzegovina ha sottoscritto con l'Unione europea l'accordo di Stabilizzazione e Associazione, primo passo per l'integrazione europea. Nell'aprile 2008 il Parlamento bosniaco ha adottato la riforma della polizia, condizione che da tempo l'Unione europea ha posto alla Bosnia ed Erzegovina per firmare l'accordo di pre-adesione. L'accordo di Stabilizzazione e Associazione \u00e8 stato firmato il 16 giugno 2008.\nA seguito del fallimento nel 2014 della riforma costituzionale per allineare la Costituzione bosniaca alla Convenzione europea sui diritti dell'uomo, per quanto riguarda l'elettorato passivo delle minoranze alla Presidenza e alla Camera alta (caso Sejdic-Finci), l'UE ha modificato la propria condizionalit\u00e0, indicando l'adozione di una agenda di riforme socioeconomiche come condizione per l'entrata in vigore dell'Accordo di Stabilizzazione e Associazione.. Tale accordo \u00e8 quindi entrato in vigore il 1\u00ba giugno 2015.\nA fine 2010 sono stati inoltre rimossi i requisiti di visto Schengen per i cittadini bosniaci."}
{"id": "1279951", "revid": "110157", "url": "https://it.wikipedia.org/wiki?curid=1279951", "title": "Sinabelkirchen", "text": "Sinabelkirchen \u00e8 un comune austriaco di 4 165 abitanti nel distretto di Weiz, in Stiria; ha lo status di comune mercato (\"Marktgemeinde\")."}
{"id": "1279953", "revid": "245802", "url": "https://it.wikipedia.org/wiki?curid=1279953", "title": "313 (Disney)", "text": "La 313 \u00e8 l'automobile di Paperino.\nCaratteristiche.\n\u00c8 una piccola utilitaria di colore rosso e blu, targata 313 a due posti; il bagagliaio, nonostante le ridotte dimensioni, viene impiegato per trasportare tutti e tre Qui, Quo e Qua, i nipoti di Paperino, quando il posto accanto al guidatore viene occupato solitamente da Paperina o zio Paperone, o pi\u00f9 occasionalmente da altri personaggi. Viene rappresentata con la carrozzeria di colore rosso con parafanghi blu, con il radiatore e i cerchi delle ruote gialli, oppure con colori invertiti, a seconda del disegnatore.\nIl modello \u00e8 quello della Belchfire Runabout, immaginario produttore di automobili; la macchina \u00e8 stata costruita nel 1934. Ha un motore bicilindrico Mixwell del 1920 a raffreddamento ad acqua (non \u00e8 raro che al protagonista si guasti il radiatore) dotata di trazione anteriore, un cambio a 4 marce, una carrozzeria decappottabile Dudge del 1922, dei semiassi Paclac e ruote di falciatrice.\nStoria editoriale.\nCompare una prima versione priva di targa nel cortometraggio animato \"Don Paperino\" del 1937; la versione definitiva con la targa esord\u00ec nella striscia a fumetti pubblicata sui quotidiani negli USA il 9 agosto 1939, scritta da Bob Karp e disegnata da Al Taliaferro. Negli anni immediatamente successivi Paperino avr\u00e0 anche altre vetture, ma soltanto la 313 continuer\u00e0 a essere disegnata, venendo consacrata a unica auto di Paperino gi\u00e0 da Carl Barks. Nella storia di Don Rosa \"Paperino e l'auto a pezzi\" (1987), Paperino dice di averla costruita personalmente, assemblando pezzi di altre auto.\nGi\u00e0 nelle strisce di Taliaferro la 313 ha una funzione umoristica, dal momento che si rompe spesso e ha costante bisogno di riparazioni, molto problematiche nelle storie dagli anni '70 in poi dal momento che i pezzi di ricambio sono introvabili, apparendo di fatto l'automobile come un vero e proprio pezzo d'epoca.\nGli autori italiani riprendono la 313 affidandole anche altri \"ruoli\" oltre a quello di vecchio catorcio sempre pronto a guastarsi (ad esempio, in \"Paperino e l'amica a quattro ruote\" (1991) la 313 si trasforma in un'imbattibile auto da corsa grazie all'utilizzo di due pistoni alieni senzienti). In Paperino e il segreto della 313 (1995), Fabio Michelini e Massimo De Vita immaginano un'origine alternativa della 313: essa non sarebbe stata costruita da Paperino, ma acquistata da lui in Messico dove si trovava insieme a Paperina per recitare in un film (il \"film\" in questione - anche se mai esplicitamente nominato nella storia - \u00e8 il cartone animato Disney \"Don Paperino\"\n, dove Paperina fa la sua prima apparizione come \"Donna Duck\"); un truffatore la vende all'ingenuo Paperino per soli mille pesos (che il papero si procura rivendendo il suo asino) spacciandola per una vera occasione, ma il nostro eroe scopre presto che \u00e8 stato turlupinato; tuttavia un eremita-mago le fa un incantesimo per renderla potentissima per pochi giorni, in modo da farla apparire bella a Paperina. In seguito, l'auto torna la carretta di sempre, ma le resta una \"scintilla di vita\": secondo Pico de Paperis, grazie ad essa talvolta la 313 si romperebbe solo per evitare che Paperino finisca in qualche pericolo. \nUna storia successiva, \"Vendesi 313 telefonare Paperino\" (1997), sottolinea il fatto che l'auto non sia stata assemblata dal papero ma acquistata: in tale fumetto la 313 viene definita uno dei pi\u00f9 grandi insuccessi commerciali della storia, a causa dell'inaffidabilit\u00e0 del suo motore, ma Paperino, che le \u00e8 molto affezionato, non vuole separarsene neanche quando gli viene offerta una cifra considerevole. Un primo incontro tra Paperino e la 313 avviene quando il papero \u00e8 piccolo e vive a Quack Town nell'episodio n.2 della saga \"Paperino Paperotto e la strada per Appaloosa\" (2009), in cui la vede presso il salone dell'auto a Ducktroit. Paperino promette che la comprer\u00e0 ma gli amici la criticano, e il direttore del salone afferma che \u00ab\u00c8 l'unico che abbia apprezzato quel modello!\u00bb e gli dona un portachiavi con la riproduzione dell'auto. Paperino \u00e8 costretto a lanciarla contro due malintenzionati promettendo all'auto \u00abCi rincontreremo!\u00bb\nAltre versioni.\nCon la nascita del personaggio di Paperinik, identit\u00e0 segreta di Paperino, anche la 313 \"si adegua\"; Archimede Pitagorico la modifica pi\u00f9 volte, dapprima sviluppando le idee del diario di Fantomius, poi aggiungendovi ogni sorta di trucchi e marchingegni di sua invenzione: la 313 diventa cos\u00ec in grado di spruzzare olio per terra e rilasciare gas starnutifero, e il suo motore non fa il minimo rumore quando \u00e8 attivo. Grazie a ulteriori modifiche (sempre apportate da Archimede) la 313 \u00e8 anche in grado di volare e di \"nuotare\" sulla superficie dell'acqua, rendendola una sorta di versione \"disneyana\" della Batmobile. Spesso ci si riferisce a lei come alla 313-X: infatti Archimede le ha montato una targa mobile, che si trasforma da \"313\" a \"X\" e poi grazie ad una speciale sostanza pu\u00f2 cambiare colore da rossa e blu a nera.\nLa 313 appare brevemente anche nella serie \"PK - Paperinik New Adventures\" (nei numeri Zero, Zero/3 e 12). Un episodio di \"PKNA Speciale 98\" \u00e8 dedicato interamente ad essa (qui viene ripresa l'idea di 313 \"viva\", delineata nella gi\u00e0 citata \"Paperino e il segreto della 313\"). Nel luglio del 2013 la 313-X (chiamata 313-Xtreme) viene allegata a Topolino, completa di alcuni gadget, in cinque parti dal n\u00ba3006 al n\u00ba3010. Il cambio di nome \u00e8 derivato, all'interno della storia relativa, dalla scelta di Archimede di installare dei nuovi gadget, versioni migliorate della dotazione standard di Paperinik.\nNella saga Universo PK, comparsa sulla testata Paperinik Appgrade e ambientata in una continuity alternativa, ibrida tra la continuity primaria e quella di PK - Paperinik New Adventures, la 313-X continua ad avere un ruolo preminente: anzich\u00e9 essere dismessa, viene dotata di gadget ancora pi\u00f9 perfezionati e letali nei confronti degli Evroniani da Archimede Pitagorico, finanziato da Paperon de' Paperoni in persona. La \"nuova\" 313-X \u00e8 in grado di volare ed \u00e8 dotata di nuovi scudi e armi; sul cofano, compare il logo \"PK\" (Archimede voleva originariamente dipingerci il nome \"Paperinik\", ma non bastava lo spazio)."}
{"id": "1279954", "revid": "647919", "url": "https://it.wikipedia.org/wiki?curid=1279954", "title": "Corso Laran", "text": ""}
{"id": "1279956", "revid": "1793900", "url": "https://it.wikipedia.org/wiki?curid=1279956", "title": "Walchsee", "text": "Walchsee \u00e8 un comune austriaco di 1 868 abitanti nel distretto di Kufstein, in Tirolo. Stazione sciistica specializzata nello sci nordico, ha ospitato tra l'altro una tappa della Coppa del Mondo di biathlon 1990."}
{"id": "1279957", "revid": "110157", "url": "https://it.wikipedia.org/wiki?curid=1279957", "title": "Stenzengreith", "text": "Stenzengreith \u00e8 una frazione di 521 abitanti del comune austriaco di Gutenberg-Stenzengreith, nel distretto di Weiz, in Stiria. Gi\u00e0 comune autonomo, il 1\u00ba gennaio 2015 \u00e8 stato fuso con l'altro comune soppresso di Gutenberg an der Raabklamm per costituire il nuovo comune di Gutenberg-Stenzengreith."}
{"id": "1279958", "revid": "125031114", "url": "https://it.wikipedia.org/wiki?curid=1279958", "title": "Hockey in carrozzina", "text": "II Powerchair Hockey \u00e8 nato negli anni \u201970 in alcune scuole del Nord Europa grazie all\u2019intuizione e alla volont\u00e0 di coinvolgere i propri studenti con disabilit\u00e0 di alcuni professori di Educazione Fisica. Approda in Italia grazie all\u2019attivit\u00e0 del gruppo giovani dell\u2019Unione Italiana Lotta alla Distrofia Muscolare (U.I.L.D.M.) prima promotrice di questo sport a livello nazionale.\nLa prima esperienza di campionato si realizz\u00f2 grazie alla WHL, il primo esperimento di federazione che si trasform\u00f2 nel 2003 in FIWH (Federazione Italiana Wheelchair Hockey). Nel 2020, FIWH cambia nome in FIPPS accogliendo la disciplina del Powerchair Football. \nGrazie alla scelta di usare materiali leggeri come la pallina bucata e le mazze in materiali plastici leggeri tipiche del Floorball lo sport ha coinvolto sempre pi\u00f9 ragazzi diffondendosi pian piano in tutta Europa e anche in Australia e Nord America.\nLo sport ha cambiato nome nel 2014 passando da Electric Wheelchair Hockey a Powerchair Hockey.\nLe Strutture.\nCampo da gioco.\nIl Powerchair Hockey viene praticato in ambiente indoor. Il campo di gioco \u00e8 un rettangolo dagli angoli stondati largo 16 metri e lungo 28 (con deroghe per i campi da un minimo di 14 metri di larghezza per 24 metri di lunghezza) con superficie di gioco dura e liscia, di gomma o sintetica delimitata da un perimetro costituito da sponde in materiale plastico alte 20 cm. Le linee devono essere larghe 5 centimetri e ben visibili, possibilmente bianche. \nAll'interno del campo, ci sono altre linee:\nLe Attrezzature.\nLa Porta.\nLa porta \u00e8 larga 250 cm misurata dall'interno dei due pali, alta 20 cm misurata dal pavimento alla parte bassa della traversa e profonda 40 cm misurata dalla parte anteriore del palo alla barra posteriore. La rete \u00e8 chiusa in modo tale che la pallina non vi possa passare attraverso inoltre non deve essere trasparente ed essere ben tesa. La porta \u00e8 posizionata facendo coincidere i pali con le linee dei pali. L'apertura della porta \u00e8 posta frontalmente rispetto al dischetto di centrocampo. I pali e la traversa devono essere costituiti da barre di sezione circolare o quadrata con dimensioni massime pari a 5 cm.\nLa Palla.\nLa pallina dovr\u00e0 essere di materiale sintetico di diametro pari a 72 +/- 1 mm, vuota, rotonda e con 26 buchi dal diametro di 10 +/- 1\u00a0mm. Il peso della pallina dovr\u00e0 essere di 23 +/- 1 grammi e il colore dovr\u00e0 essere in contrasto col colore del campo di gioco.\nEquipaggiamento.\nGli atleti che riescano a colpire la pallina utilizzando la forza del braccio utilizzano una mazza fatta di materiale sintetico non trasparente.\nQuesta dev'essere sprovvista di bordi ruvidi, supporti sporgenti o altre parti contundenti inoltre non dev'essere pi\u00f9 lunga di 105 cm a partire dalla base di misure pari a 27 cm di lunghezza e 8 cm di altezza. La base della mazza dovr\u00e0 avere uno spessore minimo di 0,8 cm e massimo di 2\ncm. La curva della base non deve superare i 3 cm, a partire dal bordo inferiore del punto pi\u00f9 alto della base fino alla superficie piatta dove la mazza \u00e8 appoggiata.\nPer gli atleti che non riescono a colpire la palla per mezzo della propria forza muscolare \u00e8 previsto l'utilizzo di un ausilio specifico: lo stick.\nLo Stick dovr\u00e0 essere fissato davanti alla carrozzina, deve avere una base, e due alette laterali. Come per la mazza, anche lo Stick dev'essere costituito da materiale sintetico e non trasparente; fatta eccezione per le giunture che collegano le alette laterali alla base e lo stick alla carrozzina, le quali possono essere in metallo o alluminio. Le parti delle giunture fuori dalla base (attacco tra Stick e carrozzina) dovranno essere ad una altezza tale da permettere il libero passaggio della pallina. La base dovr\u00e0 avere una lunghezza massima di 30 cm, altezza minima di 9,5 cm e massima di 10 cm e lunghezza minima, a partire dalla parte anteriore, di 20 cm. Sia la base sia le alette laterali dovranno avere uno spessore massimo di 1 cm. La curva della base, come per la mazza, non dovr\u00e0 superare i 3 cm.\nTutti gli atleti utilizzano come ausilio una carrozzina a guida elettrica con un minimo di 4 ruote e un massimo di 6, incluse un massimo di 2 ruote anti-ribaltamento. Questa deve essere priva di parti contundenti sporgenti, e tutte le sue parti, tranne le ruote (cio\u00e8: solo le parti ruotanti che sono a contatto col pavimento non l'asse o altre parti) e le ruote anti-ribaltamento, dovranno essere ad una altezza tale da permettere il libero passaggio della pallina. Le ruote della carrozzina devono avere delle gomme che non lascino tracce sul campo di gioco.\n\u00c8 obbligatorio giocare con una protezione laterale posta tra le due ruote (anteriore e posteriore) ed \u00e8 permesso l'utilizzo di protezioni intorno alla carrozzina per proteggere il giocatore e la carrozzina stessa. Tutti i giocatori devono giocare con coperture di protezione attorno a piedi e gambe per proteggerle, inoltre devono indossare dei parastinchi durante il gioco, a meno che non consegnino agli arbitri un certificato medico in deroga. Tali protezioni devono essere imbottite e il loro utilizzo non esenta dall'utilizzo dei parastinchi.\nModalit\u00e0 di gioco.\nLa gara viene disputata da due squadre composte da cinque giocatori ciascuna, un portiere e quattro giocatori sul campo. Ogni squadra pu\u00f2 schierare un massimo di tre giocatori con mazza contemporaneamente sul campo di gioco. Il punteggio deve avere un tetto massimo, stabilito dalla commissione medica in relazione al grado di disabilit\u00e0 motoria, pari al regolamento del momento. I portieri di entrambe le squadre devono utilizzare lo stick e indossare una divisa di diverso colore rispetto ai compagni di squadra e gli avversari. Il numero di cambi \u00e8 illimitato e ogni giocatore che sta per essere sostituito e il relativo sostituto devono essere annunciati dall'allenatore al cronometrista, il quale comunica all'arbitro la sostituzione che verr\u00e0 concessa alla prima interruzione del tempo di gioco.\nLa Partita.\nLo scopo di ogni squadra \u00e8 quello di realizzare gol, facendo passare la pallina oltre la linea di porta avversaria, e di impedire ai giocatori della squadra avversaria di fare altrettanto (fase difensiva).\nLa gara si divide in 4 tempi di gioco da 10 minuti effettivi, con un intervallo di 5 minuti tra il primo ed il secondo tempo nonch\u00e9 tra il terzo ed il quarto tempo mentre, a met\u00e0 gara, tra il secondo ed il terzo tempo, l'intervallo \u00e8 di 10 minuti. Tra il secondo ed il terzo tempo le squadre cambieranno campo di gioco. In questo modo ciascuna squadra giocher\u00e0 i primi due tempi in una met\u00e0 campo e gli ultimi due nell'altra.\nLa squadra vincente della partita \u00e8 quella che ha realizzato il maggior numero di gol alla fine del 4\u00b0 periodo di gioco. Se una gara di Play Off termina in parit\u00e0 dopo i tempi regolamentari, questa sar\u00e0 decisa da 2 tempi supplementari della durata di 10 minuti effettivi ciascuno, e se necessario da una serie di Shoot Out. Gli Shoot Out sono tiri liberi eseguiti da una mini-azione iniziale dal punto di centrocampo, con conseguente tiro finale. Durante gli Shoot Out entrambe le squadre, tranne l'incaricato del tiro, devono rimanere ferme dietro alla linea dell'area della squadra che subisce lo Shoot Out, fino al completamento dello stesso.\nInfrazioni.\nSe uno o pi\u00f9 giocatori commettono delle infrazioni al regolamento, l'arbitro deve fischiare la violazione o il fallo.\nViolazioni.\nRegola dei cinque-secondi\nUn portiere pu\u00f2 bloccare la pallina all'interno o al di fuori della propria area di porta purch\u00e9 all'interno della propria area di rigore, con la carrozzina e/o con lo stick per pi\u00f9 di 5 secondi e nel primo caso si riprende il gioco con una rimessa da parte del portiere stesso mentre nel secondo con una palla contesa. Nel caso in cui un giocatore blocchi la pallina al di fuori della propria area di rigore per pi\u00f9 di 5 secondi, impedendo il regolare svolgimento del gioco, con la carrozzina o lo stick commette fallo. L'arbitro dovr\u00e0 far notare al giocatore che sta bloccando la pallina indicandogli il rispetto della regola dei 5 secondi. L'arbitro conter\u00e1 i 5 secondi in maniera visibile e udibile.\nRegole dell'Area di Porta\nNessun giocatore (con l'eccezione del portiere della squadra che difende), pu\u00f2 toccare la pallina e/o il pavimento di gioco all'interno dell'area di porta (inclusa la proiezione dell'area circolare) con la mazza, lo stick, la carrozzina o il corpo a meno che questo non avvenga esclusivamente in seguito al movimento inerziale dato dal tiro in porta con la mazza o con lo stick. L'impatto tra mazza o stick e pallina deve comunque sempre avvenire al di fuori dell'area di porta.\nQuando questa violazione si verifica su un tentativo di gol, con la chiara intenzione di evitare una segnatura, questo \u00e8 considerato un fallo intenzionale grave. Nessun giocatore pu\u00f2 bloccare in alcun modo il portiere all'interno dell'area diporta (inclusa l'area circolare) con la mazza, la carrozzina o il corpo. N\u00e9 il portiere n\u00e9 alcun giocatore sul campo pu\u00f2 spostare la porta. La violazione di questa regola sar\u00e0 sanzionata in base agli articoli sul regolamento vigente.\nFalli di Gioco.\nIl Powerchair Hockey nasce come un \u201cgioco senza contatto fisico\u201d, tuttavia nella normalit\u00e0 del gioco risulta quasi impossibile evitarlo poich\u00e9 molti giocatori in carrozzina si muovono sul campo di gioco ad una velocit\u00e0 che pu\u00f2 raggiungere i 12\u00a0km/h (15\u00a0km/h secondo il regolamento internazionale) .\nQuando si verifica un contatto personale evidente come risultato di un tentativo legittimo di giocare la pallina, \u00e8 considerato casuale e quindi non sanzionabile, a meno che il giocatore contro il quale si verifica il fallo sia impossibilitato in qualche modo a giocare. Esistono due tipologie di falli di gioco: non intenzionali ed intenzionali gravi. L'arbitro a seconda della situazione pu\u00f2 ammonire verbalmente o ufficialmente il giocatore, e in caso di cattiva condotta espellerlo, in maniera temporanea o definitiva, determinandone l'allontanamento dal campo di gioco.\nContatto Personale\nPer Contatto Personale si intende qualsiasi contatto fisico, contatto di carrozzine e/o contatto di mazza e stick. Il regolamento ufficiale vieta il contatto personale fatta eccezione per il contatto di mazze o carrozzine di un giocatore con un altro della propria squadra.\nQuando si commette un chiaro Contatto Personale nel tentativo di giocare la pallina, pu\u00f2 essere considerato involontario e non essere sanzionato, a meno che il giocatore contro il quale si \u00e8 commesso il fallo sia impossibilitato a proseguire in qualche modo; nel caso in cui il Contatto Personale venga considerato volontario l'arbitro valuter\u00e0 come sanzionare il giocatore che l'ha commesso a seconda del caso. Giudicare un fallo volontario o non volontario \u00e8 una decisione che spetta solo ed esclusivamente all'arbitro.\nSanzioni disciplinari.\nL'arbitro a seconda della gravit\u00e0 del fallo commesso ha la possibilit\u00e0 di sanzionare il giocatore che l'ha commesso:\nAmmonizione\nUna ammonizione pu\u00f2 essere verbale (non ufficiale) o ufficiale, rappresentata dal Cartellino Verde.\nUn giocatore che ottiene una seconda ammonizione ufficiale (secondo cartellino verde) ricever\u00e0 una espulsione temporanea e a quattro ammonizioni ufficiali sar\u00e0 espulso definitivamente dalla partita.\nEspulsione Temporanea (Cartellino Giallo)\nAl giocatore che ha commesso l'infrazione sar\u00e0 mostrato un cartellino giallo dall'arbitro, e dovr\u00e0 lasciare il campo di gioco. Prender\u00e0 posto nell'area penalit\u00e0 di tempo, alla fine della propria area di squadra. Un giocatore in campo con una espulsione temporanea non pu\u00f2 essere sostituito. Durante il periodo di espulsione temporanea, possono essere effettuate sostituzioni, purch\u00e9 il punteggio di squadra non superi il punteggio totale di squadra sottratto del giocatore temporaneamente espulso pena provvedimento all'allenatore. La durata di una espulsione temporanea sar\u00e0 massimo di 2 minuti. Se si realizza un goal contro la squadra sanzionata durante la penalit\u00e0 di tempo, questa si considerer\u00e0 terminata.\nEspulsione definitiva (Cartellino Rosso)\nIl giocatore che subisce il cartellino rosso in questione sar\u00e0 allontanato dal campo di gioco dall'arbitro per la restante durata della gara e non potr\u00e0 essere sostituito. Il punteggio massimo di squadra, come nel caso dell'espulsione temporanea, non potr\u00e0 superare quello massimo sottratto del valore del giocatore espulso.\nUn portiere espulso pu\u00f2 essere sostituito da un giocatore con stick in campo al momento dell'espulsione. Se la squadra in quel momento non ha altri giocatori con stick in campo, un giocatore con mazza pu\u00f2 essere sostituito da uno con stick che svolger\u00e0 il ruolo di portiere.\nCampionato 2021/2022.\nSquadre non iscritte al campionato"}
{"id": "1279959", "revid": "339392", "url": "https://it.wikipedia.org/wiki?curid=1279959", "title": "Wheelchair Hockey", "text": ""}
{"id": "1279960", "revid": "62004", "url": "https://it.wikipedia.org/wiki?curid=1279960", "title": "Iv\u00e1n Parra", "text": "\u00c8 fratello minore dell'ex ciclista Fabio Parra.\nCarriera.\nProfessionista dal 1997, nel biennio 1999-2000 vest\u00ec la maglia della Vitalicio Seguros, piazzandosi nono alla Vuelta a Espa\u00f1a 1999; dal 2001 al 2002 gareggi\u00f2 tra le file della ONCE-Eroski e dal 2003 al 2004 con la Kelme/Comunidad Valenciana, sempre in Spagna. Nel 2005, insieme al compagno di squadra alla Colombia-Selle Italia Jos\u00e9 Rujano (terzo in graduatoria finale e miglior scalatore della corsa), risult\u00f2 la sorpresa del Giro d'Italia, quando vinse consecutivamente due tappe alpine entrambe con lunghe fughe. Non riusc\u00ec tuttavia a piazzarsi in classifica, a causa di vari ritardi nelle tappe precedenti.\nForte scalatore, si ripropose a buoni livelli durante il Giro d'Italia 2007, che port\u00f2 a termine al tredicesimo posto della classifica generale. In particolare, concluse al terzo posto il tappone alpino delle Tre Cime di Lavaredo, staccandosi solo negli ultimi metri da Leonardo Piepoli e Riccardo Ricc\u00f2. Nella sua carriera in Europa colse in tutto tre vittorie, le due al Giro pi\u00f9 una tappa alla Vuelta a Galicia 2000, cui si aggiungono numerosi successi in competizioni colombiane, tra cui il titolo nazionale 2005 a cronometro.\nNel 2016 venne trovato positivo all'ormone sintetico GHRP-2 e squalificato dalle competizioni per quattro anni. La positivit\u00e0 era stata evidenziata in un controllo effettuato durante il Cl\u00e1sico RCN del 2015."}
{"id": "1279961", "revid": "339392", "url": "https://it.wikipedia.org/wiki?curid=1279961", "title": "PowerHockey", "text": ""}
{"id": "1279962", "revid": "1793900", "url": "https://it.wikipedia.org/wiki?curid=1279962", "title": "Wildsch\u00f6nau", "text": "Wildsch\u00f6nau \u00e8 un comune austriaco di 4 197 abitanti nel distretto di Kufstein, in Tirolo. Stazione sciistica specializzata nello sci alpino, ha ospitato tra l'altro una tappa della Coppa Europa 2001."}
{"id": "1279963", "revid": "339392", "url": "https://it.wikipedia.org/wiki?curid=1279963", "title": "Power Hockey", "text": ""}
{"id": "1279964", "revid": "110157", "url": "https://it.wikipedia.org/wiki?curid=1279964", "title": "Strallegg", "text": "Strallegg \u00e8 un comune austriaco di 1 942 abitanti nel distretto di Weiz, in Stiria."}
{"id": "1279965", "revid": "10345578", "url": "https://it.wikipedia.org/wiki?curid=1279965", "title": "Woergl", "text": ""}
{"id": "1279966", "revid": "339392", "url": "https://it.wikipedia.org/wiki?curid=1279966", "title": "Power hockey", "text": ""}
{"id": "1279968", "revid": "10345592", "url": "https://it.wikipedia.org/wiki?curid=1279968", "title": "Bad Haering", "text": ""}
{"id": "1279969", "revid": "10345604", "url": "https://it.wikipedia.org/wiki?curid=1279969", "title": "Wildschoenau", "text": ""}
{"id": "1279970", "revid": "767487", "url": "https://it.wikipedia.org/wiki?curid=1279970", "title": "Thannhausen (Austria)", "text": "Thannhausen \u00e8 un comune austriaco di 2 402 abitanti nel distretto di Weiz, in Stiria."}
{"id": "1279972", "revid": "10345624", "url": "https://it.wikipedia.org/wiki?curid=1279972", "title": "Rettenschoess", "text": ""}
{"id": "1279974", "revid": "486946", "url": "https://it.wikipedia.org/wiki?curid=1279974", "title": "Cecily", "text": ""}
{"id": "1279976", "revid": "110157", "url": "https://it.wikipedia.org/wiki?curid=1279976", "title": "Ungerdorf", "text": "Ungerdorf \u00e8 una frazione di 866 abitanti del comune austriaco di Gleisdorf, nel distretto di Weiz, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Gleisdorf assieme agli altri comuni soppressi di Labuch, La\u00dfnitzthal e Nitscha."}
{"id": "1279977", "revid": "110157", "url": "https://it.wikipedia.org/wiki?curid=1279977", "title": "Unterfladnitz", "text": "Unterfladnitz \u00e8 una frazione di 1 575 abitanti del comune austriaco di Sankt Ruprecht an der Raab, nel distretto di Weiz, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Sankt Ruprecht an der Raab assieme all'altro comune soppresso di Etzersdorf-Rollsdorf."}
{"id": "1279979", "revid": "119214776", "url": "https://it.wikipedia.org/wiki?curid=1279979", "title": "Eremo dei Romiti di Monte Froppa", "text": "L'eremo dei Romiti di Monte Froppa sorge sull'omonimo colle a quota 1164 m, nel comune di Domegge di Cadore, e fu edificato negli anni 1720-1721. La costruzione della vicina chiesa, dedicata a San Giovanni Battista il Precursore e sul cui campanile era posta una campana donata dalla Comunit\u00e0 Cadorina, risale invece a quattro anni pi\u00f9 tardi, nel 1724.\nLe strutture religiose hanno ospitato alcuni frati terziari francescani, soprannominati \"i romiti\", fra il 1720 ed il 1810.\nFondatore dell'eremo fu il frate Giovanni Maria Pinazza, anche primo superiore della congregazione. La vita dei religiosi era definita nelle \"Costituzioni e Regole\", una serie di disposizioni che scandirono e normarono le attivit\u00e0 quotidiane fino al 20 aprile 1810 quando, per decreto napoleonico, la comunit\u00e0 fu soppressa e gli edifici completamente abbandonati.\nFra il 2007 e il 2008 l'eremo \u00e8 stato oggetto di restauro da parte del Comune di Domegge per fini turistico-culturali, pur rispettando l'originaria vocazione del luogo.\nDi tutto il complesso religioso \u00e8 ancora in buono stato di conservazione un piccolo capitello ad un centinaio di metri dalla chiesa, il quale presenta gli unici affreschi che hanno resistito al logorio del tempo. In previsione c'\u00e8 anche il recupero della chiesa stessa che, seppur completamente spoglia al suo interno, presenta i muri perimetrali ancora integri in quanto, tra la fine degli anni settanta e i primi anni ottanta, ne \u00e8 stata rifatta la copertura."}
{"id": "1279980", "revid": "767487", "url": "https://it.wikipedia.org/wiki?curid=1279980", "title": "Interview (film 2007)", "text": "Interview \u00e8 un film del 2007 diretto da Steve Buscemi, remake dell'omonimo film olandese del 2003, scritto da Theodor Holman e diretto da Theo van Gogh.\nTrama.\nLa versione americana vede davanti alla camera da presa lo stesso Buscemi nei panni del giornalista Pierre Peders (originariamente interpretato da Pierre Bokma). Peders viene costretto dal suo editore a intervistare la star di una soap opera, Katya, interpretata da Sienna Miller (Katja Schuurman, nell'originale olandese)."}
{"id": "1279985", "revid": "339392", "url": "https://it.wikipedia.org/wiki?curid=1279985", "title": "Tempio del paradiso", "text": ""}
{"id": "1279987", "revid": "729019", "url": "https://it.wikipedia.org/wiki?curid=1279987", "title": "Ferrovia Rezzato-Vobarno", "text": "La ferrovia Rezzato-Vobarno collegava Rezzato alla ferriera Falck di Vobarno tra il 1897 e il 1968.\nNel corso della sua storia l'esercizio fu espletato da diverse societ\u00e0 private e pubbliche, tra cui l'amministrazione provinciale di Brescia e le Ferrovie dello Stato, in quest'ultimo caso senza che si fosse proceduto al riscatto da parte dello Stato. Allo scadere della concessione, nel 1976, venne disarmata.\nStoria.\nNascita e sviluppo.\nLa scadente qualit\u00e0 offerta dal trasporto merci tranviario della Brescia-Vestone spinse le principali industrie della bassa Val Sabbia, capitanate dalla ferriera Migliavacca di Vobarno, a chiedere la costruzione di una linea ferroviaria che le congiungesse alla ferrovia Milano-Venezia all'altezza della stazione di Rezzato.\nIl progetto fu redatto da Giuliano Corniani nel 1892 e approvato nel febbraio dell'anno successivo dal ministero dei lavori pubblici che nello stesso tempo neg\u00f2 la richiesta di sussidio. La ferrovia fu quindi la prima in Italia che fu costruita interamente utilizzando capitale privato. La societ\u00e0 che doveva procedere alla costruzione fu denominata Societ\u00e0 Anonima Ferrovia Rezzato-Vobarno-Valle Sabbia e fu costituita il 12 gennaio 1896 a Milano. Il suo azionariato era composto dalla societ\u00e0 Migliavacca, dalla Feltrinelli di Milano, da industriali locali e personalit\u00e0 importanti come Giuseppe Zanardelli. La concessione fu approvata con Regio Decreto del 2 aprile 1896, n. 90.\nIl primo tronco fu inaugurato il 17 maggio 1897 e copriva la direttrice Rezzato-Tormini. La linea completa fu inaugurata il 6 o il 16 dicembre 1897. Si effettuavano quattro coppie di corse al giorno composte da convogli misti viaggiatori e merci.\nAlle originarie stazioni di Rezzato, Goglione di sopra, Gavardo, Tormini e Vobarno ferriera e fermate Nuvolera, Villanuova e Ro\u00e8 Hefti, negli anni successivi si aggiunsero altre fermate presso Virle, Mazzano, Nuvolento, Bostone, Tormini Chalet e Vobarno Paese.\nNonostante i risultati fossero economicamente incoraggianti, la Societ\u00e0 Anonima entr\u00f2 presto in crisi, poich\u00e9 era impossibilitata a far fronte agli interessi sulle obbligazioni emesse per la costruzione dell'infrastruttura. Gi\u00e0 alla fine del 1901, quindi, fu avviata la procedura di fallimento.\nGiovanni Maglione, di Milano fu nominato curatore fallimentare e amministr\u00f2 la linea fino al 1904, quando si procedette al suo riscatto.\nEsercizio della \"Ferrovia Rezzato-Vobarno-Caffaro\".\nLa Tramways \u00e0 Vapeur de la Province de Brescia, che gestiva le due linee tranviarie per Vestone e per Toscolano, si fece avanti per il riscatto. Per evitare la creazione di un monopolio, i cui effetti si sarebbero riflettuti sui costi del trasporto merci per le industrie della zona, queste ultime, assieme ai Feltrinelli, decisero di costituire una nuova societ\u00e0: la Societ\u00e0 Anonima Ferrovia Rezzato-Vobarno-Caffaro. Una parte considerevole del capitale fu sottoscritto dalla Provincia, che in cambio chiese di poter stabilire le tariffe e un impegno della nuova societ\u00e0 a prolungare la linea fino a Ponte Caffaro, a quel tempo sul confine austriaco. Se, dopo tre anni, la Provincia non avesse avvisato alcun impegno per l'estensione della linea, avrebbe potuto procedere a riscattare l'intera ferrovia.\nLa nuova societ\u00e0 fu costituita il 13 agosto 1904 e, nonostante la \"Tramways \u00e0 Vapeur\" avesse fatto un'offerta identica, rilev\u00f2 la concessione per motivi di pubblica opportunit\u00e0. Essa procedette alla ristrutturazione della linea e all'acquisto di una quarta locomotiva.\nIl prolungamento verso Ponte Caffaro fu complicato dalla domanda di concessione effettuata da un progetto analogo, la \"Elettrovia Brescia-Nave-Caffaro\", che intendeva collegare direttamente il capoluogo al confine austriaco utilizzando una tranvia a trazione elettrica. Questo progetto sarebbe stato direttamente concorrente al prolungamento della ferrovia nel tratto da Vestone al confine di Stato. Le discussioni a favore dell'uno o dell'altro progetto ne impedirono l'immediata costruzione.\nEsercizio della Provincia di Brescia.\nNonostante il buon andamento della gestione ferroviaria, nel 1907 la Provincia decise di procedere al riscatto. La Societ\u00e0 Anonima si rivalse in sede giudiziaria, ma il Tribunale diede ragione all'amministrazione pubblica. Di conseguenza la societ\u00e0 si sciolse il 15 febbraio 1909 e il 29 luglio avvenne il riscatto al prezzo di circa un milione di lire, in parte finanziato da un mutuo rilasciato dalla Banca San Paolo di Brescia.\nLa gestione della provincia inizi\u00f2 il 1\u00ba gennaio 1910. Fu subito fallimentare per la progressiva riduzione dei ricavi e per l'aumento dei costi d'esercizio, oltre che dalla presenza dei pesanti interessi sul mutuo. Si opt\u00f2 per la cessione ad un soggetto privato che si occupasse anche del prolungamento della Vobarno-Vestone, concesso dal Ministero dei Lavori Pubblici il 3 giugno 1911. Le trattative sembrarono concludersi con l'interessamento della Societ\u00e0 Veneta che si impegnava a costruire la Vobarno-Vestone e a rilevare la Rezzato-Vobarno, a patto di ottenere un sussidio pi\u00f9 elevato di quello offerto nel decreto di concessione.\nL'avvento della Prima guerra mondiale blocc\u00f2 gli accordi con la Societ\u00e0 Veneta. La Provincia si rivel\u00f2 incapace di sostenere l'eccezionale incremento dei costi dovuto al trasporto di truppe e di materiale militare, per cui il 14 marzo 1917 la gestione fu trasferita a titolo transitorio alle Ferrovie dello Stato.\nEsercizio della FRV.\nTerminata la guerra e terminata la possibilit\u00e0 che si potesse costruire la Vobarno-Vestone, per via di un contenzioso con l'amministrazione militare, la Provincia decise di cedere alla Societ\u00e0 Elettrica Bresciana (SEB), a quel tempo concessionaria delle tranvie Brescia-Vestone-Idro e Brescia-Sal\u00f2-Gargnano, la propriet\u00e0 della linea al prezzo di circa 400.000 Lire, ottenendo in cambio alcuni impegni relativi al miglioramento dell'infrastruttura tranviaria. La SEB costitu\u00ec il 20 dicembre 1920 la Societ\u00e0 Anonima Ferrovia Rezzato-Vobarno (FRV, dal 1942 Ferrovia Rezzato-Vobarno Spa) che assunse la concessione il giorno in cui le Ferrovie dello Stato si impegnavano a restituire la linea alla Provincia: il 1\u00ba febbraio 1921. Nello stesso giorno, la propriet\u00e0 della nuova societ\u00e0 passava dalla SEB ad una sua controllata, la Societ\u00e0 Anonima Tramvie Elettriche Bresciane.\nLa gestione della TEB fu rilevante per l'intenzione di trasferire il traffico tranviario sulla linea ferroviaria, almeno nel tratto Treponti-Tormini, soprattutto dopo che l'AASS impose l'eliminazione dei binari sul tratto della strada statale 45 bis che stava per prendere in gestione in quel periodo.\nNel 1929 fu steso un progetto relativo sia all'elettrificazione della ferrovia secondo gli standard vigenti sulle interurbane TEB sia all'allacciamento tra la tranvia Brescia-Sal\u00f2 e la ferrovia all'altezza delle stazioni ferroviarie di Virle, posta nei pressi di quella tranviaria di Treponti, e di Tormini Scalo. I lavori iniziarono nel gennaio 1931 e gi\u00e0 in agosto poterono essere introdotti i primi convogli, sebbene trazionati ancora dalle locomotive a vapore del parco FRV: gli accelerati Brescia-Gargnano, privi di fermate intermedie, furono infatti i primi convogli ad usufruire del nuovo collegamento. Dal giugno 1932, completata la stesura della catenaria, furono definitivamente immessi i convogli tranviari.\nNel 1935 il ramo degli autoservizi facenti capo alla societ\u00e0 ferroviaria fu unito a quello della TEB: nacque la Societ\u00e0 Italiana Autotrasporti (SIA).\nDopo la seconda guerra mondiale, il traffico tranviario merci e passeggeri non riusc\u00ec a sostenere la concorrenza del trasporto su gomma. Il 10 luglio 1954 termin\u00f2 l'esercizio della tranvia Brescia-Sal\u00f2. Per qualche mese rimase attivo un servizio passeggeri tra la stazione di Virle e quella di Prevalle, in attesa che fosse completata la provinciale che avrebbe collegato quest'ultima localit\u00e0 alla statale gardesana. In seguito, sulla linea si mantenne il traffico merci sostenuto dalla Societ\u00e0 Anonima Acciaierie e Ferriere Lombarde (Falck) e da altre imprese locali.\nDeclino della linea.\nNel 1960, la FRV stese un piano di riassetto in cui fu valutata la redditivit\u00e0 della linea, del materiale di trazione e degli impianti. La societ\u00e0 intendeva raggiungere una convenzione con la Falck e le FS che, stando allo stesso piano di riassetto, avrebbe portato il prodotto annuale d'esercizio ad una cifra di 75 milioni di Lire contro i 50 milioni ottenuti nello stesso periodo. Le FS tuttavia non furono disposte a far applicare ad una societ\u00e0 privata le tariffe agevolate per il trasporto di merce stabilite a livello comunitario, per cui si adott\u00f2 un protocollo provvisorio.\nAllo scioglimento della TEB, nel 1963, la propriet\u00e0 della FRV pass\u00f2 direttamente alla Falck. L'11 dicembre 1967, in adeguamento ai modesti volumi di traffico, fu emanato un ordine di servizio che limit\u00f2 le corse a soli tre giorni settimanali. Il 15 gennaio dell'anno seguente, le corse furono limitate ad un unico giorno: il gioved\u00ec. Con l'ordine di servizio 2/68 del 23 marzo successivo fu annunciata la chiusura definitiva dell'esercizio.\nI binari furono smantellati nel 1976 alla scadenza della concessione e il materiale ferroso fu ceduto all'asta dal demanio, mentre i terreni del tracciato e gli edifici passarono ai comuni.\nNel primo decennio del XXI secolo, una parte del sedime venne impiegato per la costruzione della pista ciclabile Rezzato-Sal\u00f2 e di quella per la Val Sabbia.\nCaratteristiche.\nLa linea era a binario unico, con scartamento ordinario, ed era lunga 25,992\u00a0km. In origine era armata con rotaie Vignoles lunghe 9 metri e dal peso di 27\u00a0kg per metro lineare. L'armamento della linea elettrificata era composto da due tipi di rotaie Vignoles: quelle da 30\u00a0kg/m, lunghe 15 metri, e quelle prodotte dalla Osnabr\u00fcck con peso per metro lineare di 27\u00a0kg e lunghe 12 m.\nAdottata inizialmente la trazione a vapore, fra il 1931 e il 1932 la linea venne elettrificata alla tensione continua di 1200 V, secondo lo standard delle TEB. La catenaria era sorretta da pali in ferro a struttura reticolare. Le sottostazioni elettriche erano due, quella di conversione a Sal\u00f2, usata anche per la tranvia per Brescia, e quella presso Tormini Scalo, costruita appositamente per la linea ferroviaria.\nLa ferrovia scavalcava lungo il suo percorso diversi canali e il fiume Chiese. I ponti principali erano stati costruiti secondo le normative del 1897 per il calcolo dei ponti ferroviari di linee private allacciate alla rete statale. I manufatti principali erano caratterizzati da travature in ferro sostenute da spalle di muratura con conci regolari in pietra bianca.\nI ponti pi\u00f9 caratteristici erano tre, di cui due varcavano il fiume Chiese: il primo era situato poco prima della stazione di Gavardo, mentre l'altro era ubicato in localit\u00e0 Pompegnino di Vobarno. Il terzo ponte \u00e8 quello che sovrappassava la strada per Sal\u00f2 presso la fermata di Tormini Chalet. Il primo ponte sul fiume venne demolito negli anni novanta, nell'ambito della costruzione della nuova strada statale, il secondo risulta esistente mentre quello in ferro presso la localit\u00e0 Tormini \u00e8 stato recuperato dalla Provincia ed \u00e8 utilizzato dalla ciclabile Rezzato-Sal\u00f2.\nPercorso.\nLa ferrovia partiva da un fabbricato viaggiatori ubicato poco pi\u00f9 a nord dell'edificio della stazione di Rezzato, posta sulla ferrovia Milano-Venezia, con la quale era raccordata.\nLa linea proseguiva parallela alla Milano-Venezia per qualche centinaio di metri, quindi si dirigeva verso nord-est in direzione Virle Treponti, in seguito divenuta frazione del comune di Rezzato, dove si trovava l'omonima stazione il cui fabbricato viaggiatori era posto nelle vicinanze della stazione tranviaria comune alle linee Brescia-Idro e Brescia-Sal\u00f2-Gargnano e per tale motivo, dal 1929, fu realizzato un raccordo ferrotranviario con la seconda.\nDopo Virle la ferrovia attraversava la Strada statale 11 Padana Superiore e quindi affiancava il canale Naviglio Grande servendo nell'ordine le fermate di Mazzano, Nuvolera e Nuvolento e la stazione di Prevalle, gi\u00e0 Goglione Sopra, fino a giungere nel territorio comunale di Gavardo. Non potendo attraversare il centro storico di questa cittadina, la ferrovia effettuava una doppia curva destra-sinistra, scavalcando il fiume Chiese con un ponte a travata metallica. Il fabbricato viaggiatori della stazione di Gavardo divergeva per forme e dimensioni dagli altri in quanto dotato di un corpo centrale a due piani affiancato da due ali ad un unico livello. Anni dopo la chiusura della linea venne adibito a sede dell'Associazione Nazionale Combattenti e Reduci del paese; sul relativo piazzale binari \u00e8 stata costruita piazza Aldo Moro.\nIl binario proseguiva lungo quella che in seguito fu chiamata via della Ferrovia, costruita appunto sul rilevato della linea, per giungere a Villanuova sul Clisi. Da tale localit\u00e0 la ferrovia affiancava la provinciale per Sal\u00f2. All'ingresso del territorio comunale di Ro\u00e8 Volciano, era posta la stazione di Tormini Scalo: dal 1929 un raccordo ferroviario congiungeva lo scalo con la tranvia Brescia-Sal\u00f2 permettendo al tram di essere instradato la linea ferroviaria fino a Virle Treponti. La stazione, come quelle di Prevalle e Vobarno Paese, disponeva di un fabbricato viaggiatori a due livelli fuori terra al cui primo piano si trovava l'abitazione del casellante, mentre al piano terra si trovavano la sala d'attesa, la biglietteria, il bagagliaio e altri servizi.\nDalla stazione di Tormini Scalo, la ferrovia cominciava l'ascesa per la fermata di Tormini Chalet con i convogli che dovevano affrontare un'acclivit\u00e0 media del 13 per mille. Dopo questa fermata, la linea scavalcava la provinciale per Sal\u00f2 utilizzando il ponte a travata metallica che ancora oggi caratterizza la localit\u00e0 Tormini.\nLa ferrovia giungeva a Vobarno affiancando il cotonificio Hefti di Ro\u00e8 e attraversando nuovamente il Chiese in localit\u00e0 Pompegnino. Dopo Vobarno Paese, la linea si dirigeva verso la ferriera Falck nei pressi della quale avveniva il terzo scavalcamento del Chiese. Di fronte alla fabbrica metallurgica era posto il fabbricato viaggiatori della stazione di Vobarno Ferriera dalla quale si dipartivano i binari di raccordo per lo stabilimento. La linea proseguiva infine in direzione del piano caricatore e del magazzino merci della stazione per poi terminare nei pressi della rimessa locomotive e della strada provinciale Vobarno-Vestone-Idro.\nMateriale rotabile.\nPer garantire le quattro coppie di corse giornaliere previste, nel 1897 furono acquistate tre locomotive a vapore cos\u00ec classificate:\nUn quarto esemplare si aggiunse al parco durante la gestione a cura della societ\u00e0 Ferrovia Rezzato-Vobarno-Caffaro.\nIn occasione dell'ettrificazione della linea la FRV ottenne dalla TEB le tre locomotive elettriche a carrelli gruppo 01-03 impiegate sulla tranvia Brescia-Gardone Val Trompia e costruite dalla Carminati &amp; Toselli nel 1917. A queste si aggiunsero due nuove locomotive dello stesso modello, la 04 e la 05, costruite dalla Carminati e Toselli nel 1927 per la relazione tranvia Brescia-Sal\u00f2. Le cinque locomotive furono dotate oltre che degli organi di repulsione di tipo tranviario, anche di quelli di tipo ferroviario e ad esse fu affidata la trazione dei convogli merci.\nI servizi passeggeri venivano svolti dalle elettromotrici interurbane della TEB. Ad esse furono affiancate sei nuove elettromotrici, appartenenti al cosiddetto gruppo 20, le cui caratteristiche erano adatte all'espletamento dei servizi sulla linea ferroviaria. Costruite dalla Carminati &amp; Toselli nel 1927, erano dotate di motori da 283 MW che permettevano di raggiungere la velocit\u00e0 di 70\u00a0km/h."}
{"id": "1279988", "revid": "105417661", "url": "https://it.wikipedia.org/wiki?curid=1279988", "title": "Monte Montiego", "text": "Il Monte Montiego \u00e8 un rilievo che fa parte dell'Appennino umbro-marchigiano, ha un'altezza di 975 ed il suo territorio \u00e8 compreso nei comuni di Acqualagna, Piobbico, Urbania, in provincia di Pesaro e Urbino.\nEtimologia.\nVi sono pi\u00f9 ipotesi sull'origine del suo nome: \"Mons Aigon\" dal greco monte delle pecore, forse per la presenza di ampi pascoli; altro pensiero deriva invece dal latino \"mons equus\" ovvero \"monte equo\", per la sua vetta non troppo pronunciata, pianeggiante.\nStoria.\nLe testimonianze del passato si ritrovano soprattutto alle sue pendici, nei paesi, ove ci potevano essere stati dei primi insediamenti. Si sono ritrovati alcuni oggetti d'uso quotidiano databili al tardo neolitico (VI secolo a.C.), ed altri di et\u00e0 etrusca e romana. \nDal medioevo in poi le testimonianze sono pi\u00f9 evidenti, e alcune presenti ancora oggi, quali i fortilizi: torri, rocche che le famiglie signorili del tempo hanno fatto erigere.\nGeografia.\nIl monte \u00e8 prevalentemente formato da scaglia rossa, ed \u00e8 questo il colore dominante a prima vista. Verso la base i fianchi sono scoscesi, mentre nella parte alta il monte \u00e8 prevalentemente pianeggiante offre ampi prati, spesso adibiti al pascolo, e si trova un piccolo gruppo di case denominato \"Villa di Mondiego\". La scena \u00e8 spesso rubata dal monte Nerone a suo fianco, ben pi\u00f9 imponente e attraente. \nFlora.\nQuella naturale \u00e8 la tipica vegetazione collinare, ovvero carpino, ornello, leccio, ma dal 1931 la superficie demaniale \u00e8 stata oggetto di un massiccio rimboschimento, quindi si trovano molte conifere, soprattutto pino nero, e nel loro sottobosco si possono notare i gradini realizzati per l'opera.\nFauna.\nSi trova la tipica fauna collinare: volpe, tasso, lepre, scoiattolo, cinghiale, oltre ai comuni volatili.\nAttivit\u00e0 sportiva.\nIl sottobosco delle conifere, pulito e agevole \u00e8 l'ideale per tranquille passeggiate, per l'equitazione ma nelle pendici si possono trovare pure sentieri pi\u00f9 impegnativi, per il trekking e la mountain bike. \nPer i rocciatori, tra Piobbico ed Acqualagna si nota uno sperone di roccia, la \"Balza della penna\", che precipita per 200\u00a0m, su cui sono segnate diverse vie per l'arrampicata."}
{"id": "1279989", "revid": "140509", "url": "https://it.wikipedia.org/wiki?curid=1279989", "title": "Interview (album)", "text": "Interview \u00e8 l'ottavo album del gruppo di rock progressivo Gentle Giant, pubblicato nel 1976.\nTracce.\nTesti e musiche di Kerry Minnear, Derek Shulman e Ray Shulman"}
{"id": "1279990", "revid": "1243", "url": "https://it.wikipedia.org/wiki?curid=1279990", "title": "Ferrovia Rezzato Vobarno", "text": ""}
{"id": "1279993", "revid": "2058875", "url": "https://it.wikipedia.org/wiki?curid=1279993", "title": "Don't Stop (Fleetwood Mac)", "text": " \nDon't Stop \u00e8 il secondo singolo estratto dall'album, pluripremiato dalla critica e della vendite Rumours della rock band angloamericana Fleetwood Mac, pubblicato come singolo nel 1977.\nLa canzone.\nScritta dalla cantante-pianista Christine McVie e interpretata assieme al cantante-chitarrista Lindsey Buckingham, Don't Stop \u00e8 tra le canzoni pi\u00f9 popolari dei Fleetwood Mac. Allegra e solare, il ritornello tradotto dice \"Non smettere di pensare al domani\", nel quale si percepisce il divorzio che stava attraversando Christine McVie con il marito, il bassista del gruppo John McVie.\nCover degli Status Quo.\nDon't Stop \u00e8 il brano inciso dalla rock band inglese Status Quo, pubblicato come singolo nel marzo del 1996, terzo estratto dall'omonimo pluridecorato album, va al n. 35 delle classifiche inglesi.\nConnotato dalle tipiche cadenze ritmate del boogie-woogie, \u00e8 la cover di un celeberrimo brano di grande successo dei Fleetwood Mac del 1977, quarto brano del lato A (dell'originale 33 giri o cassetta) dell'album Rumours.\nPolitica.\nLa canzone \u00e8 stata usata da Bill Clinton durante la sua prima campagna elettorale per la presidenza degli Stati Uniti nel 1992."}
{"id": "1279995", "revid": "123808526", "url": "https://it.wikipedia.org/wiki?curid=1279995", "title": "Beach handball", "text": "Il beach handball, detto anche pallamano da spiaggia, \u00e8 uno sport di squadra nato intorno al 1990 in Italia come variante outdoor del gioco della pallamano. Viene giocato su campi di sabbia. Il campo di gioco deve essere ampio 27 m x 12 m. L'area di gioco deve essere ampia 15 m x 12 m. Le porte devono avere l'ampiezza di 3 m x 2 m. La sabbia deve avere una profondit\u00e0 di almeno 40\u00a0cm. L'area di porta, a differenza della pallamano indoor, non \u00e8 a semicerchio, ma rettangolare.\nLa storia.\nIl \"beach handball\" nacque in Italia intorno al 1990 da un'idea del professor Gianfranco Briani del C.O.N.I., che intendeva sfruttare la buona competenza italiana nell'ambito del nascente beach volley per rendere popolare anche la pallamano, in Italia ancora uno sport minore. La Federazione Italiana Gioco Handball (Presidente Ralf Dejaco) diede incarico nel 1992 ad un Comitato Organizzatore (COHB) di promuovere questo progetto di disciplina sportiva. Il Comitato Organizzatore di Handball Beach, presieduto da Gianni Buttarelli (sponsor della SS Lazio Sequax Pallamano) con il supporto di Franco Schiano (presidente Gaeta handball 84), Gianfranco Briani ed Emanuele Testa inizi\u00f2 ad esportare sui litorali italiani questa nuova disciplina open air.\nIl primo torneo di beach si svolse a S.Antonio di Ponza, piccola isola nel Sud Italia, nel settembre 1992. Le squadre partecipanti furono il Gaeta Handball 84, Ciampino, Roma Populinier, Lazio Sequax e una rappresentativa degli Urali, il Polyot di Celjabinsk. Il Professore Luciano Bartolini, membro della Commissione Scuola della FIGH scrisse le regole dello sport nascente introducendo le regole pi\u00f9 spettacolari di altri sport. Questo regolamento fu presentato a Formia al Centro di Preparazione Olimpica nel corso di un convegno di studio promosso dalla Federazione e dal COHB. In seguito, nel corso di un congresso della IHF (International Handball Federation) nei Paesi Bassi, a Noordwijk ann Zee, 136 Nazioni inserirono per la prima volta questa nuova disciplina nei loro statuti nazionali.\nIl gioco.\nLa gara, divisa in due set della durata di 10 minuti ciascuno, viene disputata da due squadre composte da quattro giocatori ciascuna, tre giocatori di movimento e un portiere. Ogni squadra ha a disposizione quattro riserve. Lo scopo del gioco \u00e8 segnare pi\u00f9 reti nella porta avversaria, passandosi e tirando la palla da pallamano, con le mani. Punti extra vengono dati in occasioni particolarmente spettacolari, per esempio in azioni al volo (tiro di Kempa o Kung-fu), gol del portiere, gol su rigore. Un altro tipo di goal che vale 2 punti \u00e8 quello effettuato dallo \"specialist\", un giocatore che entra il campo al posto del portiere, con una divisa uguale ad esso.\n\u00c8 molto importante l'effettuazione dei cambi : sia per quanto riguarda la tempistica, sia il luogo di attuazione : ad esempio il portiere deve uscire sempre dalla sua area per effettuare il cambio con lo specialist, il quale a sua volta per un regolare cambio, deve sempre mettere un piede in area prima di entrare nel campo da gioco.\nLa squadra che, al termine di ogni set, sia riuscita a segnare pi\u00f9 reti nella porta avversaria, vince il set. In caso di parit\u00e0 allo scadere dei dieci minuti, il set prosegue ad oltranza e viene vinto dalla prima squadra che riesce a mettere a segno una rete (\"golden goal\"). A differenza della pallamano indoor, non esiste il pareggio.\nNel caso una squadra vinca entrambi i set, questa si aggiudica la partita con il risultato di 2:0.\nQualora le due squadre vincano un set per parte, la partita viene decisa da una serie di tiri denominata \"shoot out\". Negli shoot out, cinque giocatori di ogni squadra devono tirare gli shoot out, due giocatori di movimento, il portiere e il giocatore che tirer\u00e0 lo shoot out, si passano la palla e cercano di segnare, tipicamente con una delle azioni spettacolari che assegnano maggior punteggio. Se anche tirando gli shoot out, le squadre vanno entrambe in pareggio, il portiere della squadra avente la palla, deve tirare lo shoot out, per cambiare il punteggio. \nLa squadra che vince gli \"shoot out\", si aggiudica la partita con il risultato di 2:1.\nPrincipali competizioni.\nIl beach handball non \u00e8 uno sport olimpico. Le principali competizioni internazionali sono:\nIl Campionato mondiale di beach handball, sia maschile che femminile, viene disputato ogni due anni, negli anni pari, a partire dal 2004.\nIl Campionato europeo di beach handball, sia maschile che femminile, si disputa dal 2000. Dal 2007 \u00e8 a cadenza biennale negli anni dispari.\nDal 2001 fa parte dei World Games.\nA differenza della competizione maggiore, questa versione dell'handball ha regalato maggiori soddisfazioni all'Italia.\nLa nazionale italiana femminile si \u00e8 laureata campione d'Europa a luglio 2009 in Norvegia e ha vinto i World Games, sempre a luglio 2009, disputati a Taiwan.\nL'Italia under 19 maschile \u00e8 arrivata terza agli Europei del 2011 in Croazia.\nNel 2012 il campionato italiano \u00e8 stato vinto dalla Pallamano Grosseto (I squadra A e II squadra B), che ha vinto anche negli anni 2009 e 2010, Pallamano Oderzo vincente nel 2011, Pallamano Grosseto II nel 2011."}
{"id": "1279998", "revid": "1494169", "url": "https://it.wikipedia.org/wiki?curid=1279998", "title": "Combo", "text": "Combo \u00e8 l'abbreviazione di \"combination\" (\"combinazione\")."}
{"id": "1279999", "revid": "339392", "url": "https://it.wikipedia.org/wiki?curid=1279999", "title": "Beach Handball", "text": ""}
{"id": "1280001", "revid": "173623", "url": "https://it.wikipedia.org/wiki?curid=1280001", "title": "Fun, Fun, Fun", "text": "Fun, Fun, Fun \u00e8 un brano musicale composto da Brian Wilson e Mike Love per il gruppo pop rock statunitense The Beach Boys. Fu pubblicato su singolo nel 1964 (lato B \"Why Do Fools Fall in Love\"), e successivamente incluso nell'album \"Shut Down Volume 2\".\n\"Fun, Fun, Fun\" \u00e8 una della molte canzoni dei Beach Boys che hanno definito il \"mito della California\". Il testo del brano narra di una ragazza adolescente che inganna suo padre in modo da andare a divertirsi in giro con la sua Ford Thunderbird. Alla fine, il padre scopre l'inganno e le prende le chiavi dell'auto. Verso la fine del pezzo, il narratore della canzone suggerisce che la ragazza lo accompagni, in modo che possano avere \"divertimento, divertimento, divertimento\" insieme impegnati in altre attivit\u00e0...\nNel febbraio del 1996 la rock band inglese Status Quo, insieme ai Beach Boys, pubblic\u00f2 una reinterpretazione del brano come singolo estratto dall'album \"Don't Stop\".\nIl brano.\nLa tematica della canzone \u00e8 parzialmente ispirata a eventi reali della vita di Dennis Wilson. Russ Titelman ricord\u00f2 di essere andato a trovare Brian mentre stava lavorando alla canzone, e che il ritornello originale era: \"Run, Run, Run\". Murry Wilson era per\u00f2 scontento del pezzo, e l'ingegnere del suono Chuck Britz cancell\u00f2 una delle prove incise dalla band in studio. Tuttavia, Brian si infuri\u00f2 e prenot\u00f2 un'altra sessione di registrazione quando scopr\u00ec l'accaduto.\nSecondo il manager radiofonico di Salt Lake City Bill \"Daddy-O\" Hesterman della KNAK, la canzone sarebbe ispirata a un incidente occorso a Shirley Johnson, la figlia del proprietario della stazione radio. Shirley aveva preso in prestito la Thunderbird del 1963 di suo padre, che aveva un adesivo per il parcheggio dell'Universit\u00e0 dello Utah, apparentemente per andare a studiare nella biblioteca dell'universit\u00e0. In realt\u00e0, and\u00f2 in un drive-in con un ragazzo. Quando suo padre scopr\u00ec il tutto, le tolse la possibilit\u00e0 di utilizzare la macchina. Nel 2007, Shirley Johnson disse che i Beach Boys si trovavano all'epoca presso la KNAK per un'intervista, e venuti a conoscenza dell'episodio (da lei stessa raccontato a Brian Wilson e Mike Love), decisero di scriverci su una canzone.\nL'introduzione alla chitarra elettrica del pezzo si basa su \"Johnny B. Goode\" di Chuck Berry.\nVersione degli Status Quo.\nIl brano viene nuovamente registrato dai Beach Boys insieme alla rock band inglese Status Quo nel 1995 e pubblicato nel febbraio del 1996.\nL'incontro tra i due gruppi avviene nel 1994 quando si incrociano a Berlino per dar vita al \u201cFarewel Party\u201d, salutando con un mega concerto dinanzi a 300.000 spettatori l'addio delle truppe alleate dalla tribolata citt\u00e0 finalmente riunificata e pacificata dopo la caduta del muro. La reciproca ammirazione tra le due band porta il mitico Brian Wilson a collaborare con Francis Rossi per una rinnovata versione del brano, in cui le celebrate armonie dei Beach Boys (che si cimentano nella esecuzione dei nuovi cori) si fondono con il ruvido trattamento boogie rock, da sempre distintivo marchio di fabbrica degli Status Quo.\nSebbene il duetto dia vita a un risultato finale di pregevole contenuto qualitativo, la \"BBC\" (in particolare, \"Radio One\") si rifiuta di trasmettere il pezzo e di farlo conoscere al grande pubblico. Ne nasce una incresciosa polemica dalla quale la \"BBC\" non intende indietreggiare nemmeno quando l'album \"Don't Stop\" (da cui il singolo viene estratto) si invola al n. 2 delle classifiche inglesi ottenendo il doppio disco di platino.\nL'ostracismo dei media britannici si ripercuote sul successo del singolo che nel Regno Unito non va oltre la posizione n. 24 in classifica.\nPer incidere questa nuova versione con gli Status Quo, Brian Wilson, mente storica dei Beach Boys, accetta di tornare a cantare coi compagni dopo un'assenza di oltre 25 anni."}
{"id": "1280004", "revid": "2175", "url": "https://it.wikipedia.org/wiki?curid=1280004", "title": "Omnes feriunt", "text": ""}
{"id": "1280014", "revid": "1884099", "url": "https://it.wikipedia.org/wiki?curid=1280014", "title": "Ludovico di Savoia-Acaia", "text": "Origine.\nLudovico, secondo lo storico francese Samuel Guichenon, nel suo \"Histoire g\u00e9n\u00e9alogique de la royale maison de Savoie\", era il figlio maschio secondogenito di Giacomo, Signore del Piemonte e Principe di Acaia, e della sua terza moglie, Margherita di Beaujeu (*1346 \u20201402), che, ancora secondo Samuel Guichenon, era figlia di Edoardo I, signore di Beaujeu, e di Maria di Til.&lt;br&gt;Giacomo di Savoia-Acaia, secondo Samuel Guichenon, era il figlio maschio primogenito di Filippo I, signore del Piemonte e Principe di Acaia e della sua seconda moglie, Caterina de la Tour du Pin, che secondo il \"De Allobrogibus libri novem\", era figlia di Umberto I del Viennois, barone de la Tour-du-Pin e delfino del Viennois e conte di Albon e di Anna di Borgogna, delfina del Viennois e contessa di Albon, contessa di Grenoble, di Oisans, di Brian\u00e7on, di Embrun e di Gap.\nBiografia.\nSuo padre, Giacomo, era al suo terzo matrimonio. In prime nozze aveva sposato Beatrice d'Este (\u20201339), dalla quale non ebbe figli; poi, in seconde nozze, aveva sposato Sibilla Del Balzo (\u20201361), che gli aveva dato un figlio: Filippo (*1340 \u20201369, erede di Giacomo.\nIl 16 maggio del 1366, suo padre, Giacomo, fece testamento, designando il suo fratellastro, Filippo (\"Philippum eius filium\"), il figlio maschio primogenito, come suo erede, citando anche la sua terza moglie, Margherita (\"Domin\u00e6 Margaret\u00e6 de Bellojoco eius conjugi\") e anche gli altri due figli, Ludovico (\"Ludovicum eius filium quem suscepit a dicta D. Margarita nunc conjuge sua\") e Amedeo (\"Amedeum filium suum quem a dicta D. Margareta nunc conjuge sua primogenitum suscepit\").&lt;br&gt;In quello stesso periodo, per\u00f2, Filippo si alle\u00f2 con il marchese Federico II di Saluzzo e i Signori di Milano, Galeazzo II Visconti e Bernab\u00f2 Visconti, per fare guerra al conte di Savoia Amedeo VI.\nCon un documento del 25 aprile del 1367, Giacomo disered\u00f2 il figlio primogenito, Filippo (\"dominus Philippus de Sabaudia eius natus\"), definendolo ingrato e non meritevole (\"ingratus et immeritus\"); quindi fu costretto a destinare la successione solo ai figli avuti dalla sua terza moglie, i fratellastri di Filippo, Amedeo e Ludovico, perci\u00f2 Filippo capeggi\u00f2 una violenta ribellione.&lt;br&gt;Ludovico e il fratello, Amedeo, nel frattempo, per volere del padre Giacomo, erano stati messo sotto la tutela del conte di Savoia, Amedeo VI, che, a loro nome, prese possesso del Piemonte, occupando Torino, mentre Ludovico, il fratello e la madre erano stati portati in Savoia, a Chamb\u00e9ry.\nFilippo venne catturato a Fossano, dove era stato assediato nell'agosto del 1368.&lt;br&gt;Nel mese di settembre, la madre di Ludovico e Amedeo, Margherita di Beaujeu, rivolse una supplica ad Amedeo VI, denunciando il comportamento di Filippo; il conte di Savoia, Amedeo VI, a seguito di questa supplica decise di istruire un processo nei confronti del ribelle, che, il 27 settembre, fu ritenuto colpevole; Filippo fu imprigionato nel Castello di Avigliana, il documento n\u00b0 XIII, datato 28 settembre, della \"Storia dei principi di Savoia del ramo d'Acaia, signori del Piemonte, Volume 2\", lo dichiara carcerato, e infine col documento n\u00b0 XIV, datato 30 settembre Filippo venne privato del titolo di principe.&lt;br&gt;Non risulta una ufficiale condanna a morte.&lt;br&gt;Samuel Guichenon presume che Filippo sia morto all'inizio del 1369, senza poter affermare l'esatta causa della morte, ma riferendo le ipotesi di alcuni cronisti del Piemonte e della Lombardia, riferisce che la causa della morte fosse da attribuire al dispiacere per l'essere stato privato dei titoli di suo padre oppure che fu annegato. Le voci pi\u00f9 accreditate dicono che la morte avvenne il 21 dicembre 1368 per annegamento nelle acque gelide del lago di Avigliana.\nAlla morte del padre, Giacomo, nel 1367, suo fratello, Amedeo di Savoia-Acaia, gli succedette nei titoli di Signore del Piemonte e Principe di Acaia, sotto la tutela e reggenza del conte di Savoia, Amedeo VI.\nLudovico fu al seguito di Amedeo VI, nel Regno di Napoli e fu presente alla sua morte, nel 1383, poi fu al seguito di Amedeo VII, nella guerra del Valais.&lt;br&gt;Ludovico fu poi al servizio di Luigi II d'Angi\u00f2 e lo accompagn\u00f2 a Napoli dove fu incoronato re.\nNel 1391, alla morte del conte di Savoia, Amedeo VII, il conte Rosso, essendo il successore, Amedeo VIII, ancora minorenne, Ludovico col fratello, Amedeo di Acaia, per la sua tutela de nuovo conte, si schierarono al fianco della nonna, Bona di Borbone.\nSuo fratello Amedeo mor\u00ec a Pinerolo il 7 maggio 1402 e fu tumulato nella chiesa di San Francesco, a Pinerolo.&lt;br&gt;Dato che Amedeo aveva lasciato solo figlie femmine, Ludovico gli succedette come Signore del Piemonte e Principe di Acaia e in quello stesso mese di maggio fece il suo ingresso in Torino.\nLa sua politica fu improntata al ripristino della pace nel Piemonte, scosso dalle troppe faide scoppiate tra i membri della casa Savoia, i marchesi di Monferrato e quelli di Saluzzo. Contro Teodoro II del Monferrato, che aveva subito la perdita di Mondov\u00ec nel 1396, sigl\u00f2 una pace decennale nel 1403, in seguito alla quale Margherita di Savoia spos\u00f2 il principe Paleologo. \nNel 1405, Ludovico aveva fondato l'Universit\u00e0 di Torino, che ebbe l'approvazione di papa Benedetto XIII, che, nel 1311, ricevette l'approvazione (la patente imperiale) dall'imperatore Sigismondo di Lussemburgo e, nel 1312, Ludovico afferm\u00f2 che sarebbe divenuta una delle principali universit\u00e0, come quelle di Parigi o Bologna; anche il papa Giovanni XXIII, nel 1413 diede il suo benestare, come da lettera n\u00b0 III della \"Storia dei principi di Savoia del ramo d'Acaia, signori del Piemonte, Volume 2\".\nNel 1410, Ludovico aveva ricevuto il Collare dell'Ordine Supremo della Santissima Annunziata.\nLa guerra contro i Monferrato riprese, per\u00f2, gi\u00e0 nel 1411: Ludovico sottrasse la ceduta Mondov\u00ec a Teodoro II, stringendo infine una pace con la sede marchionale di Casale nel 1413. Con Amedeo VIII intraprese, nel contempo, anche delle spedizioni contro il Marchesato di Ceva, che aveva giurato fedelt\u00e0 ai Paleologhi. \nNel 1412, l'imperatore lo nomin\u00f2 Vicario Imperiale per il Piemonte.\nDurante il Concilio di Costanza, Ludovico fu tra i sostenitori di papa Martino V, che nel 1418 visit\u00f2 Torino.\nSigismondo, in occasione del conferimento del titolo di ducato alla contea di Savoia, nel 1416, visit\u00f2 anche Torino.\nSecondo Samuel Guichenon, Ludovico mor\u00ec a Pinerolo l'11 dicembre 1418 e fu tumulato nella chiesa di San Francesco, di Pinerolo; dato che Ludovico non aveva figli legittimi, il ramo dei Savoia-Acaia and\u00f2 estinto e nei suoi titoli gli succedette il cognato, il fratello della moglie, Amedeo VIII di Savoia.\nMatrimonio e discendenza.\nIl 24 luglio 1403, come viene confermato dagli Archivi di Stato, venne siglato il contratto di matrimonio, e in quello stesso giorno, 24 luglio 1403, a Chamb\u00e9ry, fu celebrato il matrimonio con la sorella del conte di Savoia, Amedeo VIII, Bona di Savoia (1388 \u2013 1432), figlia del conte di Savoia, Amedeo VII e di Bona di Berry \n.&lt;br&gt;Amedeo da Bona non ebbe figli.\nLudovico da un'amante di cui non si conoscono n\u00e9 il nome n\u00e9 gli ascendenti ebbe un figlio naturale: \nCollegamenti esterni.\nseparatore"}
{"id": "1280015", "revid": "38120", "url": "https://it.wikipedia.org/wiki?curid=1280015", "title": "Show girl", "text": ""}
{"id": "1280016", "revid": "38120", "url": "https://it.wikipedia.org/wiki?curid=1280016", "title": "Show Girl", "text": ""}
{"id": "1280017", "revid": "38120", "url": "https://it.wikipedia.org/wiki?curid=1280017", "title": "Show-Girl", "text": ""}
{"id": "1280018", "revid": "38120", "url": "https://it.wikipedia.org/wiki?curid=1280018", "title": "Show-girl", "text": ""}
{"id": "1280021", "revid": "767487", "url": "https://it.wikipedia.org/wiki?curid=1280021", "title": "Davleia", "text": "Davleia () \u00e8 un ex comune della Grecia nella periferia della Grecia Centrale (unit\u00e0 periferica della Beozia) con 2.397 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Livadeia."}
{"id": "1280023", "revid": "110157", "url": "https://it.wikipedia.org/wiki?curid=1280023", "title": "Waisenegg", "text": "Waisenegg \u00e8 una frazione di 1 065 abitanti del comune austriaco di Birkfeld, nel distretto di Weiz, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Birkfeld assieme agli altri comuni soppressi di Gschaid bei Birkfeld, Haslau bei Birkfeld e Koglhof."}
{"id": "1280024", "revid": "110157", "url": "https://it.wikipedia.org/wiki?curid=1280024", "title": "Dervenochori", "text": "Dervenochori () \u00e8 un ex comune della Grecia nella periferia della Grecia Centrale (unit\u00e0 periferica della Beozia) con 2.191 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Tanagra.\nLocalit\u00e0.\nIl comune \u00e8 suddiviso nelle seguenti comunit\u00e0 (i nomi dei villaggi tra parentesi):"}
{"id": "1280028", "revid": "110157", "url": "https://it.wikipedia.org/wiki?curid=1280028", "title": "Weiz", "text": "Weiz \u00e8 un comune austriaco di 11 756 abitanti nel distretto di Weiz, in Stiria, del quale \u00e8 capoluogo e centro maggiore; ha lo status di citt\u00e0 capoluogo di distretto (\"Bezirkshauptstadt\"). Il 1\u00ba gennaio 2015 ha inglobato il comune soppresso di Krottendorf."}
{"id": "1280033", "revid": "1305887", "url": "https://it.wikipedia.org/wiki?curid=1280033", "title": "Split screen", "text": "Lo split screen, tradotto letteralmente schermo diviso, consiste nel frazionare lo schermo in diverse inquadrature. Un esempio pu\u00f2 essere, nel montaggio dei film, la tipica scena della telefonata, in cui si hanno contemporaneamente, su uno schermo diviso verticalmente a met\u00e0, i due personaggi che si parlano da localit\u00e0 diverse; ad esempio, ne \"La signora della porta accanto\" (1981) di Fran\u00e7ois Truffaut, la scena della telefonata tra Fanny Ardant e G\u00e9rard Depardieu. Brian De Palma ne fa largo uso in molti suoi film.\nUn uso innovativo e molto creativo dello split-screen \u00e8 stato fatto nel film \"Innamorato pazzo\" del 1981, diretto da Castellano e Pipolo, in cui\nAdriano Celentano e Ornella Muti danno luogo a una grottesca interazione tra due schermi mentre litigano al telefono. \nUn uso artistico dello split-screen \u00e8 osservabile nel film di David Cronenberg \"Inseparabili\". Nel film, infatti, l'attore Jeremy Irons interpreta entrambi i gemelli Mantle. Inoltre \u00e8 adoperato nel film \"L'appartamento spagnolo\", diretto da C\u00e9dric Klapisch e nel documentario \"Woodstock - Tre giorni di pace, amore e musica\" diretto da Michael Wadleigh. La sigla iniziale del film \"Il caso Thomas Crown\" di Norman Jewison \u00e8 realizzata completamente con la tecnica dello split screen. Nel film stesso poi il regista ne fa largo uso.\nLo schermo diviso viene utilizzato anche nei videogiochi, per consentire a due o pi\u00f9 giocatori di seguire l'evolversi del proprio ed altrui gioco da un solo schermo."}
{"id": "1280034", "revid": "547992", "url": "https://it.wikipedia.org/wiki?curid=1280034", "title": "Amedeo di Savoia-Acaia", "text": "Origine.\nAmedeo, secondo lo storico francese Samuel Guichenon, nel suo \"Histoire g\u00e9n\u00e9alogique de la royale maison de Savoie\", era il figlio maschio primogenito di Giacomo, Signore del Piemonte e Principe di Acaia, e della sua terza moglie, Margherita di Beaujeu (*1346 \u20201402), che, ancora secondo Samuel Guichenon, era figlia di Edoardo I, signore di Beaujeu, e di Maria di Til.&lt;br&gt;Giacomo di Savoia-Acaia, secondo Samuel Guichenon, era il figlio maschio primogenito di Filippo I, signore del Piemonte e Principe di Acaia e della sua seconda moglie, Caterina de la Tour du Pin, che secondo il \"De Allobrogibus libri novem\", era figlia di Umberto I del Viennois, barone de la Tour-du-Pin e delfino del Viennois e conte di Albon e di Anna di Borgogna, delfina del Viennois e contessa di Albon, contessa di Grenoble, di Oisans, di Brian\u00e7on, di Embrun e di Gap.\nBiografia.\nSuo padre, Giacomo, era al suo terzo matrimonio. in prime nozze aveva sposato Beatrice d'Este (\u20201339), dalla quale non ebbe figli; poi, in seconde nozze, aveva sposato Sibilla Del Balzo (\u20201361), che gli aveva dato un figlio:\nIl 16 maggio del 1366, suo padre, Giacomo, fece testamento, designando il suo fratellastro, Filippo (\"Philippum eius filium\"), il figlio maschio primogenito, come suo erede, citando anche la sua terza moglie, Margherita (\"Domin\u00e6 Margaret\u00e6 de Bellojoco eius conjugi\") e anche gli altri due figli, Ludovico (\"Ludovicum eius filium quem suscepit a dicta D. Margarita nunc conjuge sua\") e Amedeo (\"Amedeum filium suum quem a dicta D. Margareta nunc conjuge sua primogenitum suscepit\").&lt;br&gt;In quello stesso periodo per\u00f2, Filippo si alle\u00f2 con il marchese Federico II di Saluzzo e i signori di Milano, Galeazzo II Visconti e Bernab\u00f2 Visconti, per fare guerra al conte di Savoia Amedeo VI.\nCon un documento del 25 aprile del 1367, Giacomo disered\u00f2 il figlio primogenito, Filippo (\"dominus Philippus de Sabaudia eius natus\"), definendolo ingrato e non meritevole (\"ingratus et immeritus\"); quindi fu costretto a destinare la successione solo ai figli avuti dalla sua terza moglie, i fratellastri di Filippo, Amedeo e Ludovico, perci\u00f2 Filippo capeggi\u00f2 una violenta ribellione.&lt;br&gt;Amedeo, nel frattempo, per volere del padre Giacomo era stato messo sotto la tutela del conte di Savoia, Amedeo VI, che, a suo nome, prese possesso del Piemonte, occupando Torino, mentre Amedeo, il fratello e la madre erano stati recati in Savoia, a Chamb\u00e9ry.\nFilippo venne catturato a Fossano, dove era stato assediato nell'agosto del 1368&lt;br&gt;Nel mese di settembre, la madre di Amedeo, Margherita di Beaujeu, rivolse una supplica ad Amedeo VI, denunciando il comportamento di Filippo; Amedeo VI, a seguito di questa supplica decise di istruire un processo nei confronti del ribelle, che, il 27 settembre, fu ritenuto colpevole; Filippo fu imprigionato nel Castello di Avigliana, il documento n\u00b0 XIII, datato 28 settembre, della \"Storia dei principi di Savoia del ramo d'Acaia, signori del Piemonte, Volume 2\", lo dichiara carcerato, e infine col documento n\u00b0 XIV, datato 30 settembre Filippo venne privato del titolo di principe.&lt;br&gt;Non risulta una ufficiale condanna a morte.&lt;br&gt;Samuel Guichenon presume che Filippo sia morto all'inizio del 1369, senza poter affermare l'esatta causa della morte, ma riferendo le ipotesi di alcuni cronisti del Piemonte e della Lombardia, riferisce che la causa della morte fosse da attribuire al dispiacere per l'essere stato privato dei titoli di suo padre oppure che fu annegato. le voci pi\u00f9 accreditate dicono che la morte avvenne il 21 dicembre 1368 per annegamento nelle acque gelide del lago di Avigliana.\nAlla morte del padre Giacomo, nel 1367 Amedeo di Savoia-Acaia gli succedette nei titoli di Signore del Piemonte e Principe di Acaia, sotto la tutela e reggenza del conte di Savoia, Amedeo VI.\nAmedeo usc\u00ec dalla tutela di Amedeo VI di Savoia, nel 1377, in seguito al conseguimento della maggiore et\u00e0 di quattordici anni. Dal conte di Savoia, al quale Amedeo aveva prestato giuramento di fedelt\u00e0, nel mese di novembre, ricevette i suoi feudi piemontesi.&lt;br&gt;Segu\u00ec Amedeo, il futuro Conte Rosso a Sion dove rimisero sul seggio vescovile il loro congiunto (lo zio di Amedeo), Edoardo di Savoia-Acaia.\nAmedeo VI, nel 1380, aveva favorito il suo matrimonio con Caterina di Ginevra, cugina del conte di Savoia e sorella dell'antipapa Clemente VII, con l'appoggio del quale, Amedeo cerc\u00f2, in seguito, di far valere i suoi diritti sul Principato di Morea.\nFedele suddito di Amedeo VI, nel 1383, partecip\u00f2 alla spedizione che, dal Molise, riport\u00f2 in Savoia la salma del conte prematuramente decedutovi.\nAmico poi del successore Amedeo VII di Savoia, suo compagno di infanzia, lo segu\u00ec nelle imprese di guerra di costui fino a quando anch'egli non si spense anzitempo nel 1391.\nTra la fine del 1390 e il 1391, Amedeo di Acaia ebbe una corrispondenza epistolare col Despota di Romania e con i Primati di Acaia, come da lettere n\u00b0 XXI, XXII, XXIII e XXIV della \"Storia dei principi di Savoia del ramo d'Acaia, signori del Piemonte, Volume 2\".&lt;br&gt;Nel 1391, i suoi legati a Venezia stipularono un patto col rappresentante del re di Napoli, per riavere il dominio sul principato di Acaia, Il trattato si trova nei documenti degli Archivi di Stato: \"TRATTATO stipulato in Venezia tra Antonio Faba, e Bertino Provana Sig.e di Villars Deputati dal Conte Amedeo di Savoja Principe d'Acaja Figlio del fu Principe Giacomo fu Filippo, e Bartolomeo Bombino, e Gio. Rostagno di Napoli Deputati dal Governatore, Vescovo, e Nobili, e Magnati del Princip.to d'Acaja, per cui/ sovra le domande fatte da Deputati di d.o Principe per la restituzione del Principato d'Acaja, e della Morea con tutte le Citt\u00e0, Castelli, e luoghi del med.o dipendenti, come spettanti all'Eredit\u00e0 di Sua Famiglia, quali erano in tal tempo occupati da detti Magnati, e come questi allegavano in virt\u00f9 dell'Autorit\u00e0 loro concessa da Giacomo de Beaux Imperatore di Costantinopoli Principe di Trento/ questi si sono obbligati di ristabilire d.o Principe nel Possesso di d.o Principato\".&lt;br&gt;I suoi legati, in seguito, incontrarono ad Atene Nerio I Acciaioli, duca di Atene, che dopo aver ingaggiato la Compagnia Navarrese aveva subito da parte di questa, comandata da Pietro Bordo di San Superano, un anno di prigionia, a partire dal settembre 1389, a Lastrina. Nerio concluse con gli emissari di Amedeo un patto contro i Navarresi, che allora controllavano la Morea, con il quale riconosceva Amedeo come principe di Acaia e si dichiarava suo feudatario per la signoria di Corinto e per il ducato di Atene e di Nauplia. Nel frattempo Amedeo aveva negoziato anche con il rivale di Nerio, Pedro Bordo, ottenendo il riconoscimento della sua sovranit\u00e0 da parte dei navarresi in cambio della conferma dei loro vasti possedimenti in Grecia. La spedizione militare di Amedeo in Grecia tuttavia non ebbe mai luogo essendo deceduto il conte di Savoia, Amedeo VII, improvvisamente poco prima dell'imbarco a Genova.\nEssendo il successore di Amedeo VII di Savoia, Amedeo VIII, ancora minorenne, Amedeo di Acaia, per la sua tutela si schier\u00f2 al fianco della nonna, Bona di Borbone.\nNel 1393, Amedeo guerreggi\u00f2 contro Teodoro II del Monferrato, al quale, poi, tolse il possesso della citt\u00e0 di Mondov\u00ec (1396).&lt;br&gt;Nel 1394, fu al suo fianco di Amedeo VIII nella lotta contro Tommaso III di Saluzzo, che, non aveva voluto rendere omaggio al nuovo conte di Savoia, lo batt\u00e9 e lo imprigion\u00f2 a Torino, e, per liberarlo, dopo due anni, gli fece pagare un riscatto.\nNel 1396, riprese la guerra con il Monferrato, come da lettera di dichiarazione di guerra, n\u00b0 XXVIII della \"Storia dei principi di Savoia del ramo d'Acaia, signori del Piemonte, Volume 2\" del marchese Teodoro a Amedeo.&lt;br&gt;Firmato l'armistizio tra Monferrato e Acaia (1397), grazie all'intervento di Gian Galeazzo Visconti, e, dopo aver respinto le truppe milanesi, guidate dai Conti di Biandrate, Amedeo si ritir\u00f2 a Pinerolo, sede del suo potere, dove, il 7 maggio 1402 mor\u00ec e fu tumulato nella chiesa di San Francesco, a Pinerolo.&lt;br&gt;Ai suoi funerali presenziarono anche gli ambasciatori del marchese di Monferrato.&lt;br&gt;Dato che Amedeo aveva lasciato solo figlie femmine, gli succedette il fratello, Ludovico.\nMatrimonio e discendenza.\nIl 22 settembre 1380, Amedeo, nei pressi di Ginevra aveva sposato Caterina di Ginevra(\u20201407), figlia di Amedeo III, conte di Ginevra e di Mahaut d'Auvergne, dopo aver ricevuto la dispensa papale. Amedeo da Caterina ebbe quattro figlie:\nFiglio naturale:\nCollegamenti esterni.\nseparatore"}
{"id": "1280037", "revid": "767487", "url": "https://it.wikipedia.org/wiki?curid=1280037", "title": "She Builds Quick Machines", "text": "\"She Builds Quick Machines\" \u00e8 una canzone rock dei Velvet Revolver ed \u00e8 il primo singolo estratto dall'album \"Libertad\".\nOltre ad essere presente in \"Libertad\", la canzone \u00e8 stata pubblicata prima nel \"The Melody And The Tyranny EP\".\nVideo Musicale.\nIl video \u00e8 diretto da Dean Karr. Nel video i componenti della band vengono mostrati come dei moderni cowboys. Il tutto inizia quando Scott Weiland vede con un cannocchiale una donna angelo chiamata \"Libertad\", che, caduta dal cielo, viene rapita dalla gente del posto. Il testo della canzone viene pronunciato dai vari componenti del gruppo come si trattasse di un dialogo. I 5 \"eroi\" riescono con vari mezzi di trasporto ad arrivare al villaggio ed innescano una lotta con gli abitanti; durante lo scontro Slash intona con la sua Gibson Les Paul Custom nera l'assolo della canzone."}
{"id": "1280038", "revid": "1543377", "url": "https://it.wikipedia.org/wiki?curid=1280038", "title": "Ferdinand Lassalle", "text": "Biografia.\nLassalle era figlio di un commerciante ebreo. Di inclinazione democratica, pass\u00f2 poi al socialismo. Prese parte attiva nella rivoluzione del 1848-49 e conobbe Marx ed Engels, con i quali ebbe uno scambio epistolare fino al 1862. Inizialmente discepolo di Marx, ebbe poi forti divergenze su diverse questioni anche teoriche (come ad esempio sulla \"legge bronzea del salario\"). Nel 1863 fond\u00f2 l'Associazione generale degli operai tedeschi: Marx condann\u00f2 l'associazione che aveva obiettivi molto pi\u00f9 moderati rispetto alle sue idee rivoluzionarie. L'ostilit\u00e0 di Marx verso Lassalle debord\u00f2 anche sul piano personale, come dimostrano alcune lettere a Engels, in cui Lassalle \u00e8 definito con gli epiteti antisemiti \u00abYid\u00bb \u00abWilly Ephraim\u00bb, \u00abLazzaro\u00bb, \u00abIlzig\u00bb e \u00abnegro ebreo\u00bb.\nA differenza di Marx, Lassalle era convinto che il miglioramento delle condizioni del proletariato potesse essere raggiunto attraverso il suffragio universale maschile, che avrebbe permesso alle classi sociali diseredate di prendere il controllo dello Stato borghese dal suo interno, senza la necessit\u00e0 di rovesciarlo con la rivoluzione. Intrattenne anche rapporti politici con Bismarck. Anche per questo legame Marx lanci\u00f2 aspre invettive: Lassalle sosteneva la causa dell'unificazione della Germania e vedeva nel cancelliere Otto von Bismarck, per il quale nutriva una grandissima stima, l'uomo pi\u00f9 adatto.\nCi\u00f2 era in forte opposizione con le idee marxiane che condannavano l'adesione a qualunque istanza nazionalista, contraria alla causa del proletariato. Invece Lassalle inizialmente riusc\u00ec anche a raggiungere un accordo con il primo ministro cercando per l'appunto di ottenere in Prussia il suffragio universale, che lo stesso Bismarck vedeva comunque come strumento utile per indebolire la classe borghese liberale, nemica sia degli junker reazionari (almeno in questi primi anni di governo) sia dei socialdemocratici. Tuttavia l'accordo non si concretizz\u00f2 anche per la scomparsa precoce di Lassalle, morto a trentanove anni in duello.\n\u00c8 sepolto nel vecchio cimitero ebraico di Breslavia."}
{"id": "1280039", "revid": "44516", "url": "https://it.wikipedia.org/wiki?curid=1280039", "title": "HC Ambr\u00ec Piotta", "text": ""}
{"id": "1280041", "revid": "647919", "url": "https://it.wikipedia.org/wiki?curid=1280041", "title": "Corso Gladius", "text": ""}
{"id": "1280043", "revid": "226458", "url": "https://it.wikipedia.org/wiki?curid=1280043", "title": "Camera a mano", "text": "Il termine camera a mano (o macchina a mano) indica che la cinepresa non \u00e8 fissata a un cavalletto, ma \u00e8 tenuta dall'operatore tra le mani o appoggiata sulla spalla.\nL'inquadratura risente quindi del movimento dell'operatore e non \u00e8 fluida come nell'utilizzo del carrello o del travelling, ma procede in maniera discontinua. Dal punto di vista espressivo, la macchina a mano permette uno straordinario effetto realistico, che ricrea il movimento in soggettiva di un personaggio nel film, fornendo movimento all'inquadratura."}
{"id": "1280044", "revid": "10346326", "url": "https://it.wikipedia.org/wiki?curid=1280044", "title": "Onfalo", "text": ""}
{"id": "1280046", "revid": "1437331", "url": "https://it.wikipedia.org/wiki?curid=1280046", "title": "Matrei am Brenner", "text": "Matrei am Brenner \u00e8 un comune austriaco di 932 abitanti nel distretto di Innsbruck-Land, in Tirolo; ha lo status di comune mercato (\"Marktgemeinde\").\nGeografia fisica.\nMatrei am Brenner \u00e8 situato nella Wipptal, a 992\u00a0m s.l.m. di altitudine lungo il fiume Sill, a sud di Innsbruck.\nStoria.\nIl luogo \u00e8 abitato fin dalla tarda et\u00e0 del bronzo (XIII secolo a.C.), come risulta dai reperti ritrovati nella zona e da segni della Cultura di Hallstatt; nel 1964, durante alcuni lavori presso la pensione \"Gasthof Heisenstecken\", fu ritrovato un centinaio di urne. I Romani, nel 200 d.C. circa, costruirono lungo la strada una stazione di sosta denominata \u201cMatreium\u201d come menzionato nella Tavola Peutingeriana.\nNel 995 per il villaggio veniva usato il toponimo \u201cMatereia\u201d e nel 1251 esso fu elevato a comune mercato; la diocesi di Bressanone, nel 1497, istitu\u00ec a Matrei il \"Tribunale di mercato\", che rimase attivo fino al 1810, quando fu trasferito al Tribunale Distrettuale di Steinach am Brenner. La struttura architettonica del mercato era costituita da un insieme di locande e di laboratori artigianali, lungo la strada principale. Nel 1447 Hans Gunther e sua moglie fondarono un ospedale civile, con lo scopo di curare i viaggiatori malati in transito.\nMolti abitanti del luogo presero parte all'insorgenza tirolese del 1809; tra questi, Joseph Rapp, che fu poi consigliere di Andreas Hofer, e Joseph Eisenstecken, comandante degli Sch\u00fctzen. Matrei, con l'apertura della ferrovia del Brennero (1867), perse importanza, poich\u00e9 i traffici non transitavano pi\u00f9 per il paese e invece procedevano oltre. Un incendio, nel 1914, distrusse gran parte delle abitazioni e durante la seconda guerra mondiale, proprio a causa della strategica linea ferroviaria, il paese fu uno dei luoghi, in Tirolo, che sub\u00ec i bombardamenti pi\u00f9 intensi; quello del 22 marzo 1945 caus\u00f2 48 vittime. Matrei fu ricostruita nel dopoguerra nello stesso stile ed utilizzando le antiche tecniche costruttive del luogo.\nStemma.\nLo stemma di Matrei am Brenner \u00e8 costituito da tre uova, rivolte verso il basso e disposte in un triangolo con il vertice in basso, su sfondo rosso. Lo stemma apparve nel XVI secolo e potrebbe significare, ma non \u00e8 accertato, \"tre uova\", dato che in lingua tedesca \"Drei\" significa \"tre\" ed \"Ei\" significa \"uovo\"."}
{"id": "1280049", "revid": "1782831", "url": "https://it.wikipedia.org/wiki?curid=1280049", "title": "Crucified Barbara", "text": "Le Crucified Barbara sono state un gruppo musicale hard rock svedese, formatosi a Stoccolma nel 1998 ed in attivit\u00e0 fino al 2016.\nStoria del gruppo.\nIl gruppo nacque inizialmente come complesso hardcore punk ma poi il loro suono si spost\u00f2 di pi\u00f9 verso un hard rock grezzo e veloce. Nel 2003 venne reclutata come cantante Mia Coldheart, che prese il posto di Joey e, nello stesso anno, il quartetto firm\u00f2 un contratto con l'etichetta \"GMR Music Group\", iniziando anche la stesura e la registrazione dei pezzi che avrebbero poi composto il primo album.\nInizialmente, nel 2005 furono pubblicati i due singoli \"Losing The Game\" e \"Rock'n'Roll Bachelor\" a cui segu\u00ec l'album di debutto \"In Distortion We Trust\", che ricevette subito dei buoni responsi anche da parte della critica.\nNel 2006, la band ha partecipato per le canzoni \"Killed by Death\" e \"Please Don't Touch\" al disco tribute per i Mot\u00f6rhead \"St. Valentines Day Massacre\"; successivamente \u00e8 stato pubblicato anche il loro terzo singolo, \"Play Me Hard\", sempre tratto dall'album di debutto.\nDopo due anni passati a portare in giro per l'Europa la loro musica, anche suonando come gruppo spalla di gruppi come Mot\u00f6rhead e Clutch, verso la fine del 2006 le Crucified Barbara hanno deciso di fermarsi per qualche mese per dedicarsi completamente alla scrittura delle canzoni per il nuovo album, il secondo della loro carriera musicale.\nL'album, pubblicato a febbraio 2009 dal titolo \"'Til Death Do Us Party\", presenta un sound pi\u00f9 potente, che porta le Crucified Barbara ad esprimersi tramite un heavy metal a cui non mancano assoli e potenti riff. Il primo singolo estratto si chiama \"Sex Action\" di cui \u00e8 disponibile anche il video.\nIl 14 giugno 2016, con un post sulla propria pagina Facebook, il gruppo annuncia lo scioglimento."}
{"id": "1280050", "revid": "123656645", "url": "https://it.wikipedia.org/wiki?curid=1280050", "title": "Absam", "text": "Absam \u00e8 un comune austriaco di 6\u00a0914 abitanti nel distretto di Innsbruck-Land, in Tirolo.\nGeografia fisica.\n\u00c8 posto a 15\u00a0km da Innsbruck, nella valle inferiore dell'Inn (Unterinntal), alle pendici del monte Haller Zunterkopf e a nord di Hall in Tirol. Il punto pi\u00f9 alto all'interno del comune \u00e8 la vetta del Gro\u00dfe Bettelwurf (2\u00a0725\u00a0m s.l.m.).\nStoria.\nLa presenza di un insediamento preistorico ad Absam non \u00e8 sicuro, anche se vi sono stati rinvenuti il disco del pomo di una spada e una spilla di rame risalente al 1\u00a0500 a.C. Non sono state rinvenute tracce di insediamenti romani, tranne il ritrovamento di una moneta risalente al periodo di Diocleziano, nonostante i Romani avessero conquistato il Tirolo nel 15 d.C. Del periodo romano rimasero i toponimi, tra i quali \"Abazanes\" da cui deriva Absam.\nIl toponimo \"Abazanes\" viene citato per la prima volta nel 995, in un documento conservato nei registri della diocesi di Bressanone; a quel tempo il vescovo di Augusta era proprietario della maggior parte dei terreni, che erano amministrati dai Maierhof. Il villaggio, nel 1282, apparteneva alla parrocchia di Thaur che copriva l'intera regione. , quello riguardante la nomina della chiesa a parrocchia, fino ad allora affiliata a Thaur. \nAbsam \u00e8 situata nell'area, insieme ad Hall in Tirol e Thaur, delle miniere di sale, fonte di guadagno per il sovrano dell'epoca: i documenti fanno risalire l'inizio dell'estrazione al 1232. Tra il XVI e XVII secolo fu raggiunto il culmine nella produzione di sale, tanto che nel 1615 erano 547 i lavoratori impiegati nell'estrazione i quali, beneficiando di un buon salario, contribuirono allo sviluppo del commercio del villaggio. Nello stesso periodo vi fu un decisivo passo verso l'industrializzazione di Absam, dovuta all'energia prodotta dal torrente Baubach, con l'apertura di segherie, mulini e fucine e lo sviluppo dell'artigianato ramaio, tanto che la ditta di Oswald Kofler provvide alla produzione di quindicimila lastre di rame per il tetto della chiesa di Schwaz.\nDurante l'Insorgenza tirolese (1809) 73 Sch\u00fctzen di Absam si unirono alle truppe tirolesi sotto il comando di Josef Speckbacher. Nel 1845 ad Absam apr\u00ec la prima fabbrica di filatura e tessitura della ditta Faistenberger, seguita da altre tra le quali una fonderia, una fabbrica di cioccolato, una di scarpe, una di vernici ed una carpenteria metallica, dando sviluppo al comparto industriale mentre quello minerario, a causa delle nuove tecniche di estrazione ed al calo mondiale dei prezzi, era oramai in declino; in seguito la pi\u00f9 antica industria del Tirolo chiuse definitivamente il 5 settembre 1967. La societ\u00e0 Swarovski, nel 1949, trasfer\u00ec ad Absam il reparto Optik nel quartiere di \"Eichat\" dove, durante l'ultimo conflitto, la \"Wehrmacht\" aveva costruito una caserma.\nStemma.\nLo stemma di Absam \u00e8 inquartato, nel primo \u00e8 raffigurato il volto della Vergine Maria, che simbolizza la divina apparizione del 1797; sulla rimanente parte \u00e8 rappresentato un violino, su sfondo oro, in ricordo del famoso liutaio Jacobus Stainer che visse ad Absam. Lo stemma \u00e8 stato adottato il 20 luglio 1965.\nLa Madonna di Absam.\nLa sera del 17 gennaio 1797, nella casa della famiglia Puecher, la figlia diciottenne Rosina vide il volto della Madonna sul vetro di una finestra. L'immagine fu vista anche dai familiari e dai vicini, ma gli esperti interpellati non trovarono una spiegazione al fenomeno. Il vetro con l'immagine mariana \u00e8 tuttora conservato nella chiesa parrocchiale.\nEconomia.\nAbsam \u00e8 sede della \"Swarovski Optik\" fondata nel 1935 da Wilhelm Swarovski che, avendo sviluppato un processo innovativo di levigazione e produzione di lenti e prismi, lo applic\u00f2 alla costruzione dei binocoli. Il primo prodotto di serie \u00e8 stato il modello \"Habicht 7 x 42\", ancora in produzione; la Swarovski Optik produce inoltre telescopi, cannocchiali da puntamento, strumenti optoelettronici, telemetri e intensificatori di luce.\nInfrastrutture e trasporti.\nAbsam \u00e8 collegata a Hall in Tirol dalla strada regionale (\"Landesstra\u00dfe\") L225; la strada L372 la collega direttamente con Innsbruck passando per M\u00fchlau, Arzl, Rum e Thaur."}
{"id": "1280052", "revid": "10473", "url": "https://it.wikipedia.org/wiki?curid=1280052", "title": "Geta (\u00c5land)", "text": ""}
{"id": "1280057", "revid": "94931", "url": "https://it.wikipedia.org/wiki?curid=1280057", "title": "Nootropi", "text": ""}
{"id": "1280061", "revid": "729019", "url": "https://it.wikipedia.org/wiki?curid=1280061", "title": "Campionato del mondo di calcio da tavolo 1996", "text": "Il Campionato del mondo di calcio da tavolo 1996 si tenne a Silkeborg.\nCategoria Open.\nRisultati.\n \n \nCategoria Under20.\nRisultati.\n \nCategoria Under16.\nRisultati.\n \nCategoria Veterans.\nRisultati.\n \nCategoria Femminile.\nRisultati.\n "}
{"id": "1280066", "revid": "36426", "url": "https://it.wikipedia.org/wiki?curid=1280066", "title": "Chiesa di Santa Maria Assunta (Napoli)", "text": ""}
{"id": "1280068", "revid": "1543377", "url": "https://it.wikipedia.org/wiki?curid=1280068", "title": "Curtis (Curtis Mayfield)", "text": "Curtis \u00e8 il primo album discografico solista di Curtis Mayfield, pubblicato nel 1970 dalla Curtom Records. \nLo stile musicale dell'album si distanzia dalle sonorit\u00e0 pop soul del precedente gruppo di Mayfield, The Impressions, includendo influenze funk e psichedeliche. Il soggetto dell'album incorpora argomenti politici e sociali dell'epoca.\n\"Curtis\" ebbe un buon riscontro di vendite alla sua pubblicazione negli Stati Uniti, posizionandosi in cima alla classifica \"Billboard\" Black albums (per cinque settimane non consecutive) e alla posizione numero diciannove nella \"Billboard\" Pop albums. Solamente il singolo \"(Don't Worry) If There's a Hell Below, We're All Going to Go\" entr\u00f2 in classifica negli Stati Uniti; tuttavia, una versione notevolmente accorciata di \"Move On Up\" trascorse dieci settimane nella top 50 della UK Singles Chart in Gran Bretagna.\nTracce.\nBonus tracks ristampa Rhino Records del 2000.\nNel 2000, la Rhino Records ha ripubblicato l'album con la colonna sonora \"Superfly\", con numerose bonus track e alcuni demo."}
{"id": "1280069", "revid": "767487", "url": "https://it.wikipedia.org/wiki?curid=1280069", "title": "K-os", "text": "Il suo soprannome \"k-os\" si pronuncia come \"\"chaos\" ed \u00e8 un acronimo di \"Knowledge of Self\", tuttavia successivamente in una intervista lo stesso artista ha dichiarato che si tratta dell'acronimo di \"Kheaven's Original Sound\"\". La sua musica incorpora una vasta gamma di generi diversi, non limitandosi a rap, funk, rock e reggae. Le sue liriche si focalizzano frequentemente sulla promozione di messaggi positivi e nello stesso tempo mette in atto una critica alla cultura hip hop imperante, basata sull'esaltazione del denaro, della fama e della glorificazione della violenza.\nMusicista, rapper e produttore, k-os ha scritto e prodotto larga parte dei suoi tre album, esibendosi e producendo i suoi lavori in compagnia di una vera \"live band\", caratteristica non comune nel genere hip hop. Lo stesso artista in alcune occasioni suona chitarra e tastiere.\nk-os ha ottenuto i primi successi musicali grazie al singolo \"\"Musical Essence\" pubblicato nel 1993. Dopo la realizzazione e pubblicazione del secondo singolo \"Rise Like The Sun\"\" nel 1996 si ritir\u00f2 dall'impresa ritenendosi insoddisfatto del proprio stile musicale. Riapparve brevemente nel 1999, successivamente pubblic\u00f2 il suo album di debutto \"Exit\" nel 2002, che ricevette recensioni positive ma ebbe scarsi dati di vendita. Pubblic\u00f2 il suo secondo album \"Joyful Rebellion\" nel 2004, migliorando decisamente le vendite ed ottenendo il disco di platino in Canada. \"Joyful Rebellion\" ricevette anch'esso recensioni positive ma fu criticato per l'eccessiva argomentazione sullo stato dell'hip hop. Il terzo album dell'artista canadese, \"\", \u00e8 stato pubblicato nel 2006 ottenendo buone critiche anche in Italia dove la commercializzazione \u00e8 comunque rimasta legata ai negozi di genere."}
{"id": "1280070", "revid": "3115", "url": "https://it.wikipedia.org/wiki?curid=1280070", "title": "Lago di Molveno", "text": "Il lago di Molveno \u00e8 un lago del Trentino-Alto Adige, situato nel territorio del comune di Molveno. Deve gran parte del suo fascino alla cornice naturale che lo circonda: ad ovest si erge la catena centrale del Gruppo di Brenta (Campanile Basso, Croz dell'Altissimo, Sfulmini, Cima Tosa), a sud est il massiccio del monte Gazza e della Paganella.\nDescrizione.\nLa \"preziosa perla in pi\u00f9 prezioso scrigno\", come il poeta Antonio Fogazzaro lo definiva, \u00e8 un lago alpino di origine naturale, formatosi circa 4.000 anni fa a seguito di un'imponente frana. \nDal 2011 al 2018 \u00e8 stato premiato da Legambiente e dal TCI con il marchio di qualit\u00e0 ambientale \"5 vele\" nonch\u00e9 risulta essere dal 2014 il \"lago pi\u00f9 bello d'Italia\" per la qualit\u00e0 dell'acqua, della spiaggia, dei servizi e della sicurezza.\n\u00c8 il secondo lago per estensione del Trentino-Alto Adige, dopo il lago di Caldonazzo, tra quelli interamente compresi nei confini della regione e ha una profondit\u00e0 massima di 123 metri.\nIl pendio settentrionale, dove si trova l'abitato di Molveno, si distende verso il lago con prati pianeggianti e spiagge, il \"Lido di Molveno\", che durante l'estate \u00e8 molto frequentato dai numerosi turisti. \nUn ramo settentrionale del lago di Molveno, inserito tra le pendici della Paganella e del gruppo di Brenta, \u00e8 chiamato \"lago di Bior\". In esso si riversano le acque del rio Lambin.\nAttorno al lago si trovano diversi fortini napoleonici e presso il \"Ponte Romano\", una cascata che riversa direttamente le acque all'interno del lago.\nStoria.\nDal 1957 le acque del lago alimentano la centrale idroelettrica del lago di Santa Massenza. I lavori per la realizzazione delle condutture idriche di convoglio delle acque dai fiumi Sarca e dai bacini in val di Genova nel lago, nonch\u00e9 le relative opere idrauliche di portata alla centrale installate sul fondo del bacino hanno modificato l'equilibrio naturale del lago, le cui acque possono essere utilizzate in maggiore o minore misura in base alle esigenze dell'impianto elettrico a valle. Il lago, pur di indiscussa origine naturale, pu\u00f2 quindi definirsi come bacino artificiale. Le acque convogliate nel lago influiscono sulla temperatura del bacino, che risulta leggermente pi\u00f9 bassa rispetto a quella di altri laghi alpini situati ad altitudini simili. Da anni sono state introdotte, specie per le esigenze turistiche della zona, limitazioni di invaso e svuotamento dello specchio d'acqua, che oggi non possono superare i 2 metri di dislivello.\nOgni 10 anni circa l'invaso viene svuotato quasi completamente per poter permettere la manutenzione della centrale idroelettrica di Nembia, ovvero le opere idrauliche e la galleria di scarico. Ci\u00f2 comporta ogni volta preoccupazioni da parte dei pescatori per la sopravvivenza del salmerino presente nel lago."}
{"id": "1280076", "revid": "767487", "url": "https://it.wikipedia.org/wiki?curid=1280076", "title": "Kim Thayil", "text": "Biografia.\nNato a Seattle il 4 settembre 1960, \u00e8 cresciuto in paese nei sobborghi di Chicago, Park Forest; i suoi genitori provengono dallo stato indiano del Kerala.\nConobbe Hiro Yamamoto alla Rich East High School; dopo il diploma i due si trasferirono nello Washington, dove Thayil studi\u00f2 filosofia alla University of Washington. Nel 1984, fondarono i Soundgarden con Chris Cornell, allora loro coinquilino; divennero la prima band grunge a firmare per una major, la A&amp;M Records; pubblicarono album certificati con il disco di platino e vinsero due Grammy. Si sciolsero nel 1997.\nDa allora, Kim ha suonato la chitarra per Pigeonhed, con i Presidents of the United States of America, per i PROBOT, progetto heavy metal di Dave Grohl, i No WTO Combo, band punk creata assieme a Jello Biafra e Krist Novoselic, e molti altri progetti. Recentemente ha contribuito con la chitarra alla canzone \"Blood Swamp\", contenuta nell'album \"Altar\", realizzato dalla collaborazione tra gli SunnO))) e i Boris.\nNel 2003, Rolling Stone inser\u00ec Thayil al centesimo posto nella classifica dei 100 migliori chitarristi di tutti i tempi.\nThayil ha vinto due grammy con i Soundgarden, \u00e8 uno dei tre indiani-americani importante nell'industria musicale rock (assieme a Anand Bhatt e Tony Kanal) e uno dei cinque immigrati indiani pi\u00f9 importanti (assieme a Bhatt, Kanal, Ian D'Sa e Dave Baksh).\nRecit\u00f2 in un episodio di uno show comico chiamato \"Almost Live!\", interpretando un esponente del movimento heavy metal di Seattle.\nStrumentazione.\nPrimi anni.\nChitarre: Guild S-100\nAmplificatore: Bass Ampeg mesa boogie w/15\" speaker\nEffetti: Jim Dunlop Crybaby wah, MXR chorus\nBadmotorfinger.\nChitarre: Guild S-100, Gibson Les Paul Custom Lite, Gibson Firebird\nAmplificatore: Peavey VTM-120, Music Man HD130, Mesa Boogie Dual Rectifier\nEffetti: Per dare un sound heavy in studio, molte tracce di chitarra furono stratificate per aggiungere ci\u00f2 che mancava nei precedenti album.\nSuperunknown.\nChitarre: Guild S-100, Gibson Les Paul, Fender Telecaster\nAmplificatore: Mesa Boogie Dual Rectifiers, Mesa Boogie 50-watt Mavericks, un vecchio Fender Super, un Fender Princeton, Fender Twin Reverbs e Vibro-Kings ed una vecchia testata Orange.\nEffetti: Intellitronics LA-2 and Summit DI\nDown on the Upside.\nChitarre: Guild S-100, Fender Telecaster, Fender Jazzmaster\nAmplificatore: Mesa Boogie Dual Rectifiers\nEffetti: Jim Dunlop Crybaby wah, Colorsound wah, Jim Dunlop Rotovibe, Mu-Tron"}
{"id": "1280077", "revid": "78273", "url": "https://it.wikipedia.org/wiki?curid=1280077", "title": "Battaglia del Lago Vadimo", "text": ""}
{"id": "1280078", "revid": "599013", "url": "https://it.wikipedia.org/wiki?curid=1280078", "title": "Giuseppe Daglia", "text": "Professionista nel 1964 e 1965.\nCarriera.\nDaglia inizi\u00f2 a correre negli esordienti nel 1956, con il Pedale Godiaschese. Nel 1958 pass\u00f2 negli allievi, categoria in cui ottenne una dozzina di podi, con tre successi. Sempre nel 1958 partecip\u00f2 ai campionati italiani di categoria e l'anno successivo pass\u00f2 dilettante, prima juniores poi senior. Nei cinque anni tra i dilettanti ottenne trenta successi. Nel 1963 pass\u00f2 alla Societ\u00e0 G.S. Cogliati-Manzoni di Abbiategrasso.\nPass\u00f2 professionista nel 1964 con la Legnano. Nella squadra guidata da Eberardo Pavesi corse le sue due uniche stagioni da professionista, in cui partecip\u00f2 al Giro d'Italia, terminando novantaduesimo nel 1964 e settantacinquesimo nel 1965. Nonostante fosse un gregario, riusc\u00ec ad ottenere diversi piazzamenti, terminando nono nella diciottesima del primo Giro corso, da Santa Margherita Ligure a Alessandria, e quarto nella sedicesima frazione del 1965, con arrivo a Torino.\nAbbandonata la carriera da professionista, dopo alcuni anni di distacco, torn\u00f2 al ciclismo come direttore sportivo della squadra locale di ciclismo di Varzi. Fu tesserato anche nel club degli ex ciclisti azzurri professionisti di Roma.\nIl 17 giugno 2003, durante un allenamento, mor\u00ec a causa di un malore.\nNel giugno 2004 \u00e8 uscito un libro, scritto dal figlio Giovanni, in cui \u00e8 descritta la sua carriera."}
{"id": "1280084", "revid": "1552438", "url": "https://it.wikipedia.org/wiki?curid=1280084", "title": "Aruna Dindane", "text": "Carriera.\nClub.\nNell'estate del 2000 l' lo acquista a soli 20 anni dal Mimosas, squadra della prima divisione ivoriana, che ha sfornato talenti come Kolo Tour\u00e9, Salomon Kalou ed Emmanuel Ebou\u00e9.\nHa aiutato l' a vincere la Jupiler League per due volte (2001 e 2004) ed anche la Supercoppa belga (2000 e 2001).\nNell'estate 2005 Anderlecht e raggiungono l'accordo per portare l'ivoriano in Francia.\nNel mese di agosto 2009, il calciatore firma in prestito per il Portsmouth.\nIl 27 maggio 2010 viene ceduto a titolo definitivo alla squadra del Qatar del Lekhwiya.\nA gennaio 2012 passa all'Al-Gharafa e il 27 maggio 2012 firma un contratto di un anno con l'Al-Sailiya.\nDopo una fugace esperienza al Crystal Palace, nel 2014 si \u00e8 ritirato dal calcio giocato, per poi assumere l'incarico di segretario generale dell\"'Association des Footballeurs Ivoiriens\" (\"Associazione dei Calciatori Ivoriani\").\nNazionale.\nHa esordito in Nazionale ivoriana nel 2000 ed ha partecipato ai Mondiali tedeschi del 2006, dove ha segnato 2 reti che non sono bastate alla Costa d'Avorio per il passaggio del turno.\nStatistiche.\nPresenze e reti nei club.\n\"Statistiche aggiornate al 19 maggio 2013.\""}
{"id": "1280085", "revid": "4106", "url": "https://it.wikipedia.org/wiki?curid=1280085", "title": "Gruppo di Brenta", "text": ""}
{"id": "1280088", "revid": "1305772", "url": "https://it.wikipedia.org/wiki?curid=1280088", "title": "Tv\u00f8royri", "text": "Tv\u00f8royri \u00e8 un comune delle Isole F\u00e6r \u00d8er. Ha una popolazione di 1.814 abitanti e fa parte della regione di Su\u00f0uroy sull'isola omonima.\nIl comune comprende cinque localit\u00e0 situate nella parte centro-orientale di Su\u00f0uroy: Fro\u00f0ba, \u00d8rav\u00edk, \u00d8rav\u00edkarl\u00ed\u00f0, Trongisv\u00e1gur e Tv\u00f8royri (capoluogo).\nSport.\nCalcio.\nLa squadra principale della citt\u00e0 \u00e8 il Tv\u00f8royrar B\u00f3ltfelag."}
{"id": "1280093", "revid": "35804", "url": "https://it.wikipedia.org/wiki?curid=1280093", "title": "Brancaccio-Conte Federico", "text": "Brancaccio-Conte Federico \u00e8 l'ottava unit\u00e0 di primo livello di Palermo.\n\u00c8 situata nella zona meridionale della citt\u00e0; fa parte della II Circoscrizione.\nL'area si trova a cavallo tra la zona industriale e residenziale Brancaccio e l'abitato di Conte Federico, che si estende lungo l'omonima via. La strada di Conte Federico conduce alle campagne in direzione della frazione di Ciaculli. Parallelamente alla via dove si estende l'abitato, si prolungano i binari del deposito ferroviario di Palermo. Nelle vicinanze vi \u00e8 la Stazione di Palermo Brancaccio. Nella zona si trovano, adiacenti alla principale strada, numerosi agrumeti dove si coltiva il mandarino."}
{"id": "1280094", "revid": "1284543", "url": "https://it.wikipedia.org/wiki?curid=1280094", "title": "Giacomo di Savoia-Acaia", "text": "Origine.\nGiacomo, secondo Samuel Guichenon, era il figlio maschio primogenito di Filippo I, signore del Piemonte e Principe di Acaia e della sua seconda moglie, Caterina de la Tour du Pin, che secondo il \"De Allobrogibus libri novem\", era figlia di Umberto I del Viennois, barone de la Tour-du-Pin e delfino del Viennois e conte di Albon e di Anna di Borgogna, delfina del Viennois e contessa di Albon, contessa di Grenoble, di Oisans, di Brian\u00e7on, di Embrun e di Gap.&lt;br&gt;Filippo I di Savoia-Acaia, secondo lo storico francese, Samuel Guichenon, nel suo \"Histoire g\u00e9n\u00e9alogique de la royale maison de Savoie\", era il figlio maschio primogenito di Tommaso III, Signore del Piemonte e conte di Moriana, e della moglie, Guya o Gaia di Borgogna, che ancora secondo Samuel Guichenon era figlia di Ugo di Ch\u00e2lon, Conte consorte di Borgogna e Signore di Salins e della Contessa di Borgogna, Adelaide d'Andechs.\nBiografia.\nLa giovinezza.\nIl 9 giugno del 1330, suo padre, Filippo I, fece testamento, designando Giacomo, il figlio maschio primogenito (\"Jacobum eius filium primogenitum\"), come suo erede, citando tutti gli altri figli, femmine e maschi, ancora in vita e la sua seconda moglie, Caterina, che avrebbe dovuto avere la tutela dei figli (\"tutricem et curatricem Dominam Catharinam eorum matrem\").\nSecondo Samuel Guichenon, suo padre, Filippo I, mori a Pinerolo, il 25 settembre del 1334 dove fu sepolto nella chiesa dei francescani; Giacomo gli succedette e fece il suo ingresso in Torino nell'ottobre di quello stesso anno.&lt;br&gt;Essendo Giacomo ancora minorenne, nel 1335, sua madre, Caterina era reggente: contro questa decisione si sollevarono quasi tutti i feudatari piemontesi, ma il conte Aimone di Savoia seppe placare la ribellione confermando Giacomo come legittimo successore di Filippo.\nNel 1335, sua madre, Caterina, concluse un trattato con il rappresentante del re di Sicilia, Roberto d'Angi\u00f2, in Lombardia, in cui si prevedeva la divisione di alcuni feudi.\nGuerra contro i Monferrato e i Saluzzo.\nLibero dalla tutela della madre, Caterina, morta nel dicembre 1337, che nel marzo 1337 aveva stipulato un contratto per il suo matrimonio con Beatrice, figlia di Tommaso II di Saluzzo, Giacomo, principe d'Acaia, prosegu\u00ec la politica paterna, senza allearsi apertamente con nessuno e senza inimicarsi troppo le varie potenze piemontesi, eccetto l'alleanza su citata con gli Angi\u00f2, che gli permetteva di attaccare tutti i loro nemici salvo i conti di Savoia.&lt;br&gt;Nel 1339, Giacomo stipul\u00f2 un patto con Umberto II del Viennois, barone de la Tour-du-Pin e delfino del Viennois e conte di Albon, che prevedeva un reciproco intervento di difesa ad eccezione degli angi\u00f2 e dei conti di Savoia.&lt;br&gt;Dopo aver raggiunto una tregua col marchese di Monferrato Teodoro I, in accordo con gli Angi\u00f2, nel 1340, Giacomo attacc\u00f2 il Marchesato di Saluzzo, occup\u00f2 Saluzzo nel 1341, incendiandola e assedi\u00f2 il marchese di Saluzzo, Tommaso II, nel suo castello; dopo averlo catturato, lo consegn\u00f2 a Bertrando III Del Balzo, dei , mentre due suoi figli li condusse prigionieri a Pinerolo. \nDopo la morte di Roberto d'Angi\u00f2, avvenuta nel 1341, Giacomo si alle\u00f2 con i conti di Savoia, per riappropriarsi dei feudi e delle citt\u00e0 che appartenevano al regno di Napoli: Giacomo, nel 1346, acquis\u00ec \nAlba, mentre assieme ad Amedeo VI di Savoia, occuparono Cuneo, Mondov\u00ec, Savigliano ed altre citt\u00e0.\nGiacomo, nel 1347 e 1348, con la promessa di riottenere il principato di Acaia fu tra coloro che appoggiarono Luigi I d'Ungheria contro Giovanna I di Napoli.\nGiacomo assieme ad Amedeo VI, nel 1356, dovettero combattere contro una lega di cui facevano parte sia Tommaso II che Giovanni II del Monferrato, che, nel 1359, port\u00f2 al principato del Piemonte le citt\u00e0 di Racconigi e Carmagnola.\nL'indipendenza dai Savoia, la prigionia e la morte.\nFacendosi intanto sempre pi\u00f9 stretti i rapporti di sudditanza e vassallaggio al conte Amedeo VI di Savoia, Giacomo approfitt\u00f2 del passaggio in Italia dell'imperatore Carlo IV per cercare di allargare la sua autonomia, facendosi attribuire privilegi in precedenza riservati solo ai conti di Savoia, come la propriet\u00e0 di una zecca o la possibilit\u00e0 di nominare dei propri notai. La situazione divenne insostenibile quando Giacomo ottenne anche di poter tassare le merci che transitavano per i suoi domini, ed in particolare per l'allora fondamentale \"Strada di Francia\" (l'attuale corso Francia): perci\u00f2 i mercanti fecero appello ad Amedeo VI, che intervenne.&lt;br&gt;Inoltre, con l'aiuto di Tommaso II di Saluzzo, di Galeazzo II Visconti e di Bernab\u00f2 Visconti, Giacomo aveva preso parte alla spedizione, nel 1356, contro Ivrea, allora divisa tra Giovanni II del Monferrato e il conte di Savoia, Amedeo VI; nonostante Giacomo avesse giurato di aver occupato solo la parte della citt\u00e0 soggetta al dominio monferrino, di fronte a questo atto Amedeo dichiar\u00f2 il principe di Acaia decaduto dai suoi titoli e mosse apertamente guerra contro di lui e occup\u00f2 il principato.&lt;br&gt;Giacomo, arroccatosi a Pinerolo, ne ordin\u00f2 la fortificazione con il rifacimento delle mura, la costruzione di porte e ponti levatoi, l'erezione di torri e l'abbattimento delle case troppo vicine alla cinta muraria (l'opera voluta da Giacomo fu conclusa nel 1364).&lt;br&gt;Dichiarato traditore nel 1360, Giacomo venne catturato a Pinerolo e arrestato mentre il figlio ed erede, Filippo si rifugi\u00f2 ad Alessandria: la vittoria del conte di Savoia fu totale, e Giacomo ottenne la libert\u00e0 tre anni dopo; per essere prosciolto da ogni accusa e per riottenere i propri domini, dovette versare 160.000 fiorini d'oro, una cifra esorbitante; dovette inoltre rinunciare alle pretese su Ivrea e sul Canavese e fu obbligato a sposare Margherita di Beaujeu, di trent'anni pi\u00f9 giovane.\nPreso possesso dei suoi domini, Giacomo entr\u00f2 trionfalmente in Torino e conferm\u00f2 i privilegi dei suoi abitanti.&lt;br&gt;Amedeo VI lo costrinse a far la guerra contro il marchese Federico II di Saluzzo, conquistando Pianezza nel 1364; ma dovette subire la delusione di vedere il figlio, Filippo schierato con i suoi avversari.\nIl 16 maggio del 1366, Giacomo fece testamento, designando il figlio maschio primogenito Filippo (\"Philippum eius filium\"), come suo erede, citando la sua terza moglie, Margherita (\"Domin\u00e6 Margaret\u00e6 de Bellojoco eius conjugi\") e anche gli altri due figli, Ludovico (\"Ludovicum eius filium quem suscepit a dicta D. Margarita nunc conjuge sua\") e Amedeo (\"Amedeum filium suum quem a dicta D. Margareta nunc conjuge sua primogenitum suscepit\").&lt;br&gt;Con un documento del mese di aprile del 1367.&lt;br&gt;In quello stesso periodo per\u00f2, il figlio, Filippo, si alle\u00f2 con il marchese Federico II di Saluzzo e i signori di Milano, Galeazzo II Visconti e Bernab\u00f2 Visconti, per fare guerra al conte di Savoia Amedeo VI. \nCon un documento del 25 aprile del 1367, allora Giacomo disered\u00f2 il figlio primogenito, Filippo (\"dominus Philippus de Sabaudia eius natus\"), definendolo ingrato e non meritevole (\"ingratus et immeritus\"); quindi fu costretto a destinare la successione solo ai figli avuti dalla sua terza moglie, i fratellastri di Filippo, Amedeo e Ludovico, perci\u00f2 Filippo capeggi\u00f2 una violenta ribellione. \nCon la rivolta di Filippo ancora attiva ed i domini piemontesi disastrati dalla guerra precedentemente persa, Giacomo si spense nel 1367, lasciando il principato in preda al caos (Samuel Guichenon riporta che mor\u00ec il 17 maggio 1366 e che fu sepolto nella chiesa di San Francesco di quella citt\u00e0).\nMatrimoni e discendenza.\nGiacomo aveva sposato, in prime nozze, nel 1338, Beatrice d'Este (\u20201339), figlia di Rinaldo II, signore di Ferrara e di Modena, che Samuel Guichenon, riporta che mor\u00ec pochi mesi dopo. Pur senza nominarla, Giacomo cita da aver avuto una moglie prima di Sibilla di Baux (\"Principessa Sibilla di Beaux sua Seconda Consorte\").&lt;br&gt;Giacomo da Beatrice non ebbe figli.\nRimasto vedovo, Giacomo, in seconde nozze, il 9 giugno 1339, spos\u00f2, come riporta ancora Samuel Guichenon, Sibilla Del Balzo (\u20201361), figlia di Raimondo II, 10\u00b0 signore di Baux e 2\u00ba conte di Avellino e vicario generale di Acaia (1264-1321) e di Etienette des Baux-Purycard; questo secondo matrimonio viene citato anche nel testamento di Giacomo (\"D. Sibilla de Baucio eius conjuge\").&lt;br&gt;Giacomo da Sibilla ebbe un figlio:\nRimasto nuovamente vedovo, Giacomo, in terze nozze, il 16 luglio 1362, spos\u00f2, come riporta ancora Samuel Guichenon, Margherita di Beaujeu (*1346 \u20201402), figlia di Edoardo I, signore di Beaujeu, e di Maria di Til; il contratto di matrimonio era stato siglato due giorno prima. Dopo essere rimasta vedova, Margherita si ritir\u00f2 in convento.&lt;br&gt;Giacomo da Margherita ebbe due figli:\nGiacomo ebbe anche un figlio illegittimo:"}
{"id": "1280096", "revid": "2164271", "url": "https://it.wikipedia.org/wiki?curid=1280096", "title": "Frailty - Nessuno \u00e8 al sicuro", "text": "Frailty - Nessuno \u00e8 al sicuro (\"Frailty\") \u00e8 un film del 2001 diretto da Bill Paxton.\nThriller che segna l'esordio alla regia dell'attore Bill Paxton, coprotagonista del film, incentrato su una oscura vicenda che apre ampi stralci su un recente passato, in forma di flashback narrati dall'ambiguo protagonista, interpretato da Matthew McConaughey.\nTrama.\nDallas. In una notte piovosa, un uomo si reca nell'ufficio dell'agente dell'FBI Wesley Doyle, che si occupa del caso di un misterioso \"serial killer\" denominato \"Mano di Dio\". L'uomo si presenta come Fenton Meiks e dichiara di conoscere l'identit\u00e0 dell'assassino: si tratterebbe del fratello, da poco suicidatosi. Meiks inizia poi il racconto del loro passato, correlato con i delitti. \nNel 1979, il padre, poco dopo essere rimasto vedovo, era stato colto da una grave forma di delirio religioso e, sostenendo che Dio, tramite un angelo, gli avesse conferito il compito di distruggere i \"demoni\" (un modo di riferirsi ad autori di gravi crimini, come assassini, stupratori, pedofili), aveva dato inizio ad un'efferata serie di delitti, sostenuto dal figlio minore Adam, ancora bambino, ma contrastato da Fenton.\nPer dimostrare allo scettico agente che il suo non fosse il racconto di un mitomane, Meiks lo conduce in un roseto, sostenendo che vi avrebbero trovate sepolte tutte le vittime del padre. Giuntivi, l'uomo svela per\u00f2 di non essere Fenton ma Adam, il figlio minore, che era sempre stato fedele al padre. Adam rivela di aver ucciso il fratello Fenton, proprio per seguire il compito assunto dal padre. Fenton, infatti, da ragazzino, vessato e infine punito dal genitore cos\u00ec duramente che l'isolamento inflitto gli aveva fatto perdere la ragione, aveva ucciso l'uomo e commesso una serie di delitti che aveva fatto ricondurre al padre (la \"mano di Dio\"), ma dimostrandosi egli stesso uno dei demoni da lui profetizzatigli. Adam dunque non solo aveva poi proseguito la missione affidata al padre, ma dimostra di avere, come lui, il potere di vedere i peccati delle persone mediante il semplice contatto con esse, un gesto che inizialmente era apparso frutto di una forma di follia che avesse invaso il genitore dopo la morte della moglie. \nAdam infine, appoggiando la mano su Doyle, ha una conferma che questi stesso \u00e8 un demone, ricevendo la visione di come abbia ucciso l'anziana madre a sangue freddo; dunque lo uccide e ne seppellisce il corpo nel roseto.\nIl giorno seguente partono le ricerche dell'agente FBI scomparso; l'agente Hull, che aveva visto Doyle con Meiks la sera prima, non \u00e8 in grado di darne una descrizione neppure sommaria, mentre le riprese registrate dalle telecamere di sicurezza nel palazzo presentano difetti che non permettono l'identificazione certa.\nIn seguito Hull si reca dallo sceriffo locale, che \u00e8 Adam Meiks stesso: senza riconoscerlo, l'agente l'informa della scomparsa del fratello e dei suoi omicidi seriali. Adam, che \u00e8 anche sposato e in attesa d'un figlio, nello stringergli la mano, prolunga la presa e si concentra: quando la lascia, lo congeda dicendogli \"Lei \u00e8 un brav'uomo\".\nProduzione.\nRiprese.\nIl film \u00e8 stato girato nella California meridionale tra il 9 ottobre e l'11 dicembre 2000."}
{"id": "1280098", "revid": "567822", "url": "https://it.wikipedia.org/wiki?curid=1280098", "title": "Jemima West", "text": "Biografia e carriera.\nJemima West nasce nel 1987; all'et\u00e0 di cinque anni si trasferisce con il padre commercialista e la madre interprete aziendale a Parigi, dove cresce. Frequenta storia dell'arte alla Sorbona, dove si laurea, prendendo contemporaneamente lezioni di recitazione serali. Il suo debutto \u00e8 a dodici anni nel film del 1999 \"Giovanna d'Arco\", diretto da Luc Besson. Dopo il cortometraggio del 2004 \"I'm an actrice\", entra nel cast della terza stagione della serie televisiva canadese \"15/Love\", nella quale interpreta Cassidy Payne. Ha poi diversi ruoli da guest star in alcune serie francesi, come \"R.I.S. Police scientifique\", \"Grand Star\" e \"Camping paradis\", approdando poi nuovamente al cinema nel 2009 in \"King Guillaume\" insieme a Florence Foresti. \u00c8 anche comparsa nei videoclip delle canzoni \"Premier Love\" di Tony Parker e \"Leave This Town\" di Agop.\nNel 2010 ottiene il ruolo della protagonista nella miniserie televisiva \"Maison close - La casa del piacere\" e nel 2012 recita nella seconda stagione della serie \"I Borgia\"; \u00e8 anche Maureen nel film di Valeria Sarmiento \"Linhas de Wellington\", che viene presentato alla 69\u00aa Mostra internazionale d'arte cinematografica di Venezia.\nA giugno 2012 entra nel cast del film \"Shadowhunters - Citt\u00e0 di ossa\", tratto dall'omonimo romanzo della saga \"Shadowhunters\" di Cassandra Clare, nel quale interpreta Isabelle \"Izzy\" Lightwood. Ad agosto 2013 comincia a girare in Francia il film \"La grande passione\" con G\u00e9rard Depardieu.\nDoppiatrici italiane.\nNelle versioni in italiano dei suoi film, Jemima West \u00e8 stata doppiata da:"}
{"id": "1280099", "revid": "1305772", "url": "https://it.wikipedia.org/wiki?curid=1280099", "title": "V\u00e1gur", "text": "V\u00e1gur \u00e8 un comune delle Isole F\u00e6r \u00d8er. Ha una popolazione di 1.405 abitanti e fa parte della regione di Su\u00f0uroy sull'isola omonima.\nV\u00e1gur, sulla costa sud-orientale dell'isola, \u00e8 l'unica localit\u00e0 abitata del comune.\nStoria.\nIl nome del comune viene dal Faroese e significa baia, poich\u00e9 \u00e8 situata sul fondo di un fiordo, quello di V\u00e1gsfj\u00f8r\u00f0ur. Il comune \u00e8 stato fondato nel XIV secolo e si \u00e8 sviluppato grazie alla caccia alla balena."}
{"id": "1280101", "revid": "92920", "url": "https://it.wikipedia.org/wiki?curid=1280101", "title": "Beach basket", "text": "Il beach basket (o beach basketball, in inglese) \u00e8 uno sport di squadra dove 2 squadre cercano di segnare pi\u00f9 canestri possibili nel canestro avversario. \u00c8 una derivazione del classico sport della pallacanestro, ma \u00e8 giocato sulla sabbia invece che in un palazzetto. \u00c8 stato inventato negli Stati Uniti d'America da Philip Bryant.\nBeach basket \u00e8 giocato in un campo circolare senza specchio al canestro e senza regole di limiti del campo, il movimento della palla deve essere fatta con passaggi o due passi e mezzo, essendo il palleggio praticamente impossibile sulla sabbia."}
{"id": "1280102", "revid": "1833487", "url": "https://it.wikipedia.org/wiki?curid=1280102", "title": "Belladonna (attrice)", "text": "Tra la spalla sinistra e il seno sinistro ha un tatuaggio che ricorda il Sacro Cuore: questo \u00e8 anche il marchio della societ\u00e0 di produzione pornografica da lei fondata e diretta, \"Belladonna Entertainment\".\nBiografia.\nMichelle Anne Sinclair \u00e8 nata a Biloxi (Mississippi) ed \u00e8 cresciuta a Salt Lake City (Utah) in una famiglia mormona; suo padre era un capitano dell'aeronautica in pensione, poi ministro del culto mormone, con un livello equivalente a quello di vescovo.\nHa sette fratelli, sei dei quali germani (tre maschi e tre femmine) e una uterina e i suoi genitori sono divorziati e risposati. Ha avuto un'infanzia turbolenta: a undici anni tent\u00f2 il suicidio, l'anno dopo rub\u00f2 l'automobile paterna, a quindici anni fu espulsa dalla scuola superiore.\n\u00c8 comparsa nel reality \"\", incentrato sulla vita del regista porno Adam Glasser (conosciuto come Seymore Butts). Nel 2004 ha fatto parte del cast di stelle del porno fotografate da Timothy Greenfield-Sanders per un libro sull'industria del cinema per adulti, \"XXX: 30 Porn-Star Portraits\", ed \u00e8 comparsa nel documentario della HBO \"Thinking XXX\", riguardante la creazione del libro.\nVita privata.\nIl colore naturale dei suoi capelli \u00e8 castano scuro, ma si tinge frequentemente, solitamente di nero. Ha suscitato scalpore quando si ras\u00f2 completamente la testa. Dopo una relazione con l'attore pornografico Nacho Vidal, Belladonna ha sposato Aiden Kelly l'11 aprile 2004 a Las Vegas; con il quale ha avuto una figlia.\nCarriera da attrice.\nBelladonna \u00e8 entrata nel mondo del porno dopo essersi trasferita a Los Angeles per posare come modella di nudo. \u00c8 comparsa in oltre 300 film per adulti. Ha costruito la propria fama sulla capacit\u00e0 di interpretare disinvoltamente quasi tutti i generi del porno tradizionale, in particolare \u00e8 rinomata interprete di film con scene di sesso anale, interraziale e lesbo. Resa celebre dal cospicuo deretano, ha ripetutamente interpretato doppie penetrazioni anali (una rarit\u00e0 nell'industria della pellicola per adulti) e ha al proprio attivo un buon numero di scene di sesso non protetto orale, anale e vaginale con numerose attrici transgender e con un vasto repertorio di falli da penetrazione. Ha continuato a interpretare film porno anche a gravidanza avanzata.\nCirca dalla fine del 2003 Belladonna si \u00e8 quasi esclusivamente dedicata a film a tematica lesbica, cominciando a dirigere e produrre tali pellicole, in cui ha quasi sempre il ruolo di dominatrice. In molte di queste pellicole ha mostrato la propria capacit\u00e0 di portare le altre attrici allo squirting (molte hanno affermato che sia stata la loro prima volta).\nPratica sovente penetrazioni anali intense e violente su di loro con due o pi\u00f9 dita, o con dildo estremamente grandi: Partecipa spesso ad atti bizzarri nelle scene di sesso: alle altre attrici tira i capelli, le sculaccia, sputa su di loro, impartisce loro ordini o usa un linguaggio volgare; le sue coprotagoniste femminili sono solitamente donne minute e remissive, a lei sottomesse.\nIl caso \"Primetime\".\nLa sua carriera nel mondo del porno \u00e8 stata seguita per due anni da una squadra della ABC Television, culminata in un'intervista del gennaio 2003 con Diane Sawyer come parte di un segmento del programma \"Primetime Thursday\" sulla pornografia; al termine dell'intervista, visibilmente emozionata e con gli occhi lucidi, afferma:\nQuell'intervista \u00e8 stata da allora utilizzata da gruppi anti-pornografia per avvalorare l'opinione che recitare nel porno sia devastante per le donne che vi prendono parte; ci\u00f2 anche se Belladonna \u00e8 tuttora molto attiva in questa industria. In successive interviste, Belladonna ha sostenuto di non avere mai voluto concedere dichiarazioni contrarie alla pornografia e che Primetime ha deliberatamente decontestualizzato molte sue dichiarazione per dare al programma un orientamento complessivamente negativo.\nSemi-ritiro.\nNell'agosto del 2007 Belladonna decide di rinunciare a interpretazioni hard, preoccupata per la clamidia, contratta nel 2002. Dopo una breve pausa \u00e8 tuttavia tornata alle per lei tradizionali interpretazioni sul set. Nel 2012, dichiar\u00f2 nuovamente che avrebbe definitivamente cessato l'attivit\u00e0 di attrice pornografica\nCarriera da regista e produttrice e altro.\nBelladonna gestisce la \"Belladonna Entertainment\", che condivide con il socio e marito Aiden Kelly: produce i propri film sia con questa casa di produzione che con la \"Deadly Nightshade Productions\"; tutti sono distribuiti da Evil Angel. Nel 2013 ha partecipato come comparsa in un ruolo non pornografico al videoclip della canzone \"Reckless and Relentless\" del gruppo metalcore Asking Alexandria."}
{"id": "1280105", "revid": "339392", "url": "https://it.wikipedia.org/wiki?curid=1280105", "title": "Beach Basket", "text": ""}
{"id": "1280106", "revid": "339392", "url": "https://it.wikipedia.org/wiki?curid=1280106", "title": "Beach Basketball", "text": ""}
{"id": "1280107", "revid": "339392", "url": "https://it.wikipedia.org/wiki?curid=1280107", "title": "Beach basketball", "text": ""}
{"id": "1280114", "revid": "21583", "url": "https://it.wikipedia.org/wiki?curid=1280114", "title": "Campionato del mondo di calcio da tavolo 1995", "text": "Il Campionato del mondo di calcio da tavolo 1995 si tenne a Wuppertal.\nCategoria Open.\nRisultati.\nPrima fase a gironi ed Eliminazione Diretta\nPrima fase a gironi ed Eliminazione Diretta\nCategoria Under20.\nRisultati.\nPrima fase a gironi ed Eliminazione Diretta\nCategoria Under16.\nRisultati.\nPrima fase a gironi ed Eliminazione Diretta\nCategoria Femminile.\nRisultati.\nPrima fase a gironi ed Eliminazione Diretta"}
{"id": "1280115", "revid": "767487", "url": "https://it.wikipedia.org/wiki?curid=1280115", "title": "Anna Gir\u00f2", "text": "\u00c8 ricordata soprattutto per i rapporti professionali che ebbe con il compositore Antonio Vivaldi.\nBiografia.\nFiglia di un fabbricante di parrucche di origine francese, inizi\u00f2 a studiare probabilmente con Vivaldi intorno al 1720. Debutt\u00f2 a Treviso nell'autunno del 1723, ma la sua prima apparizione in un palcoscenico veneziano avvenne l'anno successivo, quando si esib\u00ec nella \"Laodice\" di Tomaso Albinoni. Ebbe una carriera carica di successi fino al 1748, quando, dopo aver cantato durante il carnevale a Piacenza, spos\u00f2 il conte Antonio Maria Zanardi Landi e si ritir\u00f2 dal mondo teatrale.\nLa Gir\u00f2 cant\u00f2 in oltre 50 opere, in molte delle quali fu sia \"seconda\" che \"prima\" donna. Particolarmente intenso fu il rapporto professionale che intrattenne con il Prete Rosso: partecip\u00f2 (quasi sempre come \"prima donna\" in almeno 30 suoi lavori teatrali tra il 1726 e il 1739. \nFamoso \u00e8 l'episodio dell'incontro tra Carlo Goldoni e Vivaldi, dove il commediografo veneziano ci offre anche il suo commento sulla Gir\u00f2:\nDa qui il luogo comune, raramente supportato da studi musicologici approfonditi, della presunta imperizia della cantante mantovana."}
{"id": "1280121", "revid": "767487", "url": "https://it.wikipedia.org/wiki?curid=1280121", "title": "Idiocracy", "text": "Idiocracy \u00e8 un film del 2006 diretto da Mike Judge.\nIn questa commedia dall'ambientazione fantascientifica viene dipinto uno scenario distopico del futuro dove, a causa della maggiore prolificit\u00e0 delle persone stupide, il livello di intelligenza medio raggiunge livelli talmente bassi da mettere a rischio la sopravvivenza del genere umano.\nTrama.\nIl film inizia con l'introduzione che esplicita la trama di fondo del film. Mostra infatti due coppie, una di persone molto intelligenti e l'altra di idioti. Mentre i primi hanno continuato a rinviare il concepimento ponendosi numerosi scrupoli anche per motivi etici finch\u00e9 lui non \u00e8 morto di infarto, l'altra \"coppia\" si \u00e8 ritrovata a sfornare molti figli, non solo tra loro due ma anche con i rispettivi amanti, continuando con i figli e cos\u00ec via.\nNel 2005 l'archivista militare Joe Bauers e la prostituta Rita vengono scelti come volontari per un esperimento di ibernazione asciutta. Joe viene selezionato in quanto incarna perfettamente tutte le caratteristiche dell'americano medio, mentre Rita \u00e8 scelta dopo che l'esercito ha corrotto il suo manager/fidanzato, il pappone \"Upgrayedd\". Inoltre, entrambi non hanno parenti stretti, e in caso di esito infausto dell'esperimento la loro scomparsa potr\u00e0 essere facilmente insabbiata. L'esperimento, la cui durata teorica doveva essere di un anno, subisce una svolta: il Generale Collins, l'ufficiale responsabile, viene arrestato per essersi avvicinato ad Upgrayedd al punto da averne imitato la carriera da pappone, e le capsule con Joe e Rita ibernati finiscono per essere dimenticate.\nCinquecento anni dopo, in un'epoca in cui il quoziente intellettivo medio si \u00e8 drasticamente abbassato, le capsule d'ibernazione di Joe e di Rita si aprono in seguito alla frana di una gigantesca montagna di immondizia sulle stesse. La capsula di Joe finisce per schiantarsi all'interno dell'appartamento di Frito Pendejo, un individuo che se la prende ottusamente con Joe per averlo interrotto mentre guardava \"Ahia, le palle!\", uno show televisivo composto esclusivamente da scene di un uomo colpito ai testicoli, e lo caccia da casa sua. Inizialmente Joe crede di avere delle allucinazioni causate dall'ibernazione, ma ben presto si rende conto di essere finito veramente nell'anno 2505, dove la popolazione \u00e8 composta da individui patologicamente idioti che hanno portato la societ\u00e0 e l'ambiente all'orlo del disastro. Joe si reca errante in un ospedale, un luogo molto sporco nel quale la diagnosi \u00e8 affidata esclusivamente alle macchine, dove viene visitato e giudicato ritardato, per poi fuggire ed essere arrestato per non possedere sul braccio il tatuaggio a codice a barre che fa da documento d'identificazione, oltre a non aver pagato l'ospedale. Al processo Joe ritrova Frito come suo avvocato difensore d'ufficio. Frito approfitta dell'occasione per vendicarsi dell'irruzione di Joe in casa sua, e fa in modo che il militare venga condannato. Rita nel frattempo riprende il suo mestiere, rendendosi conto che \u00e8 diventato molto pi\u00f9 facile in un \"mondo popolato da coglioni\".\nJoe viene condotto in carcere, dove viene tatuato con il codice a barre identificativo con il nome \"Sicuro Non\" dalla macchina difettosa e sottoposto ad un test d'intelligenza, che supera facilmente con un risultato fuori scala, per poi evadere altrettanto semplicemente approfittando della stupidit\u00e0 delle guardie del carcere. Joe torna all'appartamento di Frito e, dopo averlo affrontato, cerca di capire se in quel futuro \u00e8 stato, per caso, inventato un qualche tipo di macchina del tempo in grado di riportare lui e Rita al 2005. Frito sostiene di sapere dove si trovi una macchina del tempo, e Joe lo convince ad aiutarlo dietro la promessa di aprire a suo nome un conto di deposito nel 2005, in modo da renderlo ricco grazie agli interessi che andranno ad accumularsi nel corso dei secoli, fino al 2505. Dopo aver ritrovato Rita ed essere sfuggiti ad un agguato della polizia, Frito conduce Joe in un immenso magazzino Costco, dove sostiene di poter trovare una navetta che li condurr\u00e0 alla macchina del tempo.\nMentre aspettano che Rita esca dalla toilette del locale, Joe viene riconosciuto da un rilevatore di tatuaggi, venendo cos\u00ec arrestato e portato alla Casa Bianca dove viene nominato a sua sorpresa segretario degli interni, in quanto il test d'intelligenza svolto in carcere l'ha identificato come l'uomo pi\u00f9 intelligente del mondo. Durante il suo discorso, il Presidente Dwayne Camacho, wrestler e pornoattore, afferma di fronte alla popolazione che Joe ricever\u00e0 l'amnistia per i suoi \"crimini\" se riuscir\u00e0 a far cessare le tempeste di polvere, a sistemare l'economia (o come la chiamano loro \"ecomonia\") e a risolvere il problema della carenza di cibo in una settimana. Bench\u00e9 inizialmente poco fiducioso di se stesso, Joe scopre che il problema principale della carenza di cibo \u00e8 la siccit\u00e0 dei campi di coltivazione, che non vengono irrigati con acqua, ma con \"Brawndo il tronca-sete\", una bevanda energetica che ha rimpiazzato l'acqua in tutti i suoi usi. Joe, intuendo che quello possa essere la causa del problema, ordina di cessare l'uso di Brawndo e di tornare ad irrigare con la sola acqua.\nPurtroppo l'abolizione del Brawndo nell'irrigazione, la cui omonima societ\u00e0 \u00e8 la pi\u00f9 grande degli Stati Uniti e d\u00e0 lavoro alla met\u00e0 dei cittadini, causa un immediato aggravio dell'economia. Questo porta ad un colpo di Stato durante il quale i disoccupati assalgono la Casa Bianca e catturano Joe condannandolo alla \"Riabilitazione\", un programma TV in stile \"Mad Max\"/\"Running Man\", dal quale riesce a salvarsi grazie a Rita e Frito che, un attimo prima di essere incenerito da un lanciafiamme dal campione in carica \"Beef Supreme\", riescono a diffondere sui maxischermi le immagini dei primi germogli che stanno sbocciando nei campi nuovamente fertili, suscitando lo stupore dei presenti e il perdono da parte del Presidente, che lo salva da Beef Supreme e lo proclama Vicepresidente.\nJoe prende in disparte Rita per farsi dare un passaggio da Frito per la macchina del tempo, ma Rita declina l'offerta dicendo di trovarsi bene nel 2505. Anche Joe decide di restare per guidare la popolazione a riprendersi dalla stupidit\u00e0. Ad ogni modo, i due scoprono che la macchina del tempo non \u00e8 altro che una banale giostra di un Luna Park a tema vagamente storico, nella quale Adolf Hitler viene confuso con Charlie Chaplin. Nel giro di poco tempo Joe diventa Presidente degli Stati Uniti e si sposa con Rita, con la quale d\u00e0 alla luce i tre bambini pi\u00f9 intelligenti del mondo. Nel frattempo Frito, divenuto il nuovo vicepresidente, si accoppia con otto mogli generando trentadue dei bambini pi\u00f9 stupidi della Terra.\nIn una scena dopo i titoli di coda, scopriamo che anche Upgrayedd \u00e8 stato ibernato dal Generale Collins, cos\u00ec si libera dalla propria capsula di ibernazione e si mette sulle tracce di Rita.\nDistribuzione.\nDopo l'uscita nelle sale cinematografiche statunitensi e di alcuni paesi europei e il successivo lancio del DVD negli stessi paesi, il film \u00e8 giunto nei cinema italiani il 3 agosto 2007."}
{"id": "1280122", "revid": "110157", "url": "https://it.wikipedia.org/wiki?curid=1280122", "title": "Hvalba", "text": "Hvalba \u00e8 un comune delle Isole F\u00e6r \u00d8er. Ha una popolazione di 762 abitanti e fa parte della regione di Su\u00f0uroy sull'isola omonima.\nHvalba, \u00e8 il capoluogo comunale e si trova nella parte pi\u00f9 interna di un profondo fiordo sulla costa nord-orientale di Sandoy. L'unico altro centro abitato del comune \u00e8 il villaggio di Sandv\u00edk.\nL'isola di L\u00edtla D\u00edmun \u00e8 compresa nel comune."}
{"id": "1280130", "revid": "767487", "url": "https://it.wikipedia.org/wiki?curid=1280130", "title": "Tredici variazioni sul tema", "text": "Tredici variazioni sul tema (\"Thirteen Conversations About One Thing\") \u00e8 un film drammatico del 2001 di Jill Sprecher. Quattro storie con il comune denominatore della felicit\u00e0, in cui un rampante avvocato, un insegnante, una moglie tradita e un uomo d'affari cercano di ottenerla."}
{"id": "1280133", "revid": "2014155", "url": "https://it.wikipedia.org/wiki?curid=1280133", "title": "Federico di Waldeck e Pyrmont", "text": "Biografia.\nEra figlio del principe Giorgio Vittorio di Waldeck e Pyrmont e della principessa Elena di Nassau. Era anche fratello della regina consorte olandese Emma. I suoi nonni materni furono Guglielmo di Nassau e la sua seconda moglie, Paolina di W\u00fcrttemberg. Paolina era figlia del principe Paolo di W\u00fcrttemberg e di Carlotta di Sassonia-Hildburghausen.\nPaolo era figlio di Federico I del W\u00fcrttemberg e della moglie Augusta di Brunswick-Wolfenb\u00fcttel. Augusta era la figlia maggiore di Carlo Guglielmo Ferdinando di Brunswick-L\u00fcneburg e della principessa Augusta di Hannover.\nFederico era stato avviato sin da giovane allo studio delle leggi e, alla morte del padre 1893, venne chiamato ad ascendere al trono del principato di Waldeck e Pyrmont. Con lo scoppio della Prima guerra mondiale prest\u00f2 servizio come generale di cavalleria nell'esercito tedesco.\nTravolto dalla rivoluzione del 1918 che fece crollare tutte le monarchie tedesche, fu il solo principe in Germania a non aver firmato la propria abdicazione, ma ad essere stato estromesso dal governo con la forza, sebbene egli avesse chiare le mutate condizioni del mondo attorno a lui. Le sue condizioni dopo abbandono del trono, ad ogni modo, non furono peggiori di quelle di altri principi di Germania: Federico ottenne l'usufrutto del palazzo di Bad Arolsen nonch\u00e9 il possesso della vicina foresta e della residenza di Hunighausen dal 1920.\nMor\u00ec ad Arolsen il 26 maggio 1946.\nMatrimonio.\nFederico di Waldeck e Pyrmont spos\u00f2 la Principessa Batilde di Schaumburg-Lippe, figlia di Guglielmo, Principe di Schaumburg-Lippe e di Matilda di Anhalt-Dessau, il 9 agosto 1895. Da questo matrimonio nacquero quattro figli:"}
{"id": "1280137", "revid": "436907", "url": "https://it.wikipedia.org/wiki?curid=1280137", "title": "Sap (EP)", "text": "Sap \u00e8 il secondo EP del gruppo musicale statunitense Alice in Chains, pubblicato il 4 febbraio 1992 dalla Columbia Records.\nDescrizione.\nIl titolo deriva da un sogno avuto dal batterista Sean Kinney dopo la sua registrazione, nel quale in una conferenza stampa la band dichiarava che il nome sarebbe stato \"Sap\" per il sound pi\u00f9 dolce e soft (in inglese \"Sappy\") rispetto al primo album, \"Facelift\".\n\"Sap\" fu ripubblicato nel 1994 come edizione limitata in doppio vinile dell'EP \"Jar of Flies\"; quest'ultimo era sul primo e sul secondo lato, mentre \"Sap\" sul lato tre e quattro.\nFu pubblicato per la terza volta nel 1995 dopo il successo di \"Got Me Wrong\", inclusa nella colonna sonora di \"Clerks - Commessi\"; la nuova edizione conteneva i testi delle canzoni e una copertina lievemente differente.\nViene nuovamente ristampato, in occasione del Record Store Day del 2020, entrando per la prima volta nella classifica di \"Billboard\"."}
{"id": "1280138", "revid": "110157", "url": "https://it.wikipedia.org/wiki?curid=1280138", "title": "Sumba (F\u00e6r \u00d8er)", "text": " \nSumba \u00e8 un comune delle Isole F\u00e6r \u00d8er. Ha una popolazione di 381 abitanti e fa parte della regione di Su\u00f0uroy sull'isola omonima.\nIl territorio del comune copre l'estremit\u00e0 meridionale di Su\u00f0uroy e comprende quattro centri abitati: Sumba - il pi\u00f9 popolato e che funge da capoluogo - e i piccoli villaggi di Akrar, Lopra e V\u00edkarbyrgi."}
{"id": "1280145", "revid": "110157", "url": "https://it.wikipedia.org/wiki?curid=1280145", "title": "Serie B 1984-1985 (pallacanestro maschile)", "text": "Il campionato di Serie B di pallacanestro maschile 1984-1985 \u00e8 stato l'undicesimo dall'ultima riforma dei campionati.\nVi partecipano trentadue squadre divise in due gironi da sedici. Le squadre si incontrano per la \"regular season\" in partite di andata e ritorno, la vittoria vale 2 punti, la sconfitta 0. Sono previste tre promozioni, le prime due classificate di ogni girone si sfidano in uno scontro diretto, le vincenti salgono, le perdenti si giocano l'ultimo posto disponibile ai play-off. Retrocedono otto squadre: le ultime quattro classificate di ogni girone della regular season.\nGiungono in Serie A2 la Liberti Firenze, la Vigorelli Pavia e l'Aurora Basket Desio."}
{"id": "1280148", "revid": "110157", "url": "https://it.wikipedia.org/wiki?curid=1280148", "title": "Porkeri", "text": "Porkeri \u00e8 un comune delle Isole F\u00e6r \u00d8er. Ha una popolazione di 344 abitanti e fa parte della regione di Su\u00f0uroy sull'isola omonima.\nPorkeri \u00e8 l'unica localit\u00e0 abitata del comune."}
{"id": "1280150", "revid": "729019", "url": "https://it.wikipedia.org/wiki?curid=1280150", "title": "Campionato del mondo di calcio da tavolo 1994", "text": "Il Campionato del mondo di calcio da tavolo 1994 si tenne a Parigi.\nCategoria Open.\nPrima fase a gironi ed Eliminazione Diretta\nPrima fase a gironi ed Eliminazione Diretta\nCategoria Under20.\nPrima fase a gironi ed Eliminazione Diretta\nCategoria Under16.\nPrima fase a gironi ed Eliminazione Diretta\n \nCategoria Femminile.\nPrima fase a gironi ed Eliminazione Diretta"}
{"id": "1280155", "revid": "729019", "url": "https://it.wikipedia.org/wiki?curid=1280155", "title": "Occupazione jugoslava dell'Istria e della Venezia Giulia", "text": "L'occupazione jugoslava dell'Istria e della Venezia Giulia fu un'operazione militare della seconda guerra mondiale che port\u00f2 all'occupazione militare dell'Istria e della Venezia Giulia da parte della Jugoslavia, che dur\u00f2 dal 18 agosto 1944 al 1\u00ba maggio 1945. Le modifiche territoriali effettuate al termine del conflitto portarono alla cessione dall'Italia alla Jugoslavia della quasi totalit\u00e0 della Venezia Giulia (Carso, Istria, Quarnaro) e alla costituzione del Territorio Libero di Trieste (1947-1954).\nStoria.\nNel 1944 Josip Broz, detto Tito, capo dei partigiani comunisti jugoslavi, mentre il territorio jugoslavo veniva liberato (ma prima ancora di procedere alla riconquista di Zagabria e di Lubiana) spost\u00f2 verso la Venezia Giulia (Carso, Istria e Quarnaro, facenti parte al tempo della Zona d'operazioni del Litorale adriatico, posta sotto la sovranit\u00e0 italiana ma controllata direttamente da un'amministrazione militare imposta dalla Germania nazista), il fronte settentrionale di guerra, puntando a conquistare le suddette regioni, riconosciute all'Italia dopo la prima guerra mondiale ma con una forte minoranza slava.\nLe conseguenze immediatamente successive alla seconda guerra mondiale furono la fuga verso l'Italia di gran parte della popolazione autoctona di etnia italiana (passata alla storia come \"esodo giuliano dalmata\"), la perdita territoriale per l'Italia della quasi totalit\u00e0 del Carso goriziano e triestino e della penisola istriana, nonch\u00e9 del Quarnaro (costa liburnica ed isole), ed un numero imprecisato di italiani ucciso nelle foibe o fucilato.\nL'attacco.\nTito poteva contare su 88.000 uomini (in 11 divisioni), circa 500 carri armati e un centinaio di aerei, quasi tutti forniti da Regno Unito e Stati Uniti. Furono disposte tre colonne d'attacco:\nA questa forza d'attacco si opponevano 35.000 italo-tedeschi.\nLa marcia di Tito verso Trieste.\nIl primo di maggio del 1945, Tito entr\u00f2 a Trieste, anticipando di un giorno le truppe alleate neozelandesi. Trascorsero 40 giorni con la citt\u00e0 sotto il controllo degli Jugoslavi caratterizzati da forti manifestazioni nazionalistiche slave, organizzate dagli invasori, una decisa caccia ai fascisti o presunti tali, solitamente mirata contro la popolazione di etnia italiana, con numerosi processi ed esecuzioni, fino al raggiungimento di un accordo tra Tito e le truppe alleate (9 giugno, approvazione della cosiddetta \"Linea Morgan\") per l'evacuazione degli jugoslavi da parte delle Venezia Giulia occupata e il passaggio dei poteri all'amministrazione anglo-americana: Gorizia e Trieste passarono agli anglo-americani il 12 giugno e Pola (solo temporaneamente) il 20 giugno, mentre Fiume rimase sotto il controllo jugoslavo.\nConseguenze.\nIl Trattato di Parigi del 1947 assegn\u00f2 alla Jugoslavia la quasi totalit\u00e0 del Carso e dell'Istria, il Quarnaro con Fiume, ma non Trieste, che fu, con le zone circostanti, dichiarato territorio indipendente. Il Territorio Libero di Trieste venne diviso in una Zona A, sotto controllo angloamericano, e una Zona B, occupata dagli jugoslavi. All'Italia rimaneva soltanto Gorizia (nonostante la proposta di Togliatti di cederla alla Jugoslavia \"in cambio\" di Trieste).\nQuesta soluzione fu per\u00f2 di breve durata: nel 1954, pur se con qualche modifica ai confini, la Zona A (comprendente anche Trieste stessa) fu affidata all'amministrazione civile italiana e la Zona B a quella jugoslava. I nuovi confini furono infine ratificati col Trattato di Osimo del 10 novembre 1975."}
{"id": "1280156", "revid": "647919", "url": "https://it.wikipedia.org/wiki?curid=1280156", "title": "Invasione titina dell'Istria e del Friuli Venezia Giulia", "text": ""}
{"id": "1280158", "revid": "10347603", "url": "https://it.wikipedia.org/wiki?curid=1280158", "title": "Waldshut", "text": ""}
{"id": "1280160", "revid": "10347611", "url": "https://it.wikipedia.org/wiki?curid=1280160", "title": "Tiengen", "text": ""}
{"id": "1280163", "revid": "123918888", "url": "https://it.wikipedia.org/wiki?curid=1280163", "title": "Ezio Sisto", "text": "Alla collaborazione fra Sisto e l'allora direttore di \"Topolino\" Paolo Cavaglione si deve la serie \"PK - Paperinik New Adventures\", spesso indicata con la sigla \"PKNA\"."}
{"id": "1280167", "revid": "594360", "url": "https://it.wikipedia.org/wiki?curid=1280167", "title": "Agnolotti piemontesi", "text": "Gli agnolotti piemontesi, o pi\u00f9 semplicemente agnolotti (\"agnol\u00f2t\" o \"gnol\u00f2t\" in piemontese), sono una specialit\u00e0 di pasta ripiena tradizionale del Piemonte, e in particolare, della zona dell'Astesana e del Monferrato, nelle province di Alessandria e Asti, ma diffusa in tutta la regione. Esistono varianti degli agnolotti, tra cui gli agnolotti pavesi, che si differenziano per il ripieno a base di stufato.\nL'origine del nome \u00e8 incerta: la tradizione popolare identifica in un cuoco monferrino di nome Angiolino, detto \"Angel\u00f2t\", la formulazione della ricetta; in seguito la specialit\u00e0 di \"Angel\u00f2t\" sarebbe diventata l'attuale Agnolotto. Un'altra teoria pi\u00f9 moderna fa derivare il nome dal piemontese \"anol\u00f2t \"che nient'altro era che un ferro adoperato per tagliare questa pasta a forma di anello, che a detta di alcuni era appunto la forma primitiva che assunsero gli agnolotti.\nLa forma tradizionale \u00e8 quadrata, con il ripieno racchiuso da due sfoglie di pasta all'uovo. La caratteristica principale dell'agnolotto piemontese rispetto alle altre specialit\u00e0 di pasta ripiena del resto d'Italia \u00e8 l'utilizzo di carne arrosto per il ripieno.\nCaratteristici della zona delle Langhe e del Monferrato sono gli \"agnolotti del plin\" o \"al plin\", di piccole dimensioni e forma perlopi\u00f9 rettangolare (il termine deriva appunto dal \"plin\", ovvero il pizzicotto che viene dato per chiuderlo). Unici in tutto il Piemonte, e tipici del paese di Calliano in provincia di Asti, sono gli agnolotti d'asino, che si caratterizzano, a differenza di quelli standard, per avere il ripieno di carne d'asino.\nSia gli agnolotti piemontesi che gli agnolotti del plin sono inseriti nell'elenco dei Prodotti agroalimentari tradizionali italiani, stilato dal Ministero delle politiche agricole alimentari e forestali e quindi tutelati secondo un disciplinare della Regione Piemonte.\nPur potendo essere cucinati in diversi modi, sono quattro le ricette tradizionali:\nLa ricetta classica non prevede la creazione di agnolotti piemontesi di magro: nel raro caso vengano prodotti, sono comunque denominati ravioli; allo stesso modo sono denominati ravioli gli agnolotti piemontesi contenenti un ripieno a base di fontina, comuni nel Canavese e nella Valle d'Aosta.\nL'agnolotto \u00e8 un piatto classico della cucina popolare piemontese: \u00e8 infatti consuetudine utilizzare per il ripieno gli avanzi di arrosto dei giorni precedenti, triturati e mescolati fra loro, insieme a verdure, formaggio o altri ingredienti. Considerando questa origine risulta improprio parlare di una \"ricetta tradizionale\" per il ripieno, in quanto questo variava in relazione agli avanzi a disposizione; il fatto che questa sia da considerare l'origine pi\u00f9 genuina dell'agnolotto \u00e8 attestata dall'utilizzo del sugo d'arrosto per il condimento: questa ricetta infatti prevede di riutilizzare non solo la carne avanzata, ma anche l'intingolo dell'arrosto, coerentemente con la tradizione contadina che prevede di evitare ogni spreco.\nAbbinamenti consigliati.\nGli agnolotti piemontesi si accompagnano spesso con vini rossi locali di origine povera tra i quali spiccano:"}
{"id": "1280169", "revid": "93556", "url": "https://it.wikipedia.org/wiki?curid=1280169", "title": "Kelsey Leigh", "text": "Kelsey Sorr Leigh ovvero Lionheart o Capitan Bretagna, \u00e8 un personaggio dei fumetti pubblicati dalla Marvel Comics, creato dallo scrittore Chuck Austen e dal disegnatore Olivier Coipel. La sua prima apparizione \u00e8 in \"Avengers\" (Vol. 3) n. 77 (2004).\nBiografia del personaggio.\nKelsey Leigh era un'insegnante di letteratura nata in Gran Bretagna. Un giorno ritornando a casa da lavoro, trov\u00f2 degli uomini misteriosi nel suo appartamento: uno di loro tent\u00f2 di stuprarla e le sfregi\u00f2 il volto permanentemente mentre il marito paralizzato dalla paura non fece niente e questo port\u00f2 allo scioglimento del loro matrimonio.\nUna mattina, mentre era in giro con i suoi due figli, si ritrov\u00f2 nel bel mezzo dello scontro tra i Vendicatori, la Squadra Distruttrice, Thunderball e Capitan America.\nAd un certo punto il capitano svenne, cos\u00ec mentre Thunderball stava per colpirlo a morte, Kelsey raccolse il suo scudo e par\u00f2 il colpo salvando sia Cap che i suoi figli.\nThunderball per\u00f2 riusc\u00ec a colpire Kelsey ma venne sconfitto subito dopo da She-Hulk.\nDurante il viaggio con il Quinjet alla base pi\u00f9 vicina dei Vendicatori, il cuore di Kelsey smise di battere.\nTuttavia la sua anima venne portata in un luogo mistico in cui lo spirito di Capitan Bretagna\ne di sua moglie Meggan, le diedero la possibilit\u00e0 di ritornare in vita se avesse supersto una prova di fede per diventare il nuovo Capitan Bretagna.\nKelsey dovette scegliere tra una spada e un amuleto e credendo che la spada fosse l'oggetto pi\u00f9 potente, opt\u00f2 per quest'ultima.\nLo spirito del Capitano le disse che sarebbe finalmente tornata e guar\u00ec anche la sua cicatrice ma a patto che nessuno avrebbe dovuto sapere la sua vera identit\u00e0, nemmeno ai suoi figli, altrimenti sarebbero morti.\nRisorta, dovendo vivere nell'anonimato e rinunciando alla sua famiglia, si un\u00ec ai Vendicatori e li aiut\u00f2 ad affrontare di nuovo la Squadra Distruttrice e Morgana Le Fay. Quando Scarlet impazz\u00ec diede una mano alla squadra a difendersi dalle copie di Ultron, ma ne usc\u00ec male e venne portata all'ospedale in condizioni critiche per aver contenuto la furia eccessiva di She-Hulk.\nSuccessivamente ha combattuto l'originale Capitan Bretagna assieme ad Albion, un presunto criminale, per vendicarsi di quello che le aveva fatto passare e per riottenere la sua vita.\nPoteri e abilit\u00e0.\nKelsey dopo essere risorta ha ottenuto una forza sovrumana e la spada del mito, un'arma sovrannaturale che le consente di emettere energia magica, datagli proprio dallo spirito di Capitan Bretagna, sovrano del reame mistico di Altromondo."}
{"id": "1280171", "revid": "110157", "url": "https://it.wikipedia.org/wiki?curid=1280171", "title": "Hov", "text": "Hov \u00e8 un comune delle Isole F\u00e6r \u00d8er. Ha una popolazione di 127 abitanti e fa parte della regione di Su\u00f0uroy sull'isola omonima.\nHov, sulla costa centro-occidentale dell'isola, \u00e8 l'unica localit\u00e0 abitata del comune."}
{"id": "1280173", "revid": "1305772", "url": "https://it.wikipedia.org/wiki?curid=1280173", "title": "F\u00e1mjin", "text": "F\u00e1mjin \u00e8 un comune delle Isole F\u00e6r \u00d8er. Ha una popolazione di 117 abitanti e fa parte della regione di Su\u00f0uroy sull'isola omonima.\nF\u00e1mjin, sulla costa centro-occidentale dell'isola, \u00e8 l'unica localit\u00e0 abitata del comune.\nLa chiesa del villaggio conserva al suo interno la prima originale bandiera faroese."}
{"id": "1280175", "revid": "144796", "url": "https://it.wikipedia.org/wiki?curid=1280175", "title": "Giuseppe di Sassonia-Altenburg", "text": "Biografia.\nEgli era il secondo, ma il primo sopravvissuto, dei figli di Federico di Sassonia-Hildburghausen (di Sassonia-Altenburg dal 1826) e di Carlotta di Meclemburgo-Strelitz. Giuseppe succedette al padre come Duca di Sassonia-Altenburg alla sua morte nel 1834.\nNel 1814, lui ed il fratello combatterono con gli alleati contro la Francia nelle Guerre Napoleoniche. Successivamente venne nominato Maggiore Generale al servizio dell'esercito di Sassonia.\nEgli diede un nuovo assetto urbanistico ad Altenburg, ma il suo governo fu prevalentemente conservatore e resistente alle riforme; per questo, egli venne costretto all'abdicazione durante la rivoluzione del 1848.\nMatrimonio e discendenza.\nA Kirchheim unter Teck, il 24 aprile 1817 Giuseppe spos\u00f2 Amalia di W\u00fcrttemberg, figlia del Duca Ludovico Federico Alessandro di W\u00fcrttemberg. Dal matrimonio nacquero sei figlie:"}
{"id": "1280176", "revid": "110157", "url": "https://it.wikipedia.org/wiki?curid=1280176", "title": "Aldrans", "text": "Aldrans \u00e8 un comune austriaco di 2 564 abitanti nel distretto di Innsbruck-Land, in Tirolo.\nGeografia fisica.\nAldrans \u00e8 situata, ad un'altitudine di 760 m s.l.m. su un terrazzamento di mezza montagna, percorso da numerose valli fluviali prosciugate, posto sul versante meridionale della valle dell'Inn sotto il Patscherkofel (2 246 m s.l.m.). \nStoria.\nL'origine di Aldrans potrebbe risalire a un insediamento della tarda Et\u00e0 del bronzo, dopo il rinvenimento di un'impugnatura di una spada ed altri oggetti di ferro del periodo della Cultura di La T\u00e8ne. La prima citazione del villaggio \u00e8 riportata in un documento del 955 come \"Alarein\". Nel 1157 il villaggio viene menzionato negli atti, relativi a una donazione, tra i conti di Andechs e l'abbazia di Tegernsee. Nel 1312, in un documento, viene citato \"Alrains\" derivato dal vecchio nome di \"Allrainer Veld\". Nel Medioevo Aldrans faceva parte di un importante mercato, in cooperativa con Ampass, poich\u00e9 posto sulla strada del sale traendo benefici dal transito di questo commercio. Nel XIII secolo il territorio fu diviso tra il sovrano e l'abbazia di Wilten.\nLa popolazione di Aldrans era appassionata di recitazione tanto che, nel 1750 e nel 1757, furono organizzate delle competizioni di recitazione chiamate \"Martinsspiele\"; inoltre era attivo il \"Teatro delle Amazzoni\u201d, del quale facevano parte solo le donne. Nel XIX secolo Aldrans si svilupp\u00f2 come luogo di villeggiatura estiva e nel 1884 fu collegata ad Innsbruck con una strada.\nStemma.\nLo stemma di Aldrans raffigura le ali di un'aquila in volo che formano una foglia di ninfea su sfondo oro. Le ali dell'aquila riprendono le insegne dei conti di Andechs, mentre la foglia di ninfea quelle dell'abbazia di Tegernsee; l'emblema fa riferimento alla donazione avvenuta nel 1157. Lo stemma \u00e8 stato adottato il 20 novembre 1979.\nGeografia antropica.\nSuddivisioni amministrative.\nFanno parte del territorio comunale le localit\u00e0 Rans, Ranser Feld, Herzsee (situata presso l'omonimo lago dalla caratteristica forma a cuore), Prockenh\u00f6fe, Fagslung e Wiesenh\u00f6fe.\nInfrastrutture e trasporti.\nAldrans \u00e8 ubicata sulla \"strada del sale\" che collegava Hall in Tirol con M\u00fchlbachl ed l'Europa meridionale, attualmente strada regionale (\"Landesstra\u00dfe\") L38 (\"Elb\u00f6gener Stra\u00dfe\"); la strada L32 (\"Innsbrucker Stra\u00dfe\") la collega direttamente con Innsbruck e la vicinanza con la citt\u00e0 ne fa un centro residenziale. "}
{"id": "1280179", "revid": "287204", "url": "https://it.wikipedia.org/wiki?curid=1280179", "title": "Edward Zwick", "text": "Nel 1999 ha vinto l'Oscar al miglior film come produttore di \"Shakespeare in Love\".\nBiografia.\nDopo alcuni lavori televisivi debutta nel 1986 con il film \"A proposito della notte scorsa...\", cui segue nel 1989 \"Glory - Uomini di gloria\", vincitore di 3 Oscar. Dopo aver diretto Brad Pitt in \"Vento di passioni\" (1994), negli anni seguenti dirige pellicole sempre pi\u00f9 importanti come \"Attacco al potere\" (1998) con Denzel Washington, \"L'ultimo samurai\" (2003) con Tom Cruise e \"Blood Diamond - Diamanti di sangue\" (2006) con Leonardo DiCaprio.\nSposato dal 1982 con l'attrice Liberty Godshall, come produttore cinematografico ha prodotto pellicole come \"Traffic\" (2000) e \"Shakespeare in Love\" (1998). Inoltre ha fondato insieme a Marshall Herskovitz la casa di produzioni \"Bedford Falls Company\", specializzata in serie tv, tra cui \"My So-Called Life\" e \"Ancora una volta\"."}
{"id": "1280180", "revid": "110157", "url": "https://it.wikipedia.org/wiki?curid=1280180", "title": "Ampass", "text": "Ampass \u00e8 un comune austriaco di 1 810 abitanti nel distretto di Innsbruck-Land, in Tirolo.\nGeografia fisica.\nAmpass \u00e8 situata a 651 m di altitudine su un terrazzamento del versante meridionale della valle dell'Inn. Nei dintorni della localit\u00e0 \u00e8 situato il piccolo lago di Taxerhof, circondato da un canneto e da una zona umida, adatto a ospitare aironi e cutrettole.\nStoria.\n\u00c8 probabile che Ampass fosse abitata nel XV secolo a.C., come risulta da un'urna funeraria, ritrovata sulla collina, risalente a quel periodo. Un numero maggiore di reperti, quali punte di frecce, spille di bronzo e perline, che sono stati rinvenuti, risalgono al periodo della Cultura di Hallstatt oppure a quella di La T\u00e8ne. I Romani vi costruirono una strada militare, che collegava Matrei am Brenner con Hall in Tirol passando per Igls, Sistrans, Lans e Ampass. L'unica testimonianza rimasta \u00e8 una pietra miliare di granito alta 1,9 m che si trova tuttora nel suo posto originale; questa fu presa come riferimento, nel 1254, per delimitare i confini tra le parrocchie di Wilten e di Ampass.\nNel VII secolo Ampass sub\u00ec, come tutto il Tirolo, l'invasione dei Bavari della quale rimangono soltanto scheletriche tracce. Nel 1056 l'Imperatore Enrico IV di Franconia, succeduto all'et\u00e0 di sei anni alla morte del padre Enrico III il Nero, fece costruire una cappella, inaugurata dal vescovo di Bressanone Altwin, elevata successivamente a \"capella regalis\". Nel 1140 Ampass viene citata per la prima volta nei documenti come \"Ambans\", ; a quel tempo era sotto la giurisdizione del tribunale di Sonnenburg. Nel 1313 fu elevato a comune con una propria autonomia fiscale e in quell'anno risultavano a ruolo 22 famiglie contribuenti. Con l'intensificarsi del commercio diretto verso il sud, nel 1552, l'antica strada romana fu ristrutturata ed ampliata. \nNel 1634 il villaggio fu colpito dalla peste, che ne decim\u00f2 la popolazione; in ricordo della pestilenza fu innalzata, lungo la strada del sale sul colle Sonnenb\u00fchel, una stele votiva conosciuta come \"Viertels\u00e4ule\", diventata sia l'emblema di Ampass. . Durante l'Insorgenza tirolese vi furono diversi combattimenti nel comune; gli insorti furono comandati da Josef Speckbacher, dal conte Victor Dankl . A seguito della vittoria contro i Bavaresi ed i francesi Ampass pass\u00f2 sotto la corte distrettuale di Hall in Tirol.\nTra il 1840 e gli inizi del 1900 la popolazione di Ampass, a causa dell'espansione industriale di Innsbruck, diminu\u00ec poich\u00e9 gli abitanti preferirono migrare verso la citt\u00e0 che offriva migliori possibilit\u00e0 di lavoro. La colonna Viertels\u00e4ule nel 1876 venne danneggiata da ignoti, fu restaurata e rimessa al proprio posto; successivamente fu restaurata nel 1906 e nel 1997 per opera di Johannes Stephan Schl\u00f6gl.\nStemma.\nL'emblema di Ampass \u00e8 verde al palo d'argento, sul quale \u00e8 raffigurata la \"Viertels\u00e4ule\", il simbolo di Ampass eretta a ricordo della peste. Le due partizioni verdi rappresentano i prati di cui \u00e8 circondato il comune ed il palo d'argento simbolizza la \u201cstrada del sale\u201d. Lo stemma \u00e8 stato concesso il 22 gennaio 1974.\nInfrastrutture e trasporti.\nAmpass si trova sull'antica strada del sale, che collegava Hall in Tirol con Matrei am Brenner, attualmente la Landesstra\u00dfe L 38 (\"Ellb\u00f6gener Stra\u00dfe\"). Ampass \u00e8 collegata direttamente con Innsbruck, da cui dista 8\u00a0km, con la strada L 283 (\"Ampasser Stra\u00dfe\"). \nNel territorio comunale si trova una delle finestre della galleria di base del Brennero."}
{"id": "1280183", "revid": "1793900", "url": "https://it.wikipedia.org/wiki?curid=1280183", "title": "Axams", "text": "Axams \u00e8 un comune austriaco di 5 847 abitanti nel distretto di Innsbruck-Land, in Tirolo."}
{"id": "1280184", "revid": "767487", "url": "https://it.wikipedia.org/wiki?curid=1280184", "title": "Leucismo", "text": "Il leucismo (dal greco \u03bb\u03b5\u03c5\u03ba\u03cc\u03c2, leuk\u00f2s, bianco) \u00e8 una particolarit\u00e0 genetica dovuta ad un gene, recessivo nella maggior parte dei casi, che conferisce un colore bianco alla pelliccia o al piumaggio di animali che normalmente presentano un manto di colore differente. Sia che si presenti in modo parziale che totale, il leucismo \u00e8 una forma di albinismo incompleto; infatti gli occhi mantengono la pigmentazione normale, diversamente dall'iride degli individui che manifestano albinismo oculare.\nIl leucismo \u00e8 causato dall'assenza di tirosinasi, enzima necessario alla sintesi della melanina.\nGli animali leucisti non sono eccessivamente fotosensibili, come gli albini. Sembra anzi che siano lievemente pi\u00f9 resistenti al calore rispetto agli individui normali, perch\u00e9 il colore bianco, avendo l'albedo massima, consentirebbe la pi\u00f9 elevata riflessione di radiazione incidente, riducendo di conseguenza l'assorbimento termico."}
{"id": "1280185", "revid": "1892736", "url": "https://it.wikipedia.org/wiki?curid=1280185", "title": "Jula (popolo)", "text": "Gli Jula (anche Dioula o Dyula) sono un popolo composto da circa 3.000.000 di persone che vive principalmente in villaggi del Burkina Faso, della Costa d'Avorio e del Mali, tre stati dell'Africa occidentale. La loro lingua madre \u00e8 la lingua dioula (o jula). Sono stati un popolo di commercianti e danno anche il nome alla citt\u00e0 di Bobo Dioulasso, che significa \"patria del popolo Bobo di lingua dioula\". Assieme al gruppo etnico Bobo, rappresentano una buona parte di popolazione del territorio del Burkina Faso."}
{"id": "1280186", "revid": "2146321", "url": "https://it.wikipedia.org/wiki?curid=1280186", "title": "Squadra speciale Lipsia", "text": "Squadra speciale Lipsia (\"SOKO Leipzig\") \u00e8 una serie televisiva tedesca in onda dal 31 gennaio 2001 su ZDF. In Italia \u00e8 in onda dal 6 giugno 2005 su Rai 2.\nTrama.\n\"Squadra speciale Lipsia\" ruota attorno a quattro agenti che intervengono nelle situazioni pi\u00f9 critiche e pericolose. Alla guida del nucleo operativo c'\u00e8 il commissario capo Hajo Trautzschke, intelligente e caparbio, che ha perso la moglie in un incidente e vive in una villetta alla periferia di Lipsia con la figlia Leni. Jan Maybach, funzionario del Dipartimento Federale della Polizia Criminale di Colonia, \u00e8 un profiler che si trasferisce a Lipsia dopo la separazione dalla moglie Anja con il figlio di nove anni Benni. Ina Zimmermann, fredda e determinata, si prende cura del fratello minore Tobias dopo la prematura morte dei genitori, mentre il commissario Miguel Alvarez, entrato in squadra per ultimo, ha scarsa esperienza e affronta i casi impulsivamente."}
{"id": "1280187", "revid": "110157", "url": "https://it.wikipedia.org/wiki?curid=1280187", "title": "Baumkirchen", "text": "Baumkirchen \u00e8 un comune austriaco di 1 247 abitanti nel distretto di Innsbruck-Land, in Tirolo."}
{"id": "1280190", "revid": "110157", "url": "https://it.wikipedia.org/wiki?curid=1280190", "title": "Birgitz", "text": "Birgitz \u00e8 un comune austriaco di 1 386 abitanti nel distretto di Innsbruck-Land, in Tirolo. Si trova ai piedi del Kalkk\u00f6gel."}
{"id": "1280192", "revid": "110157", "url": "https://it.wikipedia.org/wiki?curid=1280192", "title": "Ellb\u00f6gen", "text": "Ellb\u00f6gen \u00e8 un comune austriaco di 1 107 abitanti nel distretto di Innsbruck-Land, in Tirolo."}
{"id": "1280193", "revid": "144796", "url": "https://it.wikipedia.org/wiki?curid=1280193", "title": "Giorgio di Sassonia-Altenburg", "text": "Biografia.\nEgli era il quarto ma il secondo sopravvissuto dei figli di Federico di Sassonia-Hildburghausen (di Sassonia-Altenburg dal 1826) e di Carlotta di Meclemburgo-Strelitz.\nNel 1804 prese servizio nell'esercito austriaco, combatt\u00e9 nella battaglia di Lipsia e durante la campagna italiana del 1814, il principe fu ferito alla coscia sinistra e ha dovuto abbandonare la sua carriera militare.\nTornato a Hildburghausen, visse con suo fratello Giuseppe nel castello di Charlottenburg. Dal 1816-1820 Giorgio studi\u00f2 presso l'Universit\u00e0 di Heidelberg ed \u00e8 stato seguito dal re Massimiliano I di Baviera. Da questo nel 1822 con l'Ordine di San Umberto, ha ottenuto il permesso di prendere la residenza permanente a Hildburghausen, dove il suo castello fu ridisegnato. Egli fond\u00f2 a Hildburghausen una milizia giovanile.\nGiorgio succedette al fratello Giuseppe come Duca di Sassonia-Altenburg alla sua abdicazione, nel 1848.\nA Ludwigslust, il 7 ottobre 1825 Giorgio spos\u00f2 Maria di Meclemburgo-Schwerin (1803-1862), figlia del granduca Federico Ludovico di Meclemburgo-Schwerin (1778-1819) e della granduchessa Elena Pavlovna Romanova (1784-1803), dalla quale ebbe tre figli:\nMorte.\nIl 28 maggio 1853 a causa di problemi di salute, il governo fu nelle mani del figlio di suo Ernesto; egli mor\u00ec il 3 agosto al casino di caccia a Hummelshain."}
{"id": "1280194", "revid": "292162", "url": "https://it.wikipedia.org/wiki?curid=1280194", "title": "Boccadifalco", "text": "Boccadifalco (\"Vuccheifaiccu\" in siciliano) \u00e8 il sedicesimo quartiere di Palermo, sito nella zona centro-meridionale della citt\u00e0.\nIl quartiere \u00e8 compreso nella IV Circoscrizione.\nIl toponimo (\"Boccadifalco-Baida\") indica anche la ventiquattresima unit\u00e0 di primo livello di Palermo.\nStoria.\nIl borgo di Boccadifalco nasce attorno alla Riserva Reale borbonica realizzata tra il 1799 e il 1815, fautore dell'opera fu il principe Francesco, figlio di Ferdinando IV, i quali si erano rifugiati in Sicilia. che nel frattempo stava costruendo la riserva di caccia della Favorita. A differenza del parco della favorita, la riserva di Boccadifalco non era utilizzata soltanto per la caccia, al suo interno infatti venivano sperimentate nuove tecnologie e tecniche agricole, zootecniche e botaniche.\nAttorno al parco nacquero ben presto attivit\u00e0 che si affiancarono all'attivit\u00e0 del parco stesso come macellerie, taverne e le abitazioni dei lavoratori della riserva. Quando i regnanti si ritrasferirono a Napoli il parco cadde lentamente in disgrazia, ma le attivit\u00e0 e le abitazioni che lo circondavano rimasero in loco. Attualmente il parco risulta abbastanza degradato e in parte edificato.\nNegli anni trenta l'area fu scelta per la costruzione dell'Aeroporto di Palermo-Boccadifalco, questo stravolse completamente la conformazione e l'economia della zona, l'aeroporto divenne in breve tempo il terzo aeroporto nazionale per traffico passeggeri. Nel 1960 il traffico passeggeri venne spostato presso il nuovo Aeroporto di Palermo-Punta Raisi e quello di Boccadifalco trasformato in aeroporto militare.\nLuoghi d'interesse.\nIl quartiere \u00e8 noto per la presenza dell'omonimo storico Aeroporto civile e per il campo Tenente Onorato, area sportiva attrezzata militare nella quale si allena la squadra di calcio cittadina, il Palermo.\nL'AMAT vi fornisce il suo servizio tramite le linee 307, 327 e la linea notturna N4.\nTra i monumenti \u00e8 pregevole il convento di Baida, risalente al 1388, costruito per volont\u00e0 di Manfredi III Chiaramonte e successivamente donato all'Ordine cistercense e i due ponti ferroviari(uno presente in via Boccadifalco ed un altro in via Torrente d'Inverno),di stile fascista, costruiti negli anni trenta per la mai completata Ferrovia Palermo-Salaparuta e che attraversa il centro della borgata."}
{"id": "1280195", "revid": "1652134", "url": "https://it.wikipedia.org/wiki?curid=1280195", "title": "Bernau", "text": ""}
{"id": "1280196", "revid": "495812", "url": "https://it.wikipedia.org/wiki?curid=1280196", "title": "Guildford", "text": "Guildford \u00e8 il capoluogo della contea tradizionale del Surrey, nel sud-est dell'Inghilterra, sede dell'omonimo \"borough\"."}
{"id": "1280197", "revid": "110157", "url": "https://it.wikipedia.org/wiki?curid=1280197", "title": "Flaurling", "text": "Flaurling \u00e8 un comune austriaco di 1 289 abitanti nel distretto di Innsbruck-Land, in Tirolo."}
{"id": "1280198", "revid": "110157", "url": "https://it.wikipedia.org/wiki?curid=1280198", "title": "E\u017euga", "text": "Lo \u00cb\u017euga (; in lingua komi: \u042b\u0436\u044a\u044e), o E\u017euga, \u00e8 un fiume della Russia europea settentrionale, affluente di destra del fiume Pinega. Scorre nella Repubblica dei Komi, nell'Udorskij rajon, e nell'Oblast' di Arcangelo, nel Pine\u017eskij rajon.\nIl fiume ha origine sullo spartiacque tra Pinega e Va\u0161ka nella parte nord-occidentale del distretto Udorskij in una zona poco popolata e scorre prima verso nord poi in direzione ovest, fa un brusco cambio di direzione verso nord e infine verso sud-ovest. Nel corso superiore scorre su terreno collinare, nel corso inferiore, lungo una pianura paludosa. Sfocia nella Pinega a 187\u00a0km dalla foce, presso l'omonimo insediamento di \u00cb\u017euga. Ha una lunghezza di 165\u00a0km, il suo bacino \u00e8 di 2\u00a0850\u00a0km\u00b2."}
{"id": "1280203", "revid": "110157", "url": "https://it.wikipedia.org/wiki?curid=1280203", "title": "Fritzens", "text": "Fritzens \u00e8 un comune austriaco di 2 077 abitanti nel distretto di Innsbruck-Land, in Tirolo."}
{"id": "1280205", "revid": "205250", "url": "https://it.wikipedia.org/wiki?curid=1280205", "title": "Wallace Clement Sabine", "text": "Laureatosi presso l'Ohio State University nel 1886 all'et\u00e0 di 18 anni dopo aver frequentato la Harvard University, vi rimase come membro della facolt\u00e0. Sabine \u00e8 stato il progettista acustico della Boston Symphony Hall, considerata uno dei migliori teatri al mondo per la sua acustica.\nCarriera.\nLa carriera di Sabine rappresenta la storia della nascita del moderno campo dell'acustica architettonica. Nel 1895 si present\u00f2 il problema di migliorare l'acustica della Fogg Lecture Hall, facente parte del Fogg Art Museum di Harvard: un obiettivo impossibile, a detta del collegio dei docenti del dipartimento di fisica di Harvard. L'incarico pass\u00f2 di mano in mano finch\u00e9 non capit\u00f2 al giovane professore di fisica W.C. Sabine risolvere il problema. Sabine, sebbene molto stimato dai suoi docenti, non aveva mai ottenuto la laurea in fisica e non aveva grande esperienza con l'acustica. \nSabine affront\u00f2 la questione cercando di determinare cos'\u00e8 che rendeva la Fogg Lecture Hall differente da altre strutture acusticamente accettabili, in particolare il Sanders Theater, considerato acusticamente eccellente. Infatti, per diversi anni, Sabine ed il suo gruppo di assistenti passarono molto tempo a spostare gli scaffali e gli arredi fra le due strutture, testando poi l'acustica con un organo; in particolare furono spostate centinaia di poltrone imbottite dal Sanders Theater alla Fogg Lecture Hall, il tutto durante la notte, per poi rimettere tutto al proprio posto all'alba, prima dell'apertura delle sale. Sabine effettu\u00f2 migliaia di particolari misurazioni (sebbene inaccurate per gli standard odierni), valutando il tempo di decadimento del suono su varie frequenze, in presenza di differenti materiali. Egli test\u00f2 il tempo di riverbero con molti e differenti tipi di tappeti orientali dentro la Fogg Lecture Hall, con diverse persone sedute sulle poltrone: scopr\u00ec in questo modo che il corpo di una persona abbatte il tempo di riverbero come circa sei poltrone imbottite. \nTramite queste \"incursioni notturne\", Sabine fu in grado di determinare una precisa relazione fra la qualit\u00e0 acustica, le dimensioni della sala, e la capacit\u00e0 di assorbimento acustico delle superfici presenti. Defin\u00ec cos\u00ec formalmente il tempo di riverbero, che \u00e8 ancora la pi\u00f9 importante caratteristica correntemente in uso per stabilire il livello di qualit\u00e0 acustica di una stanza. Il tempo di riverbero \u00e8 definito come il numero di secondi necessari all'intensit\u00e0 delle riflessioni per decadere di 60\u00a0dB (decibel) al di sotto del livello di intensit\u00e0 del suono originario. La sua formula \u00e8\ndove T \u00e8 il tempo, V \u00e8 il volume della stanza in metri cubi, ed A \u00e8 l'area di assorbimento del suono in metri quadri.\nInoltre, studiando diversi ambienti giudicati acusticamente eccellenti, Sabine fu in grado di determinare che le migliori sale da concerto avevano un tempo di riverbero di 2-2.25 secondi (un tempo inferiore renderebbe le sale \"secche\" per un ascoltatore), mentre le migliori sale da lettura hanno un tempo di riverbero leggermente inferiori ad 1 secondo. La sala di lettura del Fogg Museum, invece, aveva un tempo di riverbero di 5.5 secondi, cio\u00e8 una parola restava udibile per 5.5 secondi, addirittura 12-15 secondi se l'oratore proseguiva a parlare. Un ascoltatore, quindi, doveva sopportare un alto grado di risonanza ed eco.\nIn seguito alla sua scoperta, Sabine rivest\u00ec la Fogg Lecture Hall di materiale fono-assorbente, per tagliare il tempo di riverbero e ridurre l'effetto-eco. Questo successo rafforz\u00f2 la carriera di Wallace Clement Sabine, favorendone l'assunzione come consulente di acustica presso la Boston Symphony Hall, il primo teatro progettato seguendo le basilari nozioni di acustica. Il design acustico di Sabine fu un gran successo e la Symphony Hall di Boston \u00e8 generalmente considerata una delle migliori sale da concerto nel mondo. Inoltre, l'unit\u00e0 di assorbimento del suono \u00e8 stata nominata sabin in suo onore."}
{"id": "1280206", "revid": "1632387", "url": "https://it.wikipedia.org/wiki?curid=1280206", "title": "Monte Saccarello", "text": "Il monte Saccarello (\"munte Sciacar\u00e9e\" in brigasco, \"munte Sciacar\u00e9\" in ligure \"mont Saccarel\" in francese) \u00e8 una montagna delle Alpi liguri alta 2.200\u00a0m. Assieme al monte Front\u00e8 (2.152\u00a0m), alla cima Missun (2.355\u00a0m) e al monte Bertrand (2.482\u00a0m) forma il \"nodo del monte Saccarello\": un massiccio alpino, costituito in prevalenza da substrati calcarei flyschoidi (Unit\u00e0 di Sanremo), che si caratterizza per le morfologie relativamente poco aspre.\nLa vetta del monte Saccarello \u00e8 dal 1947 un punto di confine amministrativo tra le province di Imperia e di Cuneo e confine di Stato tra l'Italia e la Francia (Dipartimento delle Alpi Marittime). La sua sommit\u00e0 costituisce il punto pi\u00f9 elevato del territorio ligure. Qui si trova la sorgente del Tanaro. Si trova alla convergenza di tre vallate: la val Tanaro a nord-est, la val Roia a ovest e la valle Argentina a sud-est.\nCaratteristiche.\nSulla sommit\u00e0 dell'anticima orientale, a quota 2164\u00a0m s.l.m., \u00e8 presente una grande statua bronzea raffigurante il Cristo Redentore, facente parte di un gruppo di sculture collocate, nei primi anni del XX secolo, sulle montagne pi\u00f9 alte di ogni regione italiana. A circa 1,4\u00a0km dalla cima, seguendo lo spartiacque in direzione levante, sorge a quota 2054\u00a0m s.l.m., il Rifugio Sanremo, di propriet\u00e0 della sezione di Sanremo del Club Alpino Italiano.\nLungo il versante nord-orientale del monte Saccarello si sviluppano gli impianti sciistici e le relative piste da sci della localit\u00e0 sciistica di Monesi di Triora, frazione del comune di Triora. Il versante opposto, invece, \u00e8 a strapiombo sulla frazione di Verdeggia, ancora nel comune di Triora.\nAmbiente.\nFlora.\nIl paesaggio vegetale \u00e8 quello tipico dell'alta montagna nelle Alpi sud-occidentali, in cui ai boschi montani di latifoglie o misti, tipici del piano montano, si susseguono altimetricamente i boschi subalpini di conifere (soprattutto larice) o si alternano i pascoli secondari di origine antropica, superati i 1700\u20131800\u00a0m di altitudine troviamo poi lande ad arbusteti subalpini (rodoreti, vaccinieti) e infine lembi di pascolo primario alpino (formazioni calcifile inquadrabili nell'alleanza Oxytropido-Elynion), questi ultimi strettamente limitati alla dorsale sommitale (oltre i 2000\u20132100\u00a0m); sul Saccarello non mancano neppure le formazioni casmofile tipiche degli ambienti rocciosi e quelle dei ghiaioni e macereti calcarei.\nI versanti meridionali del gruppo montuoso sono costituiti da rocce flischoidi (flysch dell'Unit\u00e0 \"Sanremo-Monte Saccarello\") stratificate e disposte a reggipoggio, di conseguenza si presentano decisamente acclivi e caratterizzati da pareti rocciose, alternate a ripidissimi pendii detritici, solo parzialmente consolidati e colonizzati dalla vegetazione arborea, costituita da contorti esemplari di larice e alle quote inferiori da pino silvestre, faggio e acero montano, mentre a quote ancora inferiori (al di sotto dei 1000\u20131100\u00a0m sul versante della Valle Argentina) troviamo estese formazioni a carpino nero.\nSui versanti settentrionali gli strati assumono una tipica disposizione a franapoggio e hanno subito una maggiore erosione che ha favorito la formazione di pendii meno inclinati e scoscesi e l'insediamento di una vegetazione pi\u00f9 fitta e continua, caratterizzata da lariceti e arbusteti subalpini a rododendro rosso (Rhododendron ferrugineum) o a mirtillo comune (Vaccinium myrtillus) e mirtillo nero (Vaccinium uliginosum), alternati a formazioni a ontano verde (Alnus viridis) nelle aree pi\u00f9 umide. Nella fascia montana del versante nord troviamo invece boshi misti con faggio, acero di monte e abete bianco.\nTra gli elementi floristici pi\u00f9 interessanti del Monte Saccarello va sicuramente annoverata l'abbondante fioritura del meleagride di Moggridge (Fritillaria tubiformis subsp. moggridgei), dalle campane gialle ricurve punteggiate di bordeaux. Si tratta di una pianta soggetta a protezione regionale abbastanza diffusa sul versante nord-orientale del Saccarello.\nAltre piante di particolare interesse, tipiche del paesaggio alpino, si possono trovare al limite meridionale dell'areale: il doronico dei macereti (Doronicum grandiflorum), la stella alpina (Leontopodium alpinum), l'aglio serpentino (Allium victorialis) e l'anemone del Monte Baldo (Anemonoides baldensis). Sono diffuse anche le specie legate alle praterie culminali alpine e appenniniche quali l'anemone alpino (Pulsatilla alpina subsp. millefoliata), l'Anemone a fiori di narciso (Anemone narcissiflora) o il senecione capitato (Tephroseris integrifolia subsp. capitata) dai vistosi capolini color giallo-arancio.\nNon mancano gli endemismi esclusivi delle Alpi occidentali, come la genziana ligure (Gentiana ligustica), la genziana di Villars (Gentiana burseri subsp. villarsii), l'astragalo svizzero (Oxytropis helvetica), l'Allium narcissiflorum, la primula impolverata (Primula marginata), la viola di Cavillier (Viola calcarata subsp. cavillieri) dalle grandi corolle di colore variabile dal blu, al bianco al giallo e la rarissima (appena cinque stazioni conosciute in tutto il mondo) centaurea di Bicknell (Rhaponticum bicknellii), copiosamente presente sulle pendici meridionali del massiccio, significativa anche la presenza dell'Androsace adfinis ssp. adfinis una piccola primulacea, dalla fioritura relativamente precoce (fine maggio-met\u00e0 giugno subito dopo la fusione della neve), che in Italia \u00e8 conosciuta solo per pochissime localit\u00e0 delle Alpi sud-occidentali e che nella zona del Saccarello ha le sue uniche stazioni liguri.\nFauna.\nSulle pendici della montagna si possono trovare varie specie di mammiferi tipici degli ambienti alpini tra i quali vi sono la lepre bianca (Lepus timidus), l'ermellino (Mustela erminea), la marmotta (Marmota marmota) e il camoscio delle Alpi (Rupicapra rupicapra).\nTra i volatili sono diffusi l'aquila reale (Aquila chrysaetos), la poiana (Buteo buteo), il gheppio (Falco tinnunculus) e il biancone (Circa\u00ebtus gallicus).\nSono inoltre presenti nella zona alcuni esemplari di gufo reale (Bubo bubo) e di gallo forcello (Tetrao tetrix).\nTutela naturalistica.\nLe pendici meridionali della montagna fanno parte del Parco naturale regionale delle Alpi Liguri.\nAccesso alla cima.\nLa cima del Saccarello pu\u00f2 essere raggiunta in auto e moto da Monesi per mezzo di una rotabile in parte asfaltata, oppure percorrendo la strada sterrata ex militare che collega il monte al colle di Tenda. Quest'ultima \u00e8 disseminata di numerosi ruderi di batterie di artiglieria in funzione anti-francese a presidio della sottostante alta val Roia. Furono costruite agli inizi del Novecento ed ora sono in stato di abbandono o riutilizzate come rifugio per animali nel periodo estivo. La cima \u00e8 raggiungibile a piedi o in mtb tramite sentiero sempre da Monesi e da Realdo, oppure percorrendo un tratto dell'Alta via dei Monti Liguri da San Bernardo di Mendatica o dalla Colla Melosa - sella d'Agnaira."}
{"id": "1280207", "revid": "121164309", "url": "https://it.wikipedia.org/wiki?curid=1280207", "title": "Fulpmes", "text": "Fulpmes \u00e8 un comune austriaco di 4 281 abitanti nel distretto di Innsbruck-Land, in Tirolo. Stazione sciistica, ha ospitato una gara di Coppa del Mondo di sci alpino 1975; \u00e8 il capolinea della ferrovia della Stubaital, che la collega a Innsbruck. Nel comune \u00e8 inoltre presente una scuola condivisa da pi\u00f9 comuni della Stubaital, la NMS Vorderes Stubai. Nel comune sono presenti diversi supermercati come MPREIS, BIPA, SPAR e ristoranti di diverse culture."}
{"id": "1280209", "revid": "309289", "url": "https://it.wikipedia.org/wiki?curid=1280209", "title": "Ile\u0161a", "text": "L'Ile\u0161a () \u00e8 un fiume della Russia europea settentrionale, affluente di destra del fiume Pinega. Scorre nell'Oblast' di Arcangelo, nel Verchnetoemskij rajon, e nella Repubblica dei Komi, nell'Udorskij rajon.\nIl fiume scorre inizialmente in direzione sud-occidentale, dopo un ampio giro svolta a nord, direzione che mantiene sino alla foce. Il suo corso si snoda in un paesaggio collinare nella foresta di conifere. Sfocia nella Pinega a 619\u00a0km dalla foce, presso l'insediamento di Ust'-Ile\u0161a. Ha una lunghezza di 204\u00a0km, il suo bacino \u00e8 di 2\u00a0250\u00a0km\u00b2. Un solo villaggio lungo il suo corso: Krasnaja. Il suo maggior affluente \u00e8 la Pinegskaja Entala (lungo 76\u00a0km) proveniente dalla sinistra idrografica."}
{"id": "1280211", "revid": "309289", "url": "https://it.wikipedia.org/wiki?curid=1280211", "title": "Pok\u0161enga", "text": "La Pok\u0161enga (in russo \u041f\u043e\u043a\u0448\u0435\u043d\u0433\u0430) \u00e8 un fiume della Russia europea settentrionale, affluente di sinistra del fiume Pinega. Scorre nell'Oblast' di Arcangelo, nei rajon Vinogradovskij e Pine\u017eskij.\nIl fiume ha la sua sorgente nell'estremo sud-ovest del distretto di Pine\u017eskij a tre chilometri dal confine con il distretto di Vinogradovskij. Scorre inizialmente in direzione nord-ovest poi gira a nord-est e si muove in questa direzione per il resto del percorso segnando per un lungo tratto il confine tra i due distretti. Le rive del fiume sono piuttosto deserte e spopolate, qualche piccolo insediamento si trova solo nel tratto inferiore. Sfocia nella Pinega a 269\u00a0km dalla foce. Ha una lunghezza di 170\u00a0km, il suo bacino \u00e8 di 4\u00a0960\u00a0km\u00b2.\nI maggiori affluenti sono: Ochtoma (lungo 81\u00a0km) proveniente dalla sinistra idrografica, Pil'men'ga (96\u00a0km) e \u0160etogorka (81\u00a0km) dalla destra. Gela dalla fine di ottobre - novembre, sino a fine di aprile - maggio."}
{"id": "1280212", "revid": "110157", "url": "https://it.wikipedia.org/wiki?curid=1280212", "title": "Gnadenwald", "text": "Gnadenwald \u00e8 un comune austriaco di 788 abitanti nel distretto di Innsbruck-Land, in Tirolo."}
{"id": "1280214", "revid": "309289", "url": "https://it.wikipedia.org/wiki?curid=1280214", "title": "Jula (fiume)", "text": "Lo Jula () \u00e8 un fiume della Russia europea settentrionale, affluente di sinistra del fiume Pinega. Scorre nell'Oblast' di Arcangelo, nei rajon Vinogradovskij e Pine\u017eskij.\nIl fiume scorre in una zona spopolata in direzione mediamente settentrionale. Sfocia nella Pinega a 314\u00a0km dalla foce. Ha una lunghezza di 250\u00a0km, il suo bacino \u00e8 di 5\u00a0290\u00a0km\u00b2. Nel corso inferiore, sulle rive del fiume, si trova il villaggio di Pa\u010dicha. Il suo maggior affluente \u00e8 la Ura (lungo 83\u00a0km) proveniente dalla destra idrografica.\nDal 2019, il corso superiore del fiume \u00e8 diventato parte della riserva naturale Dvinsko-Pine\u017eskij (\u0414\u0432\u0438\u043d\u0441\u043a\u043e-\u041f\u0438\u043d\u0435\u0436\u0441\u043a\u0438\u0439 \u0437\u0430\u043a\u0430\u0437\u043d\u0438\u043a)."}
{"id": "1280215", "revid": "110157", "url": "https://it.wikipedia.org/wiki?curid=1280215", "title": "G\u00f6tzens", "text": "G\u00f6tzens \u00e8 un comune austriaco di 3 951 abitanti nel distretto di Innsbruck-Land, in Tirolo."}
{"id": "1280216", "revid": "1610576", "url": "https://it.wikipedia.org/wiki?curid=1280216", "title": "Serie B d'Eccellenza 1988-1989 (pallacanestro maschile)", "text": "Il campionato di basket di serie B d'Eccellenza (B1) 1988-1989 rappresenta il terzo livello del campionato italiano di pallacanestro.\nVi partecipano 16 che si incontrano per la regular season in partite di andata e ritorno, la vittoria vale 2 punti, la sconfitta 0. In questo campionato non sono previsti tesseramenti di giocatori stranieri, per questo viene definito il 'vero' campionato italiano.\nSono previste 2 promozioni determinate dalle sfide play-off tra le prime 4 classificate.\nRetrocedono le ultime 4 classificate.\nRegular season.\nClassifica.\nLegenda:"}
{"id": "1280217", "revid": "10348053", "url": "https://it.wikipedia.org/wiki?curid=1280217", "title": "Astigiana", "text": ""}
{"id": "1280218", "revid": "200568", "url": "https://it.wikipedia.org/wiki?curid=1280218", "title": "Gries am Brenner", "text": "Gries am Brenner \u00e8 un comune austriaco di 1 329 abitanti nel distretto di Innsbruck-Land, in Tirolo.\nGeografia fisica.\nGries am Brenner \u00e8 un paese alpino sito pochi chilometri oltre il confine con l'Italia al Brennero (Trentino-Alto Adige). \u00c8 situato nella Wipptal, all'imbocco della valle Obernbergtal posta sul versante occidentale. Qui il fondovalle si allarga sufficientemente per accogliere l'abitato, il fiume Sill e la strada Brennerstra\u00dfe. Nel territorio comunale \u00e8 presente il lago del Brennero (in tedesco \"Brennersee\").\nStoria.\nGi\u00e0 in epoca romana Gries am Brenner era un'importante stazione di passaggio verso sud, ma l'insediamento definitivo \u00e8 del tardo Medioevo; quelli pi\u00f9 antichi risalgono al periodo pre-romano e sono a N\u00f6sslach e Vinader. La strada era percorsa da commercianti, viaggiatori e pellegrini, per cui lungo il tragitto furono costruiti vari insediamenti. .\nA protezione della strada, sul territorio di Gries, fu costruita una fortezza ma nel 1241 nacque un conflitto tra Alberto III di Tirolo e la diocesi di Bressanone che ne impose la demolizione. Mainardo II di Tirolo-Gorizia fece costruire nel 1287, in localit\u00e0 Leug poco pi\u00f9 a sud di Gries, una fortezza come stazione doganale per la riscossione dei dazi; successivamente Federico IV d'Asburgo fece costruire nei pressi una piccola chiesa che ebbe, tra il 1461 ed il 1811, un proprio vicariato. L'imperatore Massimiliano I d'Asburgo fu un assiduo frequentatore di Gries poich\u00e9 il territorio era ricco di selvaggina; durante le sue battute di caccia soggiornava alla locanda \u201cWei\u00dfes R\u00f6\u00dfl\u201c. Gries benefici\u00f2, fino al 1560, della ricchezza creata dalle miniere nella vicina Obernbergtal, avendo sul proprio territorio magazzini e laboratori per la lavorazione dell'argento.\nNel 1809, durante l'Insorgenza tirolese il generale Fran\u00e7ois Joseph Lefebvre, come ritorsione alla sconfitta subita dalle truppe sassoni nelle vicinanze di Mules, distrusse la stazione doganale di Lueg che fu definitivamente chiusa nel 1815. Dopo la Seconda guerra mondiale, per alcuni anni, fu sfruttata la miniera di carbone al Giogo di N\u00f6sslach. , il paese si \u00e8 trasformato in una localit\u00e0 tranquilla, con un piccolo numero di turisti.\nIl 15 settembre 1991 si svolse a Gries una manifestazione politica irredentista, soprannominata \"Vento baltico\", definita dai promotori \u00abuna grande manifestazione al Brennero, quele primo obiettivo per conseguire il pi\u00f9 velocemente possibile la riunificazione del Tirolo e impedire la concessione della \u00bb. Tale manifestazione fu ideata da Karl Wolfgang Scheiber, Christian Waldner, segretario della \"Junge Generation\" dell'SVP, Ferdinand Willeit e Franz Pahl, autore del libro \"Tiroler Einheit, jetzt!\" dove indica cinque punti per la secessione dell'Alto Adige e la sua unificazione al Tirolo austriaco.\nStemma.\nLo stemma di Gries am Brenner \u00e8 costituito da tre fortezze di colore nero su sfondo giallo. Le fortezze si riferiscono a quelle di Leug, Schloss\u00f6gg e Morh\u00e4usl. Lo stemma \u00e8 stato ufficializzato il 9 gennaio 1973.\nGeografia antropica.\nIl territorio di Gries am Brenner confina con i comuni italiani di Brennero e Val di Vizze e quelli austriaci di Obernberg am Brenner, Steinach am Brenner, Trins e Vals.\nSuddivisioni amministrative.\nIl comune conta, oltre alla sede municipale, 16 frazioni: Au, Brenner (o Brennerpass), Brennersee, Egg, Gasse, H\u00f6lden, Lueg, Neder, N\u00f6sslach, Obergries, Planken, Plattl, Ritten, Untergries, Venn e Vinaders.\nEconomia.\nGries am Brenner \u00e8 la base di partenza sia per il turismo invernale sia per quello estivo. \u00c8 possibile raggiungere la Sattelbergalm, situata a 2 115\u00a0m s.l.m. sulla sella del confine, divenuta nota ed attrezzata stazione sciistica e meta estiva d'escursioni. Gli alberghi, lungo la strada, si trovano qui gi\u00e0 da alcuni secoli proprio per la natura di localit\u00e0 di passaggio.\nInfrastrutture e trasporti.\nGries am Brenner \u00e8 attraversato dalla strada Landesstra\u00dfe B182 Brennerstra\u00dfe; la ferrovia del Brennero, situata sul versante orientale, e l'autostrada A13 Brenner Autobahn su quello occidentale, si trovano su un livello superiore.\nSport.\nGries am Brenner ha ospitato, assieme ad Altenmarkt-Zauchensee, i Campionati austriaci di sci alpino 1991."}
{"id": "1280219", "revid": "81103", "url": "https://it.wikipedia.org/wiki?curid=1280219", "title": "Rinchenia mongoliensis", "text": "Il Rinchenia era un dinosauro degli oviraptoridi, vissuto in Mongolia durante il Tardo Cretaceo. Inizialmente descritto come una specie del pi\u00f9 noto genere Oviraptor, si scopr\u00ec solo recentemente che erano diversi per alcuni tratti fisionomici. Anche il suo nome, rimasto per molto tempo \"nomen nudum\", fu usato dalla comunit\u00e0 scientifica molto recentemente.\nUguale all'Oviraptor?\nAppartenenti alla stessa famiglia, l'Oviraptor ed il \"Rinchenia\" erano molto simili: lunghi entrambi due metri e mezzo, avevano molte caratteristiche in comune. Soltanto quando fu confrontato il loro cranio, si cap\u00ec che non erano identici: infatti, il \"Rinchenia\" aveva una cresta pi\u00f9 vistosa del pi\u00f9 famoso \"cugino\". Probabilmente, i maschi la esibivano durante la stagione degli amori per scacciare potenziali rivali e per conquistare un harem di femmine."}
{"id": "1280221", "revid": "15756", "url": "https://it.wikipedia.org/wiki?curid=1280221", "title": "Ernesto I di Sassonia-Altenburg", "text": "Biografia.\nEgli era il figlio maggiore di Giorgio di Sassonia-Altenburg e di Maria di Meclemburgo-Schwerin e succedette al padre come Duca di Sassonia-Altenburg alla di lui morte, nel 1853.\nNel 1845 inizi\u00f2 la sua carriera militare a Breslavia e poi entr\u00f2 nel servizio prussiano. Mentre visit\u00f2 la cugina Alexandra, ha incontrato lo zar Alessandro II, con il quale stringe amicizia. Dopo la fine degli studi presso l'Universit\u00e0 di Lipsia, venne promosso a tenente del 1\u00ba Reggimento prussiano delle guardia a piedi a Potsdam.\nMatrimonio.\nPoco dopo la sua nomina a maggiore, egli spos\u00f2 a Dessau, il 28 aprile 1853, Agnese di Anhalt, figlia di Leopoldo IV di Anhalt-Dessau, da cui ebbe due figli:\nDuca di Sassonia-Altenburg.\nSuo padre mor\u00ec il 3 agosto 1853, diventando duca di Sassonia-Altenburg. Ha semplificato l'amministrazione statale e Altenburg divenne, sotto il suo governo, una grande citt\u00e0 industriale.\nIl 16 febbraio 1855 venne nominato generale dell'esercito prussiano. Allo scoppio della guerra tedesca tra la Prussia e l'Austria, egli si alle\u00f2 con la Prussia.\nMorte.\nErnesto mor\u00ec senza eredi maschi diretti; per questo, gli succedette il nipote, Ernesto, figlio di suo fratello Maurizio"}
{"id": "1280223", "revid": "110157", "url": "https://it.wikipedia.org/wiki?curid=1280223", "title": "Gries im Sellrain", "text": "Gries im Sellrain \u00e8 un comune austriaco di 599 abitanti nel distretto di Innsbruck-Land, in Tirolo."}
{"id": "1280224", "revid": "113958", "url": "https://it.wikipedia.org/wiki?curid=1280224", "title": "Rinchenia", "text": ""}
{"id": "1280226", "revid": "1718925", "url": "https://it.wikipedia.org/wiki?curid=1280226", "title": "Lancaster (Lancashire)", "text": "Lancaster \u00e8 una citt\u00e0 della contea tradizionale del Lancashire, nel Nord Ovest dell'Inghilterra.\nGeografia.\nLancaster \u00e8 situata sull'estuario del fiume Lune, a 5 km dalle coste mar d'Irlanda.\nStoria.\nIl sito del castello di Lancaster fu occupato da un fortino romano costruito nel I secolo. Dopo la conquista normanna dell'Inghilterra la localit\u00e0 cadde nelle mani di Guglielmo il Conquistatore, il quale la infeud\u00f2 a Ruggero di Montgommery. Nel \"Domesday Book\" del 1086 Lancaster fu menzionata per la prima volta come \"Loncastre\". Durante la dominazione normanna venne completato l'importante castello attorno al quale si svilupp\u00f2 l'abitato. Nel 1193 Riccardo Cuor di Leone concesse a Lancaster lo status di borough.\nNel medioevo Lancaster, a causa della sua vicinanza con il confine fu frequentemente attaccata ed assediata dagli scozzesi. Nel 1322 Lancaster fu saccheggiata ed incendiata dalle truppe di Robert the Bruce. La citt\u00e0 venne nuovamente attaccata dagli scozzesi dopo la battaglia di Otterburn del 1389.\nNel XVIII e nel XIX secolo il porto di Lancaster, costruito nel villaggio di Glasson Dock, si afferm\u00f2 come uno dei principali scali dell'Inghilterra grazie principalmente ai traffici con le Indie Occidentali e alla tratta degli schiavi africani. \nNel 1937 Lancaster ottenne lo status di citt\u00e0.\nCultura.\nIstruzione.\nUniversit\u00e0.\nLa citt\u00e0 \u00e8 sede dell'universit\u00e0 di Lancaster, fondata nel 1964, e di una sede distaccata dell'universit\u00e0 della Cumbria. \nInfrastrutture e trasporti.\nStrade.\nLa principale via d'accesso alla citt\u00e0 \u00e8 l'autostrada M6.\nFerrovie.\nLancaster \u00e8 servita da una stazione ferroviaria lungo la West Coast Main Line."}
{"id": "1280228", "revid": "110157", "url": "https://it.wikipedia.org/wiki?curid=1280228", "title": "Grinzens", "text": "Grinzens \u00e8 un comune austriaco di 1 416 abitanti nel distretto di Innsbruck-Land, in Tirolo."}
{"id": "1280230", "revid": "104458", "url": "https://it.wikipedia.org/wiki?curid=1280230", "title": "Cook", "text": ""}
{"id": "1280232", "revid": "110157", "url": "https://it.wikipedia.org/wiki?curid=1280232", "title": "Hatting", "text": "Hatting \u00e8 un comune austriaco di 1 395 abitanti nel distretto di Innsbruck-Land, in Tirolo. Tra il 1974 e il 1993 era stato accorpato al comune di Inzing."}
{"id": "1280235", "revid": "1073227", "url": "https://it.wikipedia.org/wiki?curid=1280235", "title": "Licenza di matrimonio", "text": "Licenza di matrimonio \u00e8 un film del 2007 diretto da Ken Kwapis.\nTrama.\nBen Murphy e Sadie Jones sono fidanzati e vogliono sposarsi, ma c'\u00e8 un problema: la chiesa frequentata dalla famiglia di Sadie, St. Augustine, \u00e8 guidata dal reverendo Frank, che non intende benedire l'unione dei due giovani fino a che non avranno frequentato e superato il suo corso di preparazione al matrimonio. Il corso consiste in una serie di stravaganti lezioni, bizzarri compiti a casa e alcune intrusioni nella privacy che mettono alla prova il rapporto tra Ben e Sadie."}
{"id": "1280236", "revid": "222571", "url": "https://it.wikipedia.org/wiki?curid=1280236", "title": "Monte Cimone di Tonezza", "text": "Il Monte Cimone di Tonezza \u00e8 una montagna delle Prealpi Venete alta 1.226\u00a0m (la cima si \u00e8 notevolmente abbassata in seguito agli eventi della prima guerra mondiale che la sconvolsero completamente). Si trova in provincia di Vicenza, a nord di Arsiero, alla confluenza dell'Astico e del Posina.\nPrima guerra mondiale.\nIl Cimone, di strategica importanza durante la grande guerra - la storiografia austriaca denomina infatti il Cimone la \"Gibilterra\" del fronte italiano - fu ampiamente conteso a partire dall'Offensiva di primavera del 1916.\nLa vetta cadde in mano austroungarica il 25 maggio 1916, dieci giorni dopo l'inizio della Fr\u00fchjahrsoffensive e vi rimase fino al 23 di luglio. Gli imperiali, svanita la speranza di sfociare in pianura e dopo le difficolt\u00e0 incontrate sul fronte russo, ridussero le forze spostando la linea su posizioni dominanti gli altopiani e sulle propaggini di particolare valore tattico, tra le quali il Monte Cimone.\nI soldati sardi della Brigata Bisagno avevano tentato ripetutamente di occuparlo con l'uso di scale e corde, ma erano stati sempre respinti con massi e bombe a mano. Il 23 luglio 1916 vi riuscirono i battaglioni alpini Val Leogra e Clapier, il 154\u00ba e 153\u00ba Fanteria. Da parte austroungarica fu allora programmata in ogni modo, ma invano, la riconquista. Si decise quindi di adottare l'unica soluzione possibile: far saltare per aria la cima e spazzare via cos\u00ec il forte presidio italiano. Mentre i salisburghesi del 1\u00ba Battaglione del 59\u00ba Reggimento Rainer difendevano quota 1217, una compagnia del 14\u00ba Battaglione zappatori al comando del tenente Albin Mlakar in poco meno di due mesi scav\u00f2 una galleria di trenta metri sino alla base della cima, vedendo per\u00f2 il lavoro quasi completamente vanificato per l'esplosione di una camera di contromina italiana. Appurato che il tunnel poteva essere risistemato, si complet\u00f2 il lavoro di scavo predisponendo una mina gigantesca con 142 quintali d'esplosivo.\nLa mina fu fatta brillare alle ore 5:45 del 23 settembre, due mesi esatti dopo la riconquista italiana, mentre si svolgeva il cambio di un battaglione della brigata italiana di fanteria \"Sele\" l\u00ec dislocata con altri reparti: due spaventosi boati riecheggiarono pi\u00f9 volte tra le montagne vicine, seguiti da due torri di terra e di polvere che si alzarono in aria, mentre massi giganteschi precipitavano lungo le valli: tutto si svolse in pochi minuti durante i quali, sconvolta la cima del monte e sepolti oltre mille soldati, le truppe austroungariche balzarono in avanti per occupare le posizioni italiane dove lo scompiglio era stato tale da non permettere reazione alcuna. Quando la nebbia si dirad\u00f2, ai superstiti apparve uno spettacolo apocalittico e straziante, reso pi\u00f9 tragico dal crepitio improvviso delle mitragliatrici italiane annidate sul Monte Caviojo, insieme con il martellare delle artiglierie e il lamento dei superstiti sepolti. Molti soldati rimasero infatti sepolti vivi e per salvarli gli austroungarici proposero una tregua che per\u00f2 i comandi italiani rifiutarono; solo 35 di essi poterono essere tratti in salvo dagli imperiali tra il 23 settembre e il 4 ottobre. I resti di 1.210 caduti (tutti ignoti) furono invece recuperati nel primo dopoguerra e ricomposti nell'omonimo ossario.\nDa allora il Monte Cimone \u00e8 diventata una montagna considerata Sacra e al nome della montagna il paese di Tonezza leg\u00f2 il proprio ribattezzandosi in \"Tonezza del Cimone\".\nAlpinismo.\nIl Monte Cimone \u00e8 l'estremit\u00e0 meridionale di una lunga barriera rocciosa che fascia a sud l'altopiano di Tonezza. L'interesse arrampicatorio di questa lunga parete \u00e8 concentrato non tanto sul Cimone vero e proprio, quanto sul rilievo intermedio: il Cimoncello (1153 m), un possente spallone del crinale nord-est del Cimone.\nLa prima scalata della parete avvenne il 26 maggio 1935: due cordate, ignare l'una dell'altra, attaccarono lo spigolo sud del Cimoncello. La prima era composta dalla guida Umberto Conforto con i compagni L. Toffoli e M. Zacchi, l'altra da Pietro Pozzo e Franco Padovan. Conforto e compagni attaccarono per primi battendo i rivali di poco e tracciarono la via pi\u00f9 famosa e ripetuta della Valdastico: lo \"Spigolo sud\" del Cimoncello (200 m, V e VI); Pozzo e Padovan scalarono invece l'altro contrafforte del Cimoncello: lo \"Spigolo est\" (200 m, V e VI) che invece non incontr\u00f2 lo stesso successo.\nNel 1959 la parete venne visitata dalla guida Bortolo Fontana che con O. Bernardi apr\u00ec una difficile \"Direttissima\" appena a destra della via Conforto (155 m, V e A1); nel 1965 Marco dal Bianco e B. Perazzolo tracciarono una difficilissima via al centro della concava parete compresa tra i due spigoli del Cimoncello, dedicandola a Dino Castellan (160 m, V+ e A2). Nel 1971 lo stesso Bortolo Fontana torn\u00f2 sulla parete aprendo una via ancora pi\u00f9 strapiombante delle precedenti, lungo i tetti a destra dello spigolo Pozzo-Padovan: la \"via dei Trentini\", con R. de Stefani, A. Castelli e L. Zanrosso (190 m, V+ e A1).\nDagli anni ottanta in poi, con l'avvento dell'arrampicata sportiva ogni angolo della parete del Cimoncello venne esplorato e salito sistematicamente alla ricerca di itinerari sempre pi\u00f9 difficili e con meno ricorso all'artificiale."}
{"id": "1280240", "revid": "287204", "url": "https://it.wikipedia.org/wiki?curid=1280240", "title": "Rientro atmosferico", "text": "Il rientro atmosferico \u00e8 il processo per mezzo del quale i veicoli che sono all'esterno dell'atmosfera di un pianeta possono entrare nell'atmosfera stessa e raggiungere intatti la superficie planetaria. I veicoli che effettuano questa operazione sono sonde spaziali, navette, missili balistici intercontinentali. Il rientro atmosferico richiede tipicamente dei metodi speciali per la protezione del veicolo dal surriscaldamento. A questo scopo, sono state sviluppate diverse tecnologie.\nStoria.\nLa tecnologia per il rientro atmosferico fu una conseguenza della guerra fredda. I missili balistici e le armi nucleari erano un'eredit\u00e0 della seconda guerra mondiale in mano all'Unione Sovietica e agli Stati Uniti d'America. Le due superpotenze iniziarono delle intense ricerche e programmi di sviluppo per incrementare le capacit\u00e0 militari di queste tecnologia, tuttavia prima che potesse essere praticabile l'uso di un missile nucleare era necessario sviluppare un ingrediente essenziale: una \"tecnologia per il rientro atmosferico\". In teoria, la nazione che fosse riuscita a sviluppare un tale sistema avrebbe posseduto un vantaggio militare decisivo, ma all'epoca non era chiaro se tutto ci\u00f2 fosse fisicamente possibile. Infatti alcuni calcoli mostrarono che l'energia cinetica di una testata nucleare che entra dall'orbita era sufficiente a vaporizzarla completamente. Nonostante questi calcoli, gli interessi militari erano talmente alti che venne quindi avviato un programma ad alta priorit\u00e0 per lo sviluppo di questa tecnologia, che venne in seguito sviluppata con successo, rendendo possibile l'uso di missili balistici intercontinentali armati con testate nucleari.\nL'espansione della tecnologia per l'utilizzo da parte degli esseri umani fu nuovamente spinta dalla guerra fredda. Con l'imbarazzo degli Stati Uniti, i sovietici inviarono per primi in orbita un satellite artificiale seguito da l'invio di un cosmonauta sovietico in orbita e il suo rientro sulla Terra. Gli Stati Uniti sentirono questi obiettivi raggiunti dai sovietici come una minaccia al loro orgoglio e alla loro sicurezza. Di conseguenza, accelerarono lo sviluppo del loro programma spaziale per recuperare il tempo perduto lanciando la sfida per la conquista della Luna che venne vinta il 20 luglio 1969 con la missione Apollo 11.\nNel 1952 H. Julian Allen e Alfred J. Eggers del National Advisory Committee for Aeronautics (NACA) scoprirono a sorpresa che un \"corpo tozzo\" (\"blunt body\") era la forma pi\u00f9 efficiente per uno scudo termico. Essi dimostrarono che il calore generato sul veicolo era inversamente proporzionale al coefficiente di resistenza (\"drag coefficient\"), ovvero maggiore \u00e8 questo coefficiente e minore \u00e8 il calore. Attraverso questa forma, l'onda d'urto e lo strato d'urto sono spinti lontano dalla parete esterna del veicolo. Siccome la maggior parte dei gas caldi non entrano in contatto diretto, l'energia del calore resta racchiusa nel gas e si muove attorno al veicolo per dissiparsi in seguito nell'atmosfera.\nLe quattro fotografie a destra rappresentano i primi concetti dei veicoli. Esse sono state riprese attraverso la tecnica della fotografia Schlieren, che permette di vedere i disturbi presenti su un fluido. La luce che passa nel fluido viene rifratta dai gradienti di densit\u00e0 generando delle aree chiare e scure su uno schermo posto dietro al fluido.\nLa scoperta di Allen ed Eggers, anche se inizialmente venne trattata come un segreto militare, fu pubblicata nel 1958. La teoria del corpo tozzo rendeva possibile il progetto degli scudi termici impiegati per le capsule nei programmi Mercury, Gemini e Apollo, garantendo agli astronauti la sopravvivenza durante il rientro atmosferico terrestre.\nForme.\nEsistono diverse forme di base utilizzate nei progetti.\nSfera o sezione sferica.\nLa forma pi\u00f9 semplice \u00e8 quella della sfera o della sezione sferica. Pu\u00f2 essere costituita da una sfera completa o da una sezione sferica che termina a cono. L'aerodinamica in questo caso \u00e8 semplice da modellare attraverso la teoria dell'impatto Newtoniana. Quindi il flusso della sezione sferica pu\u00f2 essere modellato accuratamente con l'equazione di Fay-Riddell. La stabilit\u00e0 statica \u00e8 assicurata dalla posizione del centro di massa, mentre quella dinamica \u00e8 pi\u00f9 problematica.\nNei tardi anni '50 e all'inizio degli anni '60 i computer ad alta velocit\u00e0 non erano disponibili e la dinamica dei fluidi computazionale era ancora ad uno stadio iniziale. Poich\u00e9 la sezione sferica poteva essere analizzata in forma chiusa, questo tipo di geometria divenne la predefinita nei progetti. Di conseguenza, le capsule con equipaggio utilizzate in quell'epoca erano basate su sezioni sferiche. I veicoli con geometria perfettamente sferica furono utilizzati dal programma sovietico Vostok. L'esempio pi\u00f9 famoso di un veicolo con sezione sferica \u00e8 invece il modulo di comando Apollo, con uno scudo termico a sezione sferica anteriore che si congiunge ad una parte posteriore conica.\nAltri esempi di veicoli con geometria a sezione sferica ed equipaggio sono: la Sojuz/Zond e le capsule Gemini e Mercury.\nSfera-cono.\nLa forma a sfera-cono \u00e8 costituita da una sezione sferica con un tronco a basi parallele. La sua stabilit\u00e0 \u00e8 in genere superiore a quella a sezione sferica. Nel 1955 venne sviluppato l'aeroshell Mk-2 RV di tipo sfera-cono, il cui progetto deriv\u00f2 dalla teoria del corpo tozzo con un sistema di protezione termico raffreddato e basato su uno scudo termico metallico. L'Mk-2 RV soffriva tuttavia di gravi difetti come sistema militare, ad esempio permaneva nell'atmosfera superiore troppo a lungo a causa del suo basso coefficiente balistico e lasciava una scia di metallo vaporizzato che lo rendeva molto visibile ai radar. Questi problemi lo resero molto vulnerabile ai sistemi antimissile balistico (\"ABM\"), e venne sviluppato un nuovo progetto del tipo sfera-cono, l'Mk-6 che utilizzava un sistema di protezione termico ablativo non metallico. Esso era molto efficace come scudo termico e possedeva una enorme massa di 3360\u00a0kg e una lunghezza di 3,1 metri.\nI veicoli di rientro dei satelliti spia utilizzavano anch'essi una forma sfera-cono e furono i primi esempi di veicoli di rientro americani che non contenevano armi (Discoverer-I, lanciato il 28 febbraio 1959). La sfera-cono fu utilizzata in seguito per le missioni di esplorazione spaziale verso corpi celesti o per le sonde che rientravano sulla Terra, come la sonda Stardust. A differenza dei veicoli da rientro militari, il vantaggio della massa inferiore del sistema di protezione termico del corpo tozzo fu mantenuto con i veicoli per l'esplorazione come la sonda Galileo o Viking. Questi tipi di sonde atterrarono sulla superficie o entrarono nell'atmosfera di Marte, Venere, Giove e Titano.\nBiconico.\nLa forma biconica \u00e8 costituita da una sfera-cono con un tronco a basi parallele aggiuntivo. Il veicolo con questa forma pi\u00f9 significativo fu il \"Advanced Maneuvrable Reentry Vehicle\" (AMaRV). La McDonnell Douglas costru\u00ec quattro esemplari, che rappresentarono un balzo in avanti nella tecnologia di rientro. Tre di essi furono lanciati il 20 dicembre 1979, l'8 ottobre 1980 e il 4 ottobre 1981. Non \u00e8 stato pubblicato apertamente alcun diagramma o immagine di AMaRV, ma solo una bozza schematica.\nForme non simmetriche.\nAlcuni veicoli di rientro con equipaggio hanno utilizzato forme non simmetriche. Ad esempio lo Space Shuttle americano e il Buran sovietico sono veicoli con ali che utilizzano una forma di ala a delta per manovrare durante la discesa, come un normale aliante.\nFisica dei gas dello strato d'urto.\nI progettisti di scudi termici utilizzano per la stima della temperatura di picco dello strato d'urto la seguente regola approssimata: la temperatura in kelvin \u00e8 circa uguale alla velocit\u00e0 di ingresso misurata in metri al secondo. Ad esempio, una navetta che entra nell'atmosfera ad una velocit\u00e0 di 7,8\u00a0km/s raggiunger\u00e0 una temperatura di 7800 K.\n\u00c8 chiaro che 7800 K costituiscono una temperatura elevatissima (la superficie del Sole, ovvero la fotosfera ha una temperatura di circa 6000 K). A questi valori avviene una dissociazione chimica dell'aria presente nello strato d'urto e la conseguente ionizzazione. Le propriet\u00e0 chimiche e termiche dell'aria che subisce questo effetto richiedono diversi modelli fisici per il loro studio. Esistono quattro modelli principali di un gas che sono importanti per gli ingegneri aeronautici che progettano scudi termici.\nModello del gas ideale o perfetto.\nLa teoria del gas ideale \u00e8 elegante e molto utile per il progetto di veicoli, ma sotto le ipotesi che il gas sia chimicamente inerte. L'aria pu\u00f2 essere considerata inerte per temperature inferiori a 550 K alla pressione di una atm. A temperature maggiori di 550 K la teoria inizia a non essere adeguata e non \u00e8 utilizzabile oltre i 2000 K. Per questi valori \u00e8 necessario utilizzare il \"modello del gas reale\".\nModello del gas reale (in equilibrio).\nLa teoria del gas reale in equilibrio ipotizza che il gas sia reattivo chimicamente ma tutte le reazioni chimiche hanno avuto il tempo di concludersi e tutti i componenti del gas hanno la stessa temperatura (ovvero sono in \"equilibrio termodinamico\"). Quando l'aria viene investita da un'onda d'urto viene surriscaldata dalla compressione e si dissocia chimicamente attraverso varie reazioni (a differenza di quanto comunemente si pensa, l'attrito non \u00e8 la causa principale di riscaldamento dello strato d'urto). La distanza tra lo strato d'urto e il punto di stagnazione del veicolo sul bordo anteriore \u00e8 chiamato \"shock wave stand off\". Approssimativamente si pu\u00f2 stimare che questa distanza \u00e8 pari a 0,14 volte il raggio del naso del veicolo, e da questa distanza ricavare il tempo di viaggio di una molecola di gas dall'onda d'urto al punto di stagnazione. Ad esempio, per il raggio di 1 metro e una velocit\u00e0 di circa 7,8\u00a0km/s si ha un tempo di viaggio di 18 \u03bcs. Il tempo di viaggio \u00e8 circa pari al tempo disponibile ad una reazione chimica che \u00e8 iniziata nello strato d'urto per raggiungere l'equilibrio chimico prima di raggiungere il veicolo. Se l'aria ha raggiunto questo equilibrio quando giunge al punto di stagnazione, allora si pu\u00f2 utilizzare il modello del gas reale in equilibrio e applicare l'equazione di Fay-Riddell che permette di modellare il flusso di calore. Questo intervallo di tempo \u00e8 fortemente dipendente dalla pressione dello strato d'urto: ad esempio, nel caso della sonda Galileo, lo strato d'urto era in equilibrio a causa delle estreme pressioni.\nModello del gas reale (non in equilibrio).\nLa teoria del gas reale non in equilibrio \u00e8 il modello pi\u00f9 accurato della fisica dei gas dello strato d'urto, ma \u00e8 anche molto pi\u00f9 difficile da risolvere. Esistono vari modelli, tra cui il modello di \"Lighthill-Freeman\", il pi\u00f9 semplice ma ancora troppo inaccurato per le applicazioni reali.\nIl flusso di calore radiativo \u00e8 un aspetto importante nella modellazione dei gas reali non in equilibrio. In particolare, se un veicolo entra nell'atmosfera a velocit\u00e0 molto alte e ha un naso con grande raggio allora il flusso di calore radiativo pu\u00f2 superare e diventare prominente nel riscaldamento del sistema di protezione termico. Questo flusso viene generato da molecole biatomiche asimmetriche, come l'ossido di azoto (NO), l'anidride carbonica formate dalla dissociazione le molecole presenti nell'atmosfera e dalla ricombinazione con lo strato d'urto. In questo modo si formano nuove molecole con un'alta energia vibrazionale che si trasforma in energia radiante. Questo processo avviene in meno di un millisecondo, rendendo la modellazione pi\u00f9 difficile. Le misurazioni sperimentali, assieme ai calcoli teorici rendono questo aspetto uno di quelli pi\u00f9 esoterici dell'ingegneria aerospaziale. La maggior parte della ricerca aerospaziale negli anni '60 fu finalizzata alla comprensione del flusso di calore radiativo e permise di assicurare il successo del programma Apollo. Tuttavia questa comprensione non \u00e8 cos\u00ec buona nel caso di una atmosfera composta principalmente da anidride carbonica, come quella di Marte, e richiede ulteriori ricerche.\nModello del gas congelato.\nQuesto modello descrive un caso speciale in cui il gas non \u00e8 in equilibrio. Il nome \"congelato\" potrebbe trarre in inganno: il \"congelamento\" si riferisce al tempo e non alla temperatura. Questo significa che si considerano tutte le reazioni chimiche come arrestate. Queste sono causate dalla collisione delle molecole, e se si riduce la temperatura di un gas lentamente in modo che queste reazioni possano continuare allora il gas rimane in equilibrio. \u00c8 tuttavia possibile ridurre molto velocemente la pressione del gas in modo da fermare tutte le reazioni chimiche. A questa situazione si riferisce l'aggettivo \"congelato\".\nLa distinzione tra gas in equilibrio e gas congelato \u00e8 importante perch\u00e9 \u00e8 possibile che un gas come ad esempio l'aria abbia diverse propriet\u00e0 termodinamiche (come la velocit\u00e0 del suono, la viscosit\u00e0, ecc.) nel medesimo stato termodinamico individuato dalla temperatura e dalla pressione. Il gas congelato pu\u00f2 rappresentare un problema nella scia di un veicolo che rientra nell'atmosfera. Durante il rientro il flusso d'aria viene compresso ad alte temperature dall'onda d'urto del veicolo. L'aria in stato di non equilibrio nello strato d'urto viene trasportata verso la parte posteriore del veicolo dove si espande velocemente ed entra nello stato congelato. Questa aria viene intrappolata nel vortice nella scia del veicolo e la sua modellazione \u00e8 molto difficile. Il riscaldamento del sistema di protezione termico nella parte posteriore \u00e8 meno elevato ma la geometria e l'instabilit\u00e0 del flusso pu\u00f2 influenzare in modo significativo l'aerodinamica e la stabilit\u00e0.\nIl rientro pi\u00f9 difficile.\nLa maggiore velocit\u00e0 di rientro (controllato) raggiunta da un veicolo appartiene alla sonda Galileo. Essa entr\u00f2 nell'atmosfera di Giove ad una velocit\u00e0 di 47,4\u00a0km/s (velocit\u00e0 relativa all'atmosfera ad una altezza di 450\u00a0km sopra al riferimento ad 1 bar) con una decelerazione di 230 G. La pressione di picco del punto di stagnazione prima dell'espulsione dello scudo fu di 9 bar e la temperatura di picco dello strato d'urto fu di circa 16000 K. Circa il 26% della massa (pari a 338\u00a0kg) della sonda venne vaporizzata in 70 secondi e il flusso di calore bloccato raggiunse il massimo di 15\u00a0000 W/cm2. Per riferimento, il valore pi\u00f9 alto raggiunto da un lander marziano \u00e8 stato di 106 W/cm2 e quello raggiunto dal modulo di comando dell'Apollo 4, mentre rientrava ad una velocit\u00e0 relativa di 10,77\u00a0km/s, \u00e8 stato di 497 W/cm2.\nIl sistema di protezione termico della sonda era costituito da carbonio fenolico. Nonostante un progetto conservativo, che comprendeva il raddoppiamento dello spessore dello scudo, le estreme condizioni del rientro fecero quasi fallire il sistema di protezione. Il flusso di calore radiativo e la turbolenza dello strato d'urto non sono ancora del tutto comprese e attualmente oltre una analisi teorica definitiva.\nDopo aver compiuto con successo la missione, la sonda continu\u00f2 la discesa nell'atmosfera gioviana dove la temperatura aument\u00f2 a tal punto da vaporizzare la sonda e lo scudo termico in gas monoatomico.\nRientro non controllato.\nPi\u00f9 di 100 tonnellate di oggetti fabbricati dall'uomo rientrano in modo incontrollato ogni anno. La grande maggioranza brucia completamente prima di raggiungere la superficie terrestre. Essendo quest'ultima occupata principalmente dall'acqua, la maggior parte degli oggetti che eventualmente sopravvivono al rientro si trova sul fondo degli oceani.\nIl rientro incontrollato viene anche utilizzato intenzionalmente per distruggere oggetti che si trovano in orbita e vengono dismessi. Ad esempio la stazione spaziale Mir venne distrutta da un rientro intenzionale nell'atmosfera terrestre il 23 marzo 2001 sopra all'Oceano Pacifico del sud.\nNel 1978 la sonda Cosmos 954 rientr\u00f2 in modo incontrollato schiantandosi vicino al Great Slave Lake nei territori settentrionali del Canada. La sonda era alimentata con un generatore termoelettrico a radioisotopi e sparse detriti radioattivi lungo il Canada del nord.\nNel 1979 lo Skylab rientr\u00f2 nell'atmosfera e parte di esso si schiant\u00f2 nell'Australia occidentale, uccidendo una mucca e danneggiando diversi edifici. Le autorit\u00e0 locali richiesero agli Stati Uniti il pagamento di una multa per la discarica di rifiuti, ma non venne mai sanzionata."}
{"id": "1280244", "revid": "309289", "url": "https://it.wikipedia.org/wiki?curid=1280244", "title": "Vyja", "text": "La Vyja () \u00e8 un fiume della Russia europea settentrionale, affluente di sinistra del fiume Pinega. Scorre nell'Oblast' di Arcangelo, nei rajon Pine\u017eskij e Verchnetoemskij.\nLa sorgente della Vyja si trova nella parte meridionale del distretto Pine\u017eskij. Il fiume scorre tra boschi e pianure collinari, prima verso sud, poi curva a est e a nord e infine gira a est. Sfocia nella Pinega a 546\u00a0km dalla foce, presso Ust'-Vyjskaja. Ha una lunghezza di 181\u00a0km, il suo bacino \u00e8 di 2\u00a0710\u00a0km\u00b2. Solo nel corso inferiore del fiume ci sono piccoli insediamenti.\nDal 2019, il corso superiore del fiume \u00e8 diventato parte della riserva naturale Dvinsko-Pine\u017eskij (\u0414\u0432\u0438\u043d\u0441\u043a\u043e-\u041f\u0438\u043d\u0435\u0436\u0441\u043a\u0438\u0439 \u0437\u0430\u043a\u0430\u0437\u043d\u0438\u043a)."}
{"id": "1280246", "revid": "149485", "url": "https://it.wikipedia.org/wiki?curid=1280246", "title": "Inzing", "text": "Inzing \u00e8 un comune austriaco di 3 754 abitanti nel distretto di Innsbruck-Land, in Tirolo. Nel 1974 aveva inglobato il comune di Hatting, tornato autonomo nel 1993.\nStazione sciistica, ha ospitato la prima edizione dei campionati mondiali di slittino su pista naturale del 1979.\nReligione.\nNella chiesa parrocchiale di Inzing \u00e8 conservata un'immagine mariana che, secondo la tradizione cattolica, avrebbe lacrimato nel 1685 e successivamente mosso gli occhi e le labbra nel 1814."}
{"id": "1280248", "revid": "474175", "url": "https://it.wikipedia.org/wiki?curid=1280248", "title": "Lincoln (Regno Unito)", "text": "Lincoln \u00e8 una citt\u00e0 e un distretto metropolitano con \"status\" di \"city\" del Regno Unito, capoluogo della contea inglese del Lincolnshire.\nIl territorio di Lincoln \u00e8 stato teatro, durante il medioevo, di importanti battaglie, quali la prima e la seconda battaglia di Lincoln.\nGeografia.\nLincoln sorge lungo le rive del fiume Witham ed \u00e8 situata a 253 km a nord di Londra e a 51 km a nord-est di Nottingham.\nStoria.\nStoria antica.\nI Romani conquistarono questa parte della Britannia nel 48 d.C. e poco dopo costruirono una fortezza legionaria su una collina che domina il lago naturale formato dall'ampliamento del fiume Witham (l'attuale Brayford Pool) e all'estremit\u00e0 settentrionale della strada romana Fosse Way. Il nome celtico di \"Lindon\" fu successivamente latinizzato in \"Lindum\", e ottenne il titolo di \"Colonia\" quando fu convertito in un insediamento per veterani dell'esercito.\nIl XX secolo.\nDurante le guerre mondiali Lincoln ha virato la sua industria sulla produzione bellica. Durante la Prima guerra mondiale la William Foster &amp; Co ha disegnato e costruito i primi carri armati usati dall'esercito inglese.\nDurante la seconda guerra mondiale, Lincoln produsse una vasta gamma di materiale bellico, da carri armati, aerei, munizioni e veicoli militari. Il Lincolnshire era stato inoltre soprannominato la \"contea dei bombardieri\" a causa del fatto che fossero presenti molti campi di volo del Bomber Command.\nMonumenti e luoghi di interesse.\nNel gennaio del 2018 ha aperto al pubblico l'International Bomber Command Centre. Un museo e memoriale sull'impatto storico del Bomber Command durante la Seconda guerra mondiale.\nCultura.\nIstruzione.\nLincoln possiede due istituti di istruzione superiore. Il pi\u00f9 antico \u00e8 l'Universit\u00e0 vescovile Grosseteste, nata nel 1862 come college di formazione per insegnanti della Chiesa Anglicana. Dopo essersi specializzata negli anni '90 del Novecento in Arti e Drammaturgia \u00e8 diventata un'universit\u00e0 nel 2013. .\nLa pi\u00f9 grande e nota Universit\u00e0 di Lincoln inizia la sua vita nel 1996 come \"campus\" della University of Lincolnshire and Humberside. Dal 2001, in seguito alla costruzione di un nuovo \"campus\", ha cambiato nome e sede ed \u00e8 diventata l'Universit\u00e0 di Lincoln. L'ateneo ha scalato molte posizioni nelle classifiche risultando una delle 30 universit\u00e0 del Regno Unito.\nSport.\nLa citt\u00e0 \u00e8 sede di una societ\u00e0 di calcio, il Lincoln City, il cui massimo livello raggiunto fu la Football League One che raggiunse nel 2019. La societ\u00e0 gioca le partite casalinghe al Sincil Bank.\nEra inoltre sede, fino al 2013, della Lincoln Ladies, societ\u00e0 di calcio femminile che partecipava stabilmente alla FA Women's Premier League Northern Division, terzo livello del campionato di calcio femminile inglese. Dal 2014 la societ\u00e0 si \u00e8 trasferita a Nottingham e con la nuova denominazione Notts County Ladies Football Club ha partecipato per 3 stagioni consecutive alla FA Women's Super League 1, fino al 2017, anno in cui il Notts County ha sciolto la sua sezione femminile a causa di problemi economici e ha ritirato la sua partecipazione al campionato."}
{"id": "1280249", "revid": "110157", "url": "https://it.wikipedia.org/wiki?curid=1280249", "title": "Kematen in Tirol", "text": "Kematen in Tirol \u00e8 un comune austriaco di 2.834 abitanti nel distretto di Innsbruck-Land, in Tirolo."}
{"id": "1280251", "revid": "767487", "url": "https://it.wikipedia.org/wiki?curid=1280251", "title": "Lake Placid (film)", "text": "Lake Placid (o anche Lake Placid - Il terrore corre sul lago) \u00e8 un film del 1999 diretto da Steve Miner.\nTrama.\nKelly Scott \u00e8 una paleontologa che \u00e8 stata mandata nel Maine a esaminare il dente di un animale che ha divorato vivo un sub. \u00c8 una missione senza senso: si tratta di un espediente del suo capo e fidanzato che ha intrecciato una relazione con un'altra e vuole liberarsi di lei. Jack Wells, l'agente incaricato del caso, non capisce perch\u00e9 Kelly resti l\u00ec, visto che il dente l'ha esaminato e tanto varrebbe che se ne tornasse a casa sua. Passa qualche giorno e altre persone muoiono in circostanze misteriose, mentre arriva uno studioso un po' eccentrico. Il motivo della sua venuta \u00e8 che secondo lui il responsabile delle uccisioni \u00e8 un enorme coccodrillo cacciatore di uomini, misteriosamente arrivato fino a quel lago nel Maine. Il gruppo scopre poi che sulla riva del lago vive un'anziana signora che, da anni, nutre il coccodrillo di dieci metri arrivato un giorno sulla riva del lago davanti a casa sua.\nComincia la caccia all'animale tra contrasti, indecisioni e rivalit\u00e0 dei membri della spedizione. Si decide di attirare l'animale facendo calare da un elicottero una mucca come preda. L'elicottero per\u00f2 precipita e il coccodrillo vi rimane invischiato dentro.\nProprio quando sembra tutto finito, ecco spuntare dall'acqua un secondo coccodrillo, che per\u00f2 viene ucciso dopo una dura lotta. Scongiurato il pericolo, il gruppo si prepara ad andarsene; ed appena tutti si sono allontanati, la vecchietta esce di casa con del mangime. Tanti piccoli coccodrilli emergono subito dall'acqua per nutrirsi.\nProduzione.\nNonostante il nome, il film non ha niente a che fare con la citt\u00e0 di Lake Placid, ed \u00e8 stato girato nella citt\u00e0 di Shawnigan Lake, BC, Canada. Il coccodrillo, lungo 30 piedi, \u00e8 stato realizzato dagli Stan Winston Studios.\nIl budget del film \u00e8 stato di 27-35 milioni di dollari ed ha incassato 56,870,414 di dollari.\nAccoglienza.\nIl film \u00e8 un \"B-movie\" che viene di solito classificato nel genere horror, ma presenta molte situazioni comiche. Non solo il personaggio interpretato da Oliver Platt, ma anche alcuni passaggi che vedono protagonisti Bill Pullman, Brendan Gleeson e Bridget Fonda sono pi\u00f9 incentrati sul versante comico.\nErrori.\nNel doppiaggio italiano, Kelly identifica il coccodrillo come appartenente alla specie del coccodrillo palustre. In originale, la vera specie dell'animale \u00e8 il coccodrillo marino.\nSequel.\nNel 2007 \u00e8 stato realizzato un sequel televisivo dal titolo \"Lake Placid 2 - Il terrore continua\", mentre nel 2010 \u00e8 stato realizzato un terzo film dal titolo \"Lake Placid 3 - Calma apparente\", infine, nel 2011, \u00e8 stato prodotto un ultimo film dal titolo \"Lake Placid 4 - Capitolo finale\"."}
{"id": "1280254", "revid": "110157", "url": "https://it.wikipedia.org/wiki?curid=1280254", "title": "Kolsass", "text": "Kolsass \u00e8 un comune austriaco di 1 581 abitanti nel distretto di Innsbruck-Land, in Tirolo."}
{"id": "1280255", "revid": "2150982", "url": "https://it.wikipedia.org/wiki?curid=1280255", "title": "Ernesto II di Sassonia-Altenburg", "text": "Era il quarto, ma l'unico sopravvissuto, dei figli del Principe Maurizio, figlio secondogenito di Giorgio, Duca di Sassonia-Altenburg, e della Principessa Augusta di Sassonia-Meiningen.\nLa morte del padre il 13 maggio 1907 lo rese il primo nella successione per il Ducato di Sassonia-Altenburg. Egli eredit\u00f2 il ducato quando lo zio Ernesto I, mor\u00ec senza figli maschi sopravvissutigli, il 7 febbraio 1908.\nPrimo matrimonio.\nIl 27 febbraio 1898 a B\u00fcckeburg, Ernesto spos\u00f2 la sua prima moglie, la Principessa Adelaide di Schaumburg-Lippe, una nipote di Giorgio Guglielmo, Principe di Schaumburg-Lippe. Ebbero quattro figli:\nI Guerra Mondiale.\nDurante la prima guerra mondiale, Ernesto rifiut\u00f2 tutte le cariche onorarie al quartier generale del Kaiser (che sarebbe stata molto pi\u00f9 sicura rispetto ad altre zone). Rinunci\u00f2 al suo rango di Generale, entrando in servizio come un semplice Colonnello, e distinguendosi nella Battaglia di Peronne. Alla fine della guerra, era un comandante di una divisione.\nGrande amante della scienza, Ernesto aveva una installazione senza fili montata all'interno del suo castello ad Altenburg durante l'inizio della guerra. Il suo scopo era quello di comunicare soprattutto con i dirigibili. Ernesto ebbe anche un interesse che duro tutta una vita per la telegrafia senza fili e la telefonia, e fu considerato un esperto di aeronautica.\nQuando la Germania perse la guerra mondiale, tutti i principi tedeschi persero i loro titoli ed i loro domini. Ernesto fu uno dei primi principi rendersi conto che importanti cambiamenti stavano per sopraggiungere per la Germania, e rapidamente arriv\u00f2 a un accordo amichevole con i suoi sudditi. Ernesto fu obbligato ad abdicare al governo del ducato il 13 novembre 1918, e trascorse il resto della sua vita come un privato cittadino.\nVita successiva.\nDopo la sua abdicazione Ernesto, con una fortuna moderata, si ritir\u00f2 in un albergo a Berlino. Due anni dopo, nel 1920, il suo matrimonio termin\u00f2 con un divorzio. Pi\u00f9 tardi nello stesso anno, Ernesto annunci\u00f2 il suo fidanzamento con Helena Thomas, una cantante d'opera. Si erano conosciuti mentre stava riempiendo temporaneamente un ingaggio al Teatro Ducale di Altenburg durante la guerra. Il matrimonio, tuttavia, non ebbe mai luogo. \nIl 15 luglio 1934 Ernesto spos\u00f2 la sua seconda moglie Maria Triebel, che era stata la sua compagna per molti anni, nella sua casa, allo Schloss Froehliche Wiederkunft (\"Castello del Buon Ritorno\"). Maria era nata a Waltershausen il 16 ottobre 1893, e mor\u00ec a Trockenborn-Wolfersdorf il 28 febbraio 1955. Questo era un matrimonio morganatico, ed ella ricev\u00e9 solo il titolo di \"Baronessa Reiseneck\". Non ebbero figli.\nSempre interessato alla scienza Ernesto istitu\u00ec un moderno osservatorio astronomico a Wolfersdorf, assumendo Kurd Kisshauer nel 1922. Il 1\u00ba maggio 1937 Ernesto entr\u00f2 a far parte del Partito Nazista\nErnesto divent\u00f2 l'unico ex principe regnante tedesco che accett\u00f2 la cittadinanza della Repubblica Democratica Tedesca dopo la seconda guerra mondiale, rifiutando un'offerta di lasciare il suo amato Schlo\u00df Fr\u00f6hliche Wiederkunft e trasferirsi nella zona di occupazione britannica. Il castello era stato confiscato dagli occupanti sovietici, ma ad Ernesto era stato concesso l'uso gratuito di esso fino alla sua morte. Nel marzo 1954, con la morte di Carlo Edoardo, Duca di Sassonia-Coburgo e Gotha, divenne l'ultimo superstite dei principi tedeschi che avevano regnato fino al 1918. Un anno dopo, il 22 marzo 1955, mor\u00ec nel suo castello."}
{"id": "1280257", "revid": "110157", "url": "https://it.wikipedia.org/wiki?curid=1280257", "title": "Kolsassberg", "text": "Kolsassberg \u00e8 un comune austriaco di 809 abitanti nel distretto di Innsbruck-Land, in Tirolo."}
{"id": "1280259", "revid": "33689", "url": "https://it.wikipedia.org/wiki?curid=1280259", "title": "Ripon", "text": "Ripon (IPA: ) \u00e8 una citt\u00e0 del Regno Unito nella contea inglese del North Yorkshire.\nLa citt\u00e0 \u00e8 storicamente importante per la regione del West Riding of Yorkshire, come testimoniato dallo status di city, associato alla presenza della Cattedrale, e di citt\u00e0 di mercato.\nRipon, situata alla confluenza di due piccoli corsi d'acqua nel fiume Ure, fu fondata da Vilfrido, vescovo di York col nome di \"Inhrypum\" nel periodo del regno di Northumbria.\nLa citt\u00e0 \u00e8 una destinazione turistica le cui principali attrazioni sono la Cattedrale, l'ippodromo e il Parco Reale di Studley con l'Abbazia di Fountains, patrimoni dell'Umanit\u00e0 situati nelle vicinanze.\nCi \u00e8 nato l'ex calciatore ed allenatore Simon Grayson.\nStoria.\nIn periodo preistorico il territorio su cui sorse poi Ripon era sotto il comando dei Briganti (popolo), una trib\u00f9 britanna, ed ancora oggi si vede un loro scavo situato nelle vicinanze ed i romani non giunsero mai fino a Ripon, ma avevano un loro avamposto 5 miglia a nord presso North Stainley. Per trovare la prima vera prova di un insediamento nella Ripon vera e propria, allora chiamata \"Inhrypum,\" occorre balzare fino al VII secolo al tempo degli Angli ed al Regno di Northumbria quando si trova una chiesa dedicata a San Pietro datata al 658. Questa fu fondata da Vilfrido di York, che poi divenne Arcivescovo della citt\u00e0 omonima, con terra concessagli dal re Alchfrith di Deira. Negli anni seguenti alla morte di Vilfrido gli eventi si fanno confusi, attorno alla seconda met\u00e0 dell'800 Ripon sub\u00ec l'invasione della Grande armata danese a opera dei norreni con conseguente nascita del Regno di J\u00f3rv\u00edk attorno all'876. Seguirono anni di scontri fra i re d'Inghilterra ed i sovrani del Danelaw e solo nel corso del 900 si ebbe una tregua grazie al trasporto a Ripon delle spoglie di Cutberto di Lindisfarne.\nSegu\u00ec quindi circa un secolo di relativa pace fino all'arrivo di Guglielmo il Conquistatore a seguito della quale parte del nord insorse perch\u00e9 fosse ripristinato il dominio danese, la campagna repressiva che ne segu\u00ec fu ricordata come il Saccheggio del Nord e al termine un terzo della popolazione del nord era stata uccisa. Di Ripon probabilmente non rimase molto, solo qualche edificio attorno alla chiesa. Cira cento anni dopo venne costruita la Cattedrale di Ripon, sopra i resti dell'edificio costruito da Vilfrido, costruita nello stile dell'Architettura gotica deve molto al lavoro di Roger de Pont L'\u00c9v\u00eaque e Walter de Gray (morto il 1\u00ba maggio 1255) due arcivescovi di York vissuti sotto il dominio Plantageneto. In quel periodo Ripon conobbe una certa floridezza dovuta al mercato del legname che attir\u00f2 diversi mercanti italiani, specie fiorentini, che ne acquistavano grandi quantit\u00e0. Altro fattore che port\u00f2 bene alla citt\u00e0 fu la presenza nei suoi dintorni dell'Abbazia di Fountains i cui monaci erano rinomati per gli allevamenti di pecore, dopo il divieto, del 1326, di indossare abiti stranieri presso Ripon nacque una discreta industria tessile portando la cittadina al terzo posto, dopo York ed Halifax fra i produttori di stoffe dello Yorkshire. Allo scoppio del conflitto con la Scozia Ripon, come molte altre citt\u00e0 del nord, fu pi\u00f9 volte saccheggiata e bruciata e solo dopo il pagamento di una somma ingente agli scozzesi ebbe la garanzia che non sarebbe pi\u00f9 stata attaccata.\nLa zona di Ripon poggiava anche sul grande numero di edifici ecclesiastici presenti e lo Scisma anglicano voluto da Enrico VIII d'Inghilterra la prov\u00f2 duramente. L'abate di Fountains, William Thirske, venne sostituito e si mise quindi alla testa del Pellegrinaggio di Grazia ben interpretando il sentimento della regione che, di temperamento tradizionalista, non aveva approvato i cambiamenti fatti dal re. La ribellione per\u00f2 fall\u00ec, venne soffocata nel sangue e la rottura con Roma fu definitivamente consumata insieme alla Dissoluzione dei monasteri in Inghilterra e a seguito di questo anche l'abbazia di Fountains fu dismessa.\nQuando Maria Stuarda scapp\u00f2 dalla Scozia si ferm\u00f2 a Ripon dove, grazie al suo essere cattolica, ricevette un grande appoggio popolare sotto forma della Rivolta dei papisti capitanata da Thomas Percy, VII conte di Northumberland e da Charles Neville, VI conte di Westmorland (18 agosto 1542-16 novembre 1601). Questa, come altre rivolte fall\u00ec e almeno 300 dei 600 condannati alla pena di morte vennero squartati ed appesi presso Ripon nel gennaio del 1570."}
{"id": "1280260", "revid": "306856", "url": "https://it.wikipedia.org/wiki?curid=1280260", "title": "Lans (Austria)", "text": "Lans \u00e8 un comune austriaco di 1 062 abitanti nel distretto di Innsbruck-Land, in Tirolo, 8\u00a0km a sud di Innsbruck.\nSituato sull'antica strada del sale, fu menzionato per la prima volta nel 1177 come \"Lannes\". Localit\u00e0 turistica, in particolare grazie al lago \"Lanser See\", ospita diversi ristoranti e un campo di golf. "}
{"id": "1280262", "revid": "767487", "url": "https://it.wikipedia.org/wiki?curid=1280262", "title": "Federazione Italiana Golf", "text": "La Federazione Italiana Golf (FIG) \u00e8 l'organo che promuove e organizza il golf in Italia.\nStoria.\nLa Federazione Italiana Golf (FIG) venne fondata a Milano nel 1927 sebbene sul territorio italiano esistessero gi\u00e0 diversi campi da golf (l'Acquasanta di Roma fu il primo e fu fondato nel 1903). Durante la seconda guerra mondiale l'attivit\u00e0 federale venne a scomparire. Dopo la guerra, nel maggio 1946, venne creata una nuova struttura: l'Associazione Golfistica Italiana (AGI). Nel febbraio 1959 l'organismo riassunse l'antica denominazione. Nel 1982 la Federazione istituisce la Scuola Nazionale di Golf per uniformare e migliorare i metodi di insegnamento.\nNel corso degli anni il numero dei circoli \u00e8 aumentato dai 17 del 1954 ai 31 del 1964 per arrivare a 90 nel 1988 e raggiungere quota 258 nel 1999.\nAl 31 dicembre 2009 gli iscritti alla federazione sono circa 100.000."}
{"id": "1280263", "revid": "123405665", "url": "https://it.wikipedia.org/wiki?curid=1280263", "title": "Rainin in Paradize", "text": "Rainin in Paradize \u00e8 il primo singolo tratto dal quarto album \"La Radiolina\" di Manu Chao. Il testo del brano pone all'attenzione dell'ascoltatore le problematiche dovute alle guerre (civili e non) che logorano le popolazioni in molti paesi del mondo (prevalentemente nell'area afro-mediorientale).\nVideo.\nSono stati prodotti tre video officiali per il singolo. Il primo \u00e8 un cartone animato pubblicato su YouTube dalla Nacional Records il 4 giugno 2007. Il secondo video \u00e8 un live action video con Manu Chao ed alcuni amici che guidano in una citt\u00e0 sotto la pioggia mentre si vedono scene di guerra. Il terzo \u00e8 un secondo cartone animato. Questi ultimi due video sono stati pubblicati su YouTube il 30 giugno 2007."}
{"id": "1280265", "revid": "47767", "url": "https://it.wikipedia.org/wiki?curid=1280265", "title": "Pugno a un pollice", "text": "Il pugno a un pollice \u00e8 una tecnica delle arti marziali cinesi resa famosa da Bruce Lee. Essa consiste nello sferrare un pugno ad un bersaglio da una distanza tra 0 e 15 centimetri (cio\u00e8 tra 0 e 6 pollici).\nDescrizione della tecnica.\n\u00c8 comunemente ritenuto che la capacit\u00e0 nell'eseguire il pugno a un pollice venga dalla pratica del Wing Chun, ma in realt\u00e0 essa \u00e8 contenuta in diversi stili di arti marziali cinesi del Sud. In generale, le arti marziali cinesi del Sud contano soprattutto sulle tecniche di mano a breve o brevissima distanza (a differenza delle arti marziali cinesi del Nord, che focalizzano il proprio interesse soprattutto sui calci da media e lunga distanza). Siccome gli artisti marziali del Sud combattevano spesso molto vicino ai loro avversari, dovettero imparare un metodo per sferrare pochi colpi, toccando appena il loro avversario.\nPer il pugno a un pollice occorre abilit\u00e0 nel fa jing per generare una tremenda quantit\u00e0 di forza d'impatto ad una distanza estremamente ravvicinata. Quando esegue il suo pugno a un pollice, il praticante \u00e8 in piedi, con il suo pugno molto vicino al suo obiettivo (la distanza dipende dall'abilit\u00e0 del praticante; pu\u00f2 variare da 0 a 15 cm circa). In un unico movimento esplosivo, le gambe si fissano, il giro vita ruota, le costole si espandono e il braccio si stende verso l'obiettivo. \u00c8 importantissimo che tutto il corpo si muova all'unisono, altrimenti il potere sar\u00e0 limitato. L'obiettivo in queste dimostrazioni varia, a volte \u00e8 un praticante che ha un elenco telefonico sul petto, a volte tavole di legno che devono essere rotte.\nDal punto di vista fisico questa tecnica si pu\u00f2 spiegare con il principio secondo cui un oggetto che ruota in modo che i suoi estremi abbiano una certa velocit\u00e0 lineare costante ha maggiore velocit\u00e0 di rotazione quanto pi\u00f9 ridotte sono le sue dimensioni. Ad una maggior velocit\u00e0 di rotazione corrisponde, per un dato oggetto, una maggior momento della quantit\u00e0 di moto dei suoi punti e quindi all'impatto con un corpo viene impresso un maggior impulso angolare.\nIl pugno a un pollice fu portato alla conoscenza popolare nel mondo occidentale dall'attore ed artista marziale Bruce Lee quando dimostr\u00f2 la tecnica durante il Campionato internazionale di karate di Long Beach del 1964."}
{"id": "1280266", "revid": "110157", "url": "https://it.wikipedia.org/wiki?curid=1280266", "title": "Leutasch", "text": "Leutasch \u00e8 un comune austriaco di 2 284 abitanti nel distretto di Innsbruck-Land, in Tirolo."}
{"id": "1280267", "revid": "767487", "url": "https://it.wikipedia.org/wiki?curid=1280267", "title": "Cherry, Harry &amp; Raquel!", "text": "Cherry, Harry &amp; Raquel! \u00e8 un film del 1970, diretto da Russ Meyer.\nFu girato da Meyer dopo \"Vixen!\", che ottenne un gran successo, ma sub\u00ec le ire della censura. Per questo motivo, all'inizio di questo film, Meyer inser\u00ec una scritta in sovraimpressione, letta dalla voce narrante, che criticava fortemente l'istituto censorio statunitense.\nIl film comprende uno dei primi nudi maschili della storia del cinema, quello di Charles Napier che corre verso la macchina da presa indossando soltanto un paio di stivali.\nLa pellicola \u00e8 stata inserita da \"Variety\" nella classifica dei cento maggiori incassi della storia del cinema.\nTrama.\nIn un villaggio alla frontiera con il Messico vivono tre uomini, che spacciano marijuana. Essi sono il vecchio Franklyn, il poliziotto corrotto Harry e il messicano Enrique. I tre sono in lotta per il controllo del territorio con un indiano apache, e condividono Raquel, una disinvolta ragazza che seduce anche Cherry, moglie di Harry.\nIntanto gli uomini danno la caccia al misterioso indiano, che uccide Franklyn, sgozzandolo nel letto d'ospedale, quindi Enrique, investendolo nel deserto. Infine affronta Harry, uccidendolo, ma perdendo la vita anch'esso.\nNel frattempo, ignare di tutto questo, Cherry e Raquel sono a letto insieme. La voce fuori campo augura alle due donne una vita felice insieme, deprecando il comportamento degli uomini."}
{"id": "1280268", "revid": "80339", "url": "https://it.wikipedia.org/wiki?curid=1280268", "title": "Golfo di Mezen'", "text": ""}
{"id": "1280269", "revid": "224230", "url": "https://it.wikipedia.org/wiki?curid=1280269", "title": "Palingenesi", "text": "La palingenesi (dal greco \u03c0\u03ac\u03bb\u03b9\u03bd \"palin\", \u00abdi nuovo\u00bb e \u03b3\u03ad\u03bd\u03b5\u03c3\u03b9\u03c2 \"g\u00e9nesis\", \u00abcreazione, nascita\u00bb ovvero \u00abche nasce di nuovo\u00bb) \u00e8 un termine utilizzato in teologia, filosofia, geologia, biologia e nelle scienze sociali.\nDiversi i significati: "}
{"id": "1280273", "revid": "110157", "url": "https://it.wikipedia.org/wiki?curid=1280273", "title": "Mieders", "text": "Mieders \u00e8 un comune austriaco di 1 848 abitanti nel distretto di Innsbruck-Land, in Tirolo."}
{"id": "1280274", "revid": "848247", "url": "https://it.wikipedia.org/wiki?curid=1280274", "title": "Citt\u00e0 di Salford", "text": "La citt\u00e0 di Salford \u00e8 il distretto metropolitano di Salford nella Grande Manchester, Inghilterra, Regno Unito, anche se la sede municipale \u00e8 nella frazione di Swinton.\nStoria.\nSalford fu dichiarata citt\u00e0 nel 1926. Il distretto fu creato con il Local Government Act 1972, il 1\u00ba aprile 1974 dalla fusione del County Borough di Salford con i municipal borough di Eccles, Swinton and Pendlebury, con il distretto urbano di Irlam e quello di Worsley.\nDal 2012 \u00e8 una delle citt\u00e0 inglesi che, dopo approvazione di un referendum, eleggono direttamente il loro sindaco, tramite il voto alternativo e per un mandato di quattro anni."}
{"id": "1280276", "revid": "148107", "url": "https://it.wikipedia.org/wiki?curid=1280276", "title": "Scudo termico", "text": "Lo scudo termico o Sistema di protezione termico (in inglese Thermal Protection System o TPS) \u00e8 una parte essenziale di un veicolo spaziale che deve effettuare un rientro atmosferico o un veicolo che si muove ad alta velocit\u00e0 nell'atmosfera di un pianeta. Il suo scopo consiste nel proteggere il veicolo dal calore che si sviluppa quando esso si muove ad alta velocit\u00e0 in una atmosfera. Ci sono due tipi principali di scudi termici:\nSistemi di protezione termici.\nAblativi.\nIl tipo di scudo termico che protegge meglio dai flussi di calore \u00e8 lo scudo termico ablativo. Questo scudo solleva lo shock layer dalla parete esterna dello scudo termico attraverso il processo di ablazione. Esso prevede la bruciatura, la fusione e la sublimazione attraverso la pirolisi degli strati dello scudo. I gas prodotti dalla pirolisi spingono via il flusso caldo di gas e possono anche bloccare il flusso di calore radiativo poich\u00e9 introducendo carbonio nello shock layer esso diventa opaco otticamente. Il principale meccanismo di protezione termica della sonda Galileo era il blocco del flusso di calore radiativo. Attraverso l'analisi termogravimetrica si possono valutare le performance della pirolisi, e quindi del processo ablativo.\nUno dei materiali utilizzati per gli scudi ablativi \u00e8 il carbonio fenolico (\"phenolic carbon\"). La conducibilit\u00e0 termica di un materiale \u00e8 proporzionale alla sua densit\u00e0, e il carbonio fenolico \u00e8 molto efficace come materiale ablativo ma possiede anche lo svantaggio di una elevata densit\u00e0. Se il flusso di calore presente durante il rientro del veicolo \u00e8 insufficiente ad innescare la pirolisi, la elevata conduttivit\u00e0 del materiale pu\u00f2 permettere al flusso di calore di entrare in contatto con la parte da proteggere, con il conseguente fallimento del sistema di protezione. Di conseguenza, il carbonio fenolico non \u00e8 un materiale appropriato per le traiettorie che hanno flussi di calore ridotti. in questi casi \u00e8 preferibile utilizzare materiali a densit\u00e0 inferiore come i seguenti:\nSLA-561V.\nL'acronimo \"SLA\" significa \"Super Light weight Ablator\". \u00c8 un materiale di propriet\u00e0 della Lockheed Martin utilizzato come materiale principale negli scudi termici di tutte le sonde NASA inviate su Marte. Il processo ablativo di questo materiale inizia quando il flusso di calore raggiunge i 75 W/cm2 ma non \u00e8 pi\u00f9 efficace quando il calore supera i 300 W/cm2. Mentre lo scudo del Mars Science Laboratory \u00e8 progettato per ricevere un flusso di calore di 234 W/cm2, il calore affrontato dallo scudo della sonda Viking 1 fu di 21 W/cm2. Nel caso del Viking, il materiale ablativo serv\u00ec esclusivamente come isolante termico e non sub\u00ec mai un processo ablativo. \nPICA.\n\"PICA\" significa \"Phenolic Impregnated Carbon Ablator\" ed \u00e8 un materiale sviluppato del centro di ricerca NASA \"Ames\" . \u00c8 stato utilizzato nella sonda Stardust, la cui capsula per il rientro dei campioni sulla Terra \u00e8 tuttora l'artefatto costruito dall'uomo che ha raggiunto la maggiore velocit\u00e0 di rientro (circa 12,4\u00a0km/s ad una altezza di 135\u00a0km). PICA \u00e8 un moderno materiale per la protezione termica con bassa densit\u00e0 (molto inferiore al carbonio fenolico) e che possiede una capacit\u00e0 ablativa molto efficiente per flussi di calore elevati. Lo scudo termico della sonda Stardust era infatti in grado di sopportare un flusso di picco di 1200 W/cm2, e rende il \"PICA\" un materiale ottimo per le missioni del tipo \"sample-return\". La conduttivit\u00e0 termica \u00e8 inferiore a quella degli altri materiali ablativi per flussi di calore elevati.\nSIRCA.\n\"SIRCA\" significa \"Silicone Impregnated Reuseable Ceramic Ablator\" ed \u00e8 un altro materiale sviluppato del centro di ricerca Ames. Venne utilizzato sul \"Backshell Interface Plate\" (BIP) nelle sonde Mars Pathfinder e i Mars Exploration Rover e come materiale primario della sonda Deep Space 2. \u00c8 un materiale monolitico e isolante che pu\u00f2 fornire protezione termica attraverso il processo di ablazione. \u00c8 inoltre l'unico materiale che pu\u00f2 essere fabbricato in qualunque forma e applicato direttamente al veicolo, senza ulteriori trattamenti (a differenza delle mattonelle dello Space Shuttle). Per queste sue caratteristiche pu\u00f2 essere direttamente applicato come mattonelle o in altre forme di diverse forme e dimensioni.\nAssorbimento termico.\nUno scudo termico ablativo pu\u00f2 perdere molta efficacia quando la temperatura della parete esterna scende sotto il valore necessario per la pirolisi. In questo caso, durante il periodo che trascorre tra la discesa della temperatura e la fine del flusso termico, il calore dello shock layer pu\u00f2 essere assorbito dalla parete esterna dello scudo e potrebbe essere trasmesso al veicolo. Questa eventualit\u00e0 viene contrastata con l'espulsione dello scudo (con il calore assorbito) prima che il calore stesso possa trasferirsi all'interno.\nL'orbiter dello Space Shuttle fu progettato con uno scudo termico riutilizzabile basato sull'assorbimento termico. La riutilizzabilit\u00e0 di uno scudo comporta, come lato negativo, l'inefficienza a sostenere flussi elevati di calore (lo Shuttle non sarebbe in grado di fronteggiare un rientro lunare).\nLa parte inferiore dell'orbiter \u00e8 ricoperto da mattonelle progettate per resistere a molti rientri atmosferici (richiedendo solo piccole riparazioni tra una missione e la successiva). Le mattonelle sono separate tra loro da separatori chiamati gap filler, i quali permettono l'espansione termica delle mattonelle. Questo sistema di protezione termico immagazzina una grande quantit\u00e0 di calore e richiede che lo Shuttle, dopo l'atterraggio, venga collegato ad una unit\u00e0 di raffreddamento a terra per rimuovere il calore racchiuso nello scudo e nell'orbiter. \nLe mattonelle dello Space Shuttle possiedono notevoli propriet\u00e0 protettive ma sono piuttosto fragili e si rompono facilmente. Una piastrella LI-900 esposta da un lato ad una temperatura di 1000 K rimane solo leggermente tiepida al tocco sull'altro lato. \nRaffreddamento passivo.\nLe protezioni a raffreddamento passivo furono usate inizialmente per assorbire i picchi di calore e successivamente irradiare il calore immagazzinato verso l'atmosfera. Sfortunatamente, le prime versioni richiedevano una quantit\u00e0 considerevole di metalli come titanio, berillio, rame, ecc. che incrementavano notevolmente la massa del veicolo. Divennero preferibili i sistemi ad assorbimento termico e ablativi. \nNei veicoli moderni possono tuttavia essere trovati, ma al posto del metallo viene utilizzato del materiale carbonio-carbonio rinforzato (chiamato anche \"RCC\" \"Reinforced carbon-carbon\" o \"carbon-carbon\"). Questo materiale costituisce il sistema di protezione termico del naso e dei bordi anteriori dello Space Shuttle e fu proposto per il veicolo X-33. Il carbonio \u00e8 il materiale pi\u00f9 refrattario che si conosca con una temperatura di sublimazione (per la grafite) di 3825 \u00b0C. Queste caratteristiche lo rendono un materiale particolarmente indicato per il raffreddamento passivo, ma con lo svantaggio di essere molto costoso e fragile.\nAlcuni aerei ad alta velocit\u00e0, come il Concorde e l'SR-71 Blackbird, devono essere progettati considerando un surriscaldamento simile, ma inferiore, a quello che si verifica nei veicoli spaziali. Nel caso del Concorde il naso in alluminio permetteva di raggiungere una temperatura operativa massima di 127 \u00b0C (che \u00e8 di 180 \u00b0C pi\u00f9 elevata rispetto all'aria dell'ambiente esterna che si trova sotto zero); le conseguenze metallurgiche associate con la temperatura di picco furono un fattore significativo nella determinazione della velocit\u00e0 massima dell'aereo.\nRecentemente sono stati sviluppati nuovi materiali che potrebbero essere superiori al '\"RCC\". Il prototipo SHARP (Slender Hypervelocity Aerothermodynamic Research Probe) si basa su materiali ceramici ultrarefrattari, Ultra-High temperature Ceramics (UHTC), come il diboruro di zirconio (ZrB2) e il diboruro di afnio (HfB2). Il sistema di protezione termico basato su questi materiali permetterebbe di raggiungere una velocit\u00e0 di Mach 7 a livello del mare, Mach 11 a 35000 metri e significativi miglioramenti per i veicoli progettati per i voli ipersonici. I materiali impiegati possiedono caratteristiche di protezione termica in un range di temperature da 0 \u00b0C a pi\u00f9 di 2000 \u00b0C, con punto di fusione ad oltre 3500 \u00b0C. Inoltre sono strutturalmente pi\u00f9 resistenti dell'RCC, quindi non richiedono dei rinforzi aggiuntivi, e sono molto efficienti nella re-irradiazione del calore assorbito. La NASA ha sovvenzionato (e successivamente interrotto) un programma di ricerca e sviluppo nel 2001 per il test di questo sistema di protezione attraverso l'Universit\u00e0 del Montana.\nLa commissione europea ha sovvenzionato un programma di ricerca e sviluppo Horizon 2020 nel 2016 per i successivi 4 anni per la progettazione, lo sviluppo, la produzione e il collaudo di una nuova classe di compositi a matrice ceramica ultrarefrattaria rinforzata con fibre di carburo di silicio e fibre di carbonio adatte per applicazioni in ambienti aerospaziali severi.\nRaffreddamento attivo.\nQuesto sistema prevede l'impiego di scudi termici costituiti da metalli resistenti alle alte temperature che possiedono un circuito di raffreddamento dove circola un refrigerante o del carburante criogenico. Questo concetto venne proposto per il veicolo X-30, un aereo scramjet ipersonico che tuttavia non riusc\u00ec a superare la fase di sviluppo.\nAll'inizio degli anni '60 vennero proposti vari sistemi di protezione termica che spruzzassero di acqua o di refrigerante lo shock layer. Questi progetti non vennero sviluppati perch\u00e9 i sistemi ablativi convenzionali erano pi\u00f9 affidabili ed efficienti."}
{"id": "1280279", "revid": "15756", "url": "https://it.wikipedia.org/wiki?curid=1280279", "title": "Enea Riboldi", "text": "Enea Riboldi disegna per la Sergio Bonelli Editore. \u00c8 il copertinista ufficiale dal numero 1 della serie \"Dampyr\" ideata nel 2000 da Mauro Boselli e Maurizio Colombo, inclusi Speciali e Maxi.\nNei primi anni settanta entra a far parte dello StudiOriga di Milano, fucina di giovani artisti. Esordisce realizzando le matite di vari pocket, fra cui \"MisterLady\" e \"Maghella\" inchiostrati da Leonardo Gagliano e Renzo Savi ed editi da Furio Viano ed Ediperiodici. Disegna storie brevi per la rivista musicale \"Gong\" diretta da Graziano Origa. Qualche anno dopo entra a far parte dello studio Leone Cimpellin e del Comix Studio, composto da Carlo Ambrosini, Giampiero Casertano ed altri professionisti.\nNegli anni ottanta, collabora con la RAI, realizza carte da gioco, illustrazioni per wargame (fra cui \"Rommel\" dell'International Team) e vari lavori pubblicitari.\nDal 1985, disegna le copertine di \"Indiana Jones\", comic book americano pubblicato in edizione italiana.\nDal 1983 al 1987, disegna la storia \"Vol Solitaire\" - una storia di piloti in guerra scritta da Antonio Tettamanti - pubblicata in volume da Dargaud in Francia (1986) e poi in Italia da \"Comic Art\" (1988) e, con un episodio inedito, da L'Isola Trovata con il titolo \"Deadly White\" (1989).\nDal 1990, disegna su testi di Mario Gomboli e Alfredo Castelli alcuni episodi ispirati alle avventure dell'alpinista Walter Bonatti, apparsi sulla rivista \"Magic Boy\", oltre che qualche breve storia per il mensile \"Splatter\" della Acme.\nCollabora a Dylan Dog, disegnando tre storie apparse su tre albi Giganti: \"Cronache di straordinaria follia\", sui testi di Claudio Chiaverotti e \"Il vicino di casa\" sui testi dell'allora esordiente Pasquale Ruju sul Gigante n. 4 del dicembre 1995; \"Il mistero dell'isola D'yD\" sui testi di Tiziano Sclavi, sul Gigante n. 6 del novembre 1997 e \"Cuori randagi\", sempre sui testi di Tiziano Sclavi, sul Gigante n. 8 del novembre 1999.\nNel 1998, Enea realizza le illustrazioni di \"Caterina dei briganti\" di Francesco Costa per la \"Collana Junior\" di Arnoldo Mondadori Editore.\nPer oltre due decenni realizza vignette per la rivista \"Bolina\".\nNel 2005, esce in Francia \"Cap Horn\" (\"La baie tourn\u00e9e vers l'est\"), primo tomo di una saga storica scritta da Christian Perrissin, disegnato da Riboldi e colorato dal Km Zero Team (Simone Massoni, Cosimo Lorenzo Pancini e Naomi Mallegni), per i tipi de Les Humano\u00efdes Associ\u00e9s."}
{"id": "1280280", "revid": "125813716", "url": "https://it.wikipedia.org/wiki?curid=1280280", "title": "Muscolo trapezio", "text": "Il trapezio (o anche detto muscolo cucullare) \u00e8 un muscolo del corpo umano che fa parte dei muscoli spinoappendicolari e che hanno pertanto origine sul rachide e inserzione su un'appendice o arto.\nOrigine e inserzioni.\nIl trapezio \u00e8 un muscolo che si origina dal terzo mediale della linea nucale superiore, dalla protuberanza occipitale esterna, dal legamento nucale e dai processi spinosi della VII vertebra cervicale e da tutte le vertebre toraciche, ha inserzione al terzo laterale del margine posteriore della clavicola, al margine mediale dell'acromion e alla spina della scapola.\nFunzione.\nIl muscolo trapezio eleva, abbassa, adduce, ruota esternamente la scapola. Estende la testa ruotandola verso il lato opposto. Estende, ruota, inclina lateralmente la testa e la colonna cervicale. Partecipa indirettamente alla flessione e abduzione del braccio elevando la scapola da circa 60 \u00b0 in poi."}
{"id": "1280282", "revid": "97701", "url": "https://it.wikipedia.org/wiki?curid=1280282", "title": "Taigeta", "text": ""}
{"id": "1280283", "revid": "110157", "url": "https://it.wikipedia.org/wiki?curid=1280283", "title": "Mils bei Hall", "text": "Mils bei Hall \u00e8 un comune austriaco di 4 278 abitanti nel distretto di Innsbruck-Land, in Tirolo\nIl luogo \u00e8 nominato la prima volta nel 930-31 quale \"\u201eMulles\u201c\". Situato a 12 chilometri a est di Innsbruck, vi sorge il castello di Schneeburg del XVI secolo."}
{"id": "1280289", "revid": "1247643", "url": "https://it.wikipedia.org/wiki?curid=1280289", "title": "M\u00fchlbachl", "text": "M\u00fchlbachl \u00e8 un comune austriaco di 1 373 abitanti nel distretto di Innsbruck-Land, in Tirolo."}
{"id": "1280292", "revid": "110157", "url": "https://it.wikipedia.org/wiki?curid=1280292", "title": "Ni\u017enjaja Pe\u0161a", "text": "Ni\u017enjaja Pe\u0161a (in lingua russa H\u0438\u0436\u043d\u044f\u044f \u041f\u0435\u0448\u0430, traslitterato \"Nizhnjaja Pesha\") \u00e8 un centro abitato situato nel Circondario autonomo dei Nenec, nella Russia europea del nord.\nSi trova nell'entroterra, a pochi chilometri dal Mare della Pe\u010dora, precisamente dal golfo di \u010c\u00eb\u0161a."}
{"id": "1280293", "revid": "110157", "url": "https://it.wikipedia.org/wiki?curid=1280293", "title": "Natters", "text": "Natters \u00e8 un comune austriaco di 2 009 abitanti nel distretto di Innsbruck-Land, in Tirolo."}
{"id": "1280294", "revid": "2074952", "url": "https://it.wikipedia.org/wiki?curid=1280294", "title": "Lee Altus", "text": "\u00c8 anche un membro storico degli Heathen e, tra il 1993 e il 1997, ha militato nel gruppo industrial metal tedesco Die Krupps. Altus fece anche un'audizione nei Megadeth nel 1989, ma prefer\u00ec non entrare nel gruppo a causa dell'uso smodato di droghe da parte dei suoi membri."}
{"id": "1280295", "revid": "228587", "url": "https://it.wikipedia.org/wiki?curid=1280295", "title": "Wells (Regno Unito)", "text": "Wells \u00e8 una citt\u00e0 della contea tradizionale del Somerset, in Inghilterra.\nDal punto di vista urbanistico, \u00e8 la pi\u00f9 piccola localit\u00e0 inglese ad avere il titolo onorifico di citt\u00e0."}
{"id": "1280296", "revid": "729019", "url": "https://it.wikipedia.org/wiki?curid=1280296", "title": "Protuberanza occipitale interna", "text": "La protuberanza occipitale interna \u00e8 una sporgenza situata sulla faccia interna della squama dell'osso occipitale, all'incrocio delle due creste dell'eminenza crociata. La protuberanza occipitale esterna \u00e8 corrispondente sulla faccia esterna della squama stessa."}
{"id": "1280298", "revid": "287204", "url": "https://it.wikipedia.org/wiki?curid=1280298", "title": "Hofgarten", "text": "Hofgarten \u00e8 un termine tedesco che significa \"giardino di corte\" e si riferisce al giardino di una residenza reale, principesca o comunque nobiliare."}
{"id": "1280301", "revid": "120151665", "url": "https://it.wikipedia.org/wiki?curid=1280301", "title": "Olav Bjaaland", "text": "Biografia.\nCarriera sciistica.\nNato a Morgedal, nel comune di Kviteseid (Telemark) in Norvegia, Bjaaland fu, insieme ai fratelli Mikkjel e Torjus Hemmestveit, tra i migliori sciatori norvegesi della fine XIX secolo. Nel 1902 vinse la combinata nordica del Trofeo Holmenkollen, il pi\u00f9 prestigioso evento dell'epoca per lo sci nordico.\nCarriera da esploratore.\nNel 1909 fu invitato, insieme ad altri cinque sciatori norvegesi, in Francia per competere con i migliori sciatori del resto dell'Europa. Durante il viaggio incontr\u00f2 Roald Amundsen che lo invit\u00f2 a prender parte alla sua prossima avventura al Polo Nord. Bjaaland accett\u00f2 e salp\u00f2 da Oslo a bordo della nave \"Fram\" il 7 giugno 1910. Quando Amundsen rivel\u00f2 all'equipaggio che il vero obiettivo era il Polo Sud in competizione con la spedizione di Robert Scott, Bjaaland esclam\u00f2:\nLe doti di carpentiere di Bjaaland si rivelarono molto importanti per la spedizione: riuscendo infatti a ridurre di un terzo il peso delle slitte acquistate ad Oslo, da 75 a 22\u00a0kg, senza sacrificare elasticit\u00e0 o resistenza diede un vantaggio considerevole ai suoi compagni, visto che Robert Scott era equipaggiato con lo stesso tipo di slitta, ma non si era curato di perfezionarlo. Durante il viaggio verso il Polo Bjaaland ricopr\u00ec spesso il ruolo di apripista per dare ai cani un'indicazione sul percorso da seguire e divenendo presto noto tra i compagni per riuscire a sciare lasciando tracce quasi perfettamente parallele.\nDopo aver conquistato il Polo ed esser tornato in Norvegia Bjaaland venne invitato alla ricerca del passaggio a Nord Est con Amundsen, ma rifiut\u00f2. Successivamente torn\u00f2 nel Telemark dove, grazie a un prestito di Amundsen, apr\u00ec una fabbrica di sci.\nNel 1961 Bjaaland mor\u00ec pacificamente all'et\u00e0 di 88 anni. Dei primi cinque uomini che hanno raggiunto il Polo Sud, Bjaaland \u00e8 stato l'unico ad aver potuto vedere i progressi fatti in Antartide durante l'Anno Internazionale di Geofisica.\nRiconoscimenti.\nNel 1912 Bjaaland venne insignito della medaglia Holmenkollen, uno dei maggiori riconoscimenti per uno sciatore. Nel 1952 fu tedoforo nei pressi di Morgedal per i VI Giochi olimpici invernali di Oslo."}
{"id": "1280303", "revid": "110157", "url": "https://it.wikipedia.org/wiki?curid=1280303", "title": "Navis", "text": "Navis \u00e8 un comune austriaco di 1 985 abitanti nel distretto di Innsbruck-Land, in Tirolo."}
{"id": "1280305", "revid": "950920", "url": "https://it.wikipedia.org/wiki?curid=1280305", "title": "Serie B d'Eccellenza 1989-1990 (pallacanestro maschile)", "text": "Il campionato di basket di serie B d'Eccellenza (B1) 1989-1990 rappresenta il terzo campionato italiano.\nVi partecipano 16 che si incontrano per la regular season in partite di andata e ritorno, la vittoria vale 2 punti, la sconfitta 0. In questo campionato non sono previsti tesseramenti di giocatori stranieri, per questo viene definito il 'vero' campionato italiano.\nSono previste 2 promozioni determinate dalle sfide play-off tra le prime 4 classificate.\nRetrocedono le ultime 4 classificate."}
{"id": "1280306", "revid": "309289", "url": "https://it.wikipedia.org/wiki?curid=1280306", "title": "Baia della \u010c\u00eb\u0161a", "text": "La baia della \u010c\u00eb\u0161a (in lingua russa \u0427\u0451\u0448\u0441\u043a\u0430\u044f \u0433\u0443\u0431\u0430, \"\u010c\u00eb\u0161skaja guba\") \u00e8 una insenatura del mare di Barents, lungo la costa della Russia nordoccidentale. \nDescrizione.\nLa baia ha una forma arrotondata ed \u00e8 racchiusa tra la terraferma e la penisola di Kanin; la sua lunghezza \u00e8 intorno ai 110\u00a0km, mentre la larghezza massima \u00e8 di circa 130\u00a0km; presso l'imboccatura, la profondit\u00e0 delle acque \u00e8 di circa 55 metri.\nNel golfo della \u010c\u00eb\u0161a sfociano i fiumi Vi\u017eas, Oma, P\u00eb\u0161a, \u010c\u00eb\u0161a (che d\u00e0 il nome all'insenatura).\nIl principale centro urbano lungo le sue coste \u00e8 la cittadina di Indiga."}
{"id": "1280307", "revid": "33689", "url": "https://it.wikipedia.org/wiki?curid=1280307", "title": "Islam nero", "text": ""}
{"id": "1280309", "revid": "1543377", "url": "https://it.wikipedia.org/wiki?curid=1280309", "title": "Snakes &amp; Arrows", "text": "Snakes &amp; Arrows \u00e8 il diciottesimo album della band canadese Rush.\nL'album fu registrato presso gli Allaire Studios di Shokan nel periodo novembre /dicembre 2006, con sedute aggiuntive agli studi Grandmaster Recorders di Hollywood e mixato agli Ocean Way Recording di Hollywood nel gennaio 2007. L'album \u00e8 stato pubblicato il 1\u00ba maggio 2007. Da \"Snakes &amp; Arrows\" sono stati estratti esclusivamente singoli promozionali.\nDescrizione.\nIl primo singolo tratto da questo album fu \"Far Cry\", che fu postato anticipatamente in streaming sul loro sito ufficiale. La band annunci\u00f2 che il singolo sarebbe stato distribuito alle radio del North American radio stations. Il 1\u00ba maggio la band pubblic\u00f2 l'album, mentre il successivo 8 maggio 2007, la band annunci\u00f2 anche un video di \"Far Cry\", e il 1\u00ba giugno fu pubblicato il secondo singolo, \"Spindrift\". Il terzo singolo dell'album, \"The Larger Bowl\" fu distribuito nel tardo giugno alle stazioni radio del nord America dove si posizion\u00f2 nella top 30 di \"Mainstream Rock and Media Base Mainstream charts\".\nQuesto disco rappresenta un parziale recupero delle sonorit\u00e0 progressive degli anni settanta; Peart, lo scrittore dei testi, dichiar\u00f2 che le liriche di questo album sono basate su riflessioni personali sulla fede, ispirate dal suo viaggio in moto attraverso il nord America. Molte delle esperienze menzionate in \"Snakes &amp; Arrows\" si sono infatti evolute dal libro pubblicato da Neil Peart \"Roadshow: Landscape With Drums, A Concert Tour By Motorcycle\".\nSecondo Lifeson, i temi musicali dell'album furono scritti e sviluppati con la chitarra acustica. Queste parti furono successivamente registrate usando sia la chitarra acustica che la chitarra elettrica, e altri strumenti a corde.\nSecondo Lee:\nSecondo il produttore Raskulinecz, l'album ha un sound simile ad alcuni album dei Rush dei tardi anni settanta, come \"2112\", \"A Farewell to Kings\", e \"Hemispheres\".\nSecondo Peart i primi accenni di lavorazione per il disco sono iniziati nel marzo 2006, da un incontro tra i componenti del gruppo per formare le prime canzoni, partendo da testi e musiche composti individualmente. Sin da subito dai testi \u00e8 emerso come tema portante la \"spiritualit\u00e0\". In maggio i lavori sono proseguiti in un piccolo studio di Toronto; in quel contesto il gruppo ha deciso di coinvolgere l'ingegnere del suono Richard Chycki nella lavorazione. I tre musicisti si sono quindi ritrovati nel mese di settembre 2006 per comporre altre canzoni alla presenza di Nick RasKulinecz, che nel frattempo si era aggiunto al progetto in qualit\u00e0 di co-produttore: il suo ruolo \u00e8 stato fondamentale per ottenere le migliori prestazioni individuali dai tre Rush e per dare una veste migliore alle canzoni. A ottobre le canzoni preparate in forma grezza erano 11, e era evidente che la tematica dell'album sarebbe stata la fede e la spiritualit\u00e0. Il brano \"The Larger Bowl\" prende origine da un testo dei primi anni novanta composto da Peart secondo una metrica tipica del Mali, denominata \"pantoum\" e musicata da Lee e Lifeson durante le sedute di composizione. Musicalmente in questo brano, come in altri, si sente molto l'influenza di \"Feedback\", dato che i brani rivelano una carica giovanile notevole e uno spirito anni sessanta. Le registrazioni finali sono iniziate a novembre, presso gli studi Allaire di New York, queste si sono svolte sia individualmente che a coppie o con il gruppo al completo. In un'unica sessione Lifeson ha registrato il breve strumentale \"Hope\"; il brano \"Malignant Narcissism\" \u00e8 invece stato aggiunto casualmente quando oramai concluse le sessioni di registrazione Lee ha improvvisato una parte con un basso fretless. \"The Main Monkey Business\" \u00e8 stato il brano pi\u00f9 complesso da comporre, organizzare e registrare di tutto il lotto. A dicembre sono finite le registrazioni definite divertenti e molto soddisfacenti. In gennaio 2007 \u00e8 iniziato il mixaggio del materiale presso gli studi Ocean Way in California, nel frattempo era stato scelto il titolo dell'album: \"Snakes &amp; Arrows\", derivato da un passaggio di testi su \"Armor and Sword\"; esso deriva a sua volta dai \"dardi e frecce\" di Amleto e dal gioco da tavolo Scale e serpenti. Peart ha poi scoperto con sorpresa che \"Snakes and Arrows\" faceva anche riferimento a un antico gioco buddista dell'India sul Karma, riadattato dai coloni inglesi nel diciannovesimo secolo, chiamato anche \"The Leela of Self-Knowledge\". Una copia del tabellone del gioco, ripreso da Harish Johari e portato nei primi anni settanta negli Stati Uniti, \u00e8 stato utilizzato per la immagine di copertina del disco.\nIl disco ha ottenuto buoni riscontri sia dal pubblico che dalla critica di settore: secondo Thom Jurek di All Music \"Snakes &amp; Arrows\" \u00e8 uno dei migliori album concettuali mai realizzati dal gruppo, con bellissimi testi di Peart. Anche musicalmente \u00e8 tra i migliori lavori dei Rush, sia a livello compositivo che di produzione, e tutte le tracce vengono considerate di grande livello. Geoff Barton su Classic Rock loda sia le musiche che i testi (soprattutto \"The Way the Wind Blows\") dell'album, mentre reputa essere \"Good News First\" l'unica traccia deludente; la stessa rivista Classic Rock ha inserito l'album nella classifica dei 10 album essenziali di progressive rock del decennio. Il brano \"Malignant Narcissism\" si \u00e8 aggiudicato una nomination ai Grammy Awards nella categoria \"Best Instrumental\".\nCome in tutte le produzioni del gruppo, a partire da \"Caress of Steel\", la grafica e tutte le illustrazioni dell'album sono curate da Hugh Syme. Tuttavia in questo caso l'immagine di copertina non \u00e8 dello stesso Syme, si tratta infatti di un dipinto di Harish Johari intitolato \"The Leela of Self-Knowledge\".\nPrincipali edizioni e formati.\n\"Snakes &amp; Arrows\" \u00e8 stato pubblicato in varie edizioni e formati; queste le principali:\nDelux edition.\nEdizione delux pubblicata il 26 giugno 2007, in versione MVI (Music Video Interactive), realizzata in sole 25.000 copie, essa presenta:"}
{"id": "1280310", "revid": "1772671", "url": "https://it.wikipedia.org/wiki?curid=1280310", "title": "Cryptoclididae", "text": "I criptoclididi (Cryptoclididae) sono una famiglia di rettili marini estinti, appartenenti ai plesiosauri. Vissero tra il Giurassico medio e il Cretaceo inferiore.\nDescrizione.\nQuesti plesiosauri possedevano colli molto lunghi (con 29 - 42 vertebre cervicali) e crani corti e larghi specializzati per la predazione di piccole prede a corpo molle (crostacei, piccoli pesci, molluschi cefalopodi); le mascelle possedevano una fitta serie di denti sottili leggermente ricurvi, che si intersecavano fra loro, e che andavano a formare una sorta di trappola quando la bocca era chiusa.\nLe vertebre cervicali erano piuttosto corte, al contrario di quelle degli elasmosauridi (altri plesiosauri dal collo lungo tipici del Cretaceo). Come tutti i plesiosauri, i criptoclididi possedevano un corpo compatto e relativamente appiattito, una coda corta e quattro arti trasformati in strutture simili a pinne.\nClassificazione.\nLa famiglia Cryptoclididae venne definita per la prima volta da Williston nel 1925, per accogliere \"Cryptoclidus\" e i suoi pi\u00f9 stretti parenti. I criptoclididi rappresentarono la principale radiazione evolutiva di plesiosauri a collo lungo del Giurassico medio e superiore: lunghi mediamente 3 - 6 metri, essi erano predatori di medie dimensioni, molto pi\u00f9 piccoli dei successivi elasmosauri e dei contemporanei pliosauri dal collo corto.\nI criptoclididi sono noti grazie ad alcune forme del Giurassico medio inglese gi\u00e0 specializzate (ad esempio \"Cryptoclidus\", \"Picrocleidus\", \"Tricleidus\" e \"Muraenosaurus\"); altre forme non ben definite del Giurassico medio attribuite a criptoclididi sono note in Argentina. Nel Giurassico superiore si diffusero su larga scala: i fossili sono noti in Inghilterra (\"Kimmerosaurus\", \"Colymbosaurus\"), nelle Svalbard (\"Djupedalia\", \"Spitrasaurus\", \"Colymbosaurus, Ophthalmothule\"), a Cuba (\"Vinialesaurus\") e in Nordamerica (\"Pantosaurus\", \"Tatenectes\"). Nel Cretaceo inferiore i criptoclididi subirono una drastica riduzione; gli ultimi fossili attribuiti a questa famiglia provengono dalla Russia (\"Abyssosaurus\").\nAlcuni plesiosauri del Cretaceo superiore (\"Aristonectes\", \"Kaiwhekea\") possiedono larghe mascelle e denti sottili adatti a filtrare, e sono stati variamente classificati come criptoclididi sopravvissuti. In ogni caso, non tutti i ricercatori concordano: uno studio di Benson e Druckenmiller (2013) indica che \"Aristonectes\" e \"Kaiwhekea\" erano elasmosauridi specializzati, affini a \"Futabasaurus\"."}
{"id": "1280311", "revid": "729019", "url": "https://it.wikipedia.org/wiki?curid=1280311", "title": "Articolazione scapolo-omerale", "text": "Larticolazione scapolo-omerale (o gleno-omerale) si effettua tra i capi articolari della scapola e dell'omero che sono rispettivamente la cavit\u00e0 glenoidea e la testa dell'omero. Per la forma emisferica dei capi articolari in gioco, questa articolazione si considera una diartrosi del tipo enartrosi.\nDescrizione anatomica.\nSuperfici articolari.\nLa testa omerale \u00e8 una superficie liscia, semisferica e ricoperta da cartilagine; la cavit\u00e0 glenoidea \u00e8 di forma ovalare, stretta e poco profonda rispetto al volume della testa: per questo motivo viene ampliata dal cercine glenoideo (o labbro glenoideo) di natura fibro-cartilaginea.\nCapsula articolare.\nQuesta articolazione \u00e8 mantenuta stabile dalla capsula articolare, una membrana fibrosa, sottile e cos\u00ec lassa che permette l'allontanamento delle superfici articolari di circa 3 cm (lussazione). La capsula si fissa prossimalmente sul labbro glenoideo e distalmente sul collo chirurgico dell'omero. I principali tendini dei muscoli che dalla scapola scendono verso l'omero aderiscono alla sua superficie, rinforzandola.\nLegamenti.\nOltre a questi rinforzi tendinei ce ne sono altri di natura legamentosa, che si distinguono in propri e a distanza. I legamenti propri sono fasci fibrosi longitudinali che vengono chiamati legamenti gleno-omerali, e si distinguono in superiore, medio e inferiore. L'unico legamento a distanza \u00e8 il legamento coraco-omerale.\nBorse sierose.\nLa capsula articolare \u00e8 protetta da una serie di borse sierose che ne facilitano anche la mobilit\u00e0. Si trovano quindi le borse sottoscapolare, sottocoracoidea e sottoacromiale interposte tra la capsula e rispettivamente il muscolo sottoscapolare, il processo coracoideo e l'acromion della scapola; la borsa sottodeltoidea e bicipitale che proteggono la capsula dal muscolo deltoide e il muscolo bicipite. Quando il tendine del capo lungo di quest'ultimo penetra nella capsula, viene avvolto nella \u2018'guaina sinoviale bicipitale'\u2019 che lo accompagna fino al cercine glenoideo dove si fissa.\nUn ulteriore sostegno \u00e8 fornito dai quattro muscoli che costituiscono la cuffia dei rotatori."}
{"id": "1280315", "revid": "767487", "url": "https://it.wikipedia.org/wiki?curid=1280315", "title": "Flipper (gruppo musicale)", "text": "I Flipper sono un gruppo hardcore punk/noise rock di San Francisco, California, formato nel 1979, che ha ripreso l'attivit\u00e0 per met\u00e0 degli anni novanta e si \u00e8 riunito nel 2005. Tra i componenti fondatori della band sono presenti anche ex-membri degli Sleepers e dei Negative Trend.\nNonostante l'esigua produzione discografica sono annoverati tra i gruppi pi\u00f9 significativi e influenti per la definizione del post hardcore. Il loro primo album \u00e8 considerato una pietra miliare del noise moderno."}
{"id": "1280316", "revid": "110157", "url": "https://it.wikipedia.org/wiki?curid=1280316", "title": "Oberhofen im Inntal", "text": "Oberhofen im Inntal \u00e8 un comune austriaco di 1 778 abitanti nel distretto di Innsbruck-Land, in Tirolo."}
{"id": "1280319", "revid": "200568", "url": "https://it.wikipedia.org/wiki?curid=1280319", "title": "Obernberg am Brenner", "text": "Obernberg am Brenner \u00e8 un comune austriaco di 354 abitanti nel distretto di Innsbruck-Land, in Tirolo.\nGeografia fisica.\nObernberg am Brenner \u00e8 situata nell'omonima valle, che si diparte dal versante occidentale della Wipptal a Gries am Brenner, e ha termine con il massiccio del Monte del Ferro e il gruppo del Tribulaun. La valle \u00e8 percorsa dai torrenti Seebach, che ha origine dal lago Obernberger See, e Hinterennsbach. Il territorio boscoso era usato come riserva di caccia dall'Imperatore Massimiliano I d'Asburgo mentre il lago di Obernberger era luogo di pesca.\nStoria.\nLa valle di Obernberg pare fosse gi\u00e0 abitata nell'Et\u00e0 del bronzo e utilizzata come pascolo; i Romani vi giunsero nel 15 a.C. Furono poi aperte miniere per l'estrazione di oro, argento, rame e piombo che rimasero attive sino al XVI secolo; queste furono di propriet\u00e0 dei vescovi di Bressanone fino al 1490, quando passarono al Principato del Tirolo. In un documento del 1238 apparve il toponimo \u201cPadreins\u201d, mentre \u201cObernberg\u201d viene citato per la prima volta nel 1300 circa; fino ad allora veniva chiamata \u201cVinaders\u201d. Anche le vicine localit\u00e0 della Wipptal, come Sankt Leonhard, Sankt Jodok e Gries am Brenner, trassero sviluppo dalle attivit\u00e0 minerarie di Obernberg, poich\u00e9 sul loro territorio si trovavano delle fonderie e dei magazzini di deposito. Nel 1560 circa, con l'avvento delle importazioni dei metalli preziosi dal Nuovo Mondo, le miniere e i depositi della valle di Obernberg vennero chiusi.\nStemma.\nLo stemma di Obernberg \u00e8 costituito da uno scudo con sfondo rosso e da tre birilli color oro. Secondo la leggenda i minatori della zona sarebbero stati talmente ricchi da poter giocare con i birilli d'oro."}
{"id": "1280321", "revid": "109073435", "url": "https://it.wikipedia.org/wiki?curid=1280321", "title": "Circus di Bath", "text": " \nIl \"Circus\" di Bath \u00e8 un famoso esempio di architettura georgiana, nella citt\u00e0 di Bath nel Somerset, Regno Unito . Iniziato nel 1754 e completato nel 1768, deriva il suo nome dal latino \"circus\", che significa anello, ovale o cerchio.\nStoria.\nIl \"Circus\" consiste in un complesso residenziale circolare, suddiviso in tre corpi di ugual misura, con al centro una strada circolare ed un ampio spazio verde all'interno. Le tre strade di accesso perfettamente equidistanti puntano ognuna verso uno dei tre corpi curvilinei del complesso, permettendo ai visitatori una visione ottimale del Circus da qualunque parte si giunga. Ogni segmento \u00e8 diviso in pi\u00f9 unit\u00e0 abitative, esattamente speculari ed ognuna col proprio ingresso, sullo stile del Royal Crescent.\nIl \"Circus\", originariamente chiamato \"King's Circus\", fu disegnato dall'architetto John Wood il Vecchio. Poich\u00e9 egli non visse abbastanza per vedere attuato il suo progetto (mor\u00ec tre mesi dopo la posa della prima pietra), l'opera pass\u00f2 al figlio, John Wood il Giovane, che complet\u00f2 lo schema di suo padre. Le basi iniziali per il segmento Sud-Ovest furono gettate negli anni dal 1755 al 1767, quelle per il segmento Sud-Est tra il 1762 e il 1766, e quelle per il segmento Nord tra il 1764 e il 1766.\nIl \"Circus\" fa parte della grande \"visione\" di John Wood il Vecchio di ricreare un'architettura classica-palladiana per la citt\u00e0 di Bath, e se osservato dall'alto va a formare insieme al vicino \"Royal Crescent\" la figura massonica del \"soleil-lune\", cio\u00e8 il Sole e la Luna. Altri progetti di John Wood il Vecchio includevano la vicina \"Queen Square\" ed il \"Forum\" (che non fu mai realizzato). Il Circus rappresenta il culmine della carriera di John Wood il Vecchio, ed \u00e8 considerato la sua opera rappresentativa.\nL'area centrale del \"Circus\" era originariamente pavimentata in pietra, a ricoprire un serbatoio che riforniva di acqua le residenze. Nel 1800 i residenti del Circus trasformarono quest'area in uno spazio verde, che adesso ospita un gruppo di vetusti platani. \nDurante la seconda guerra mondiale, nel raid di Baedeker nel 1942, una bomba cadde nel Circus, demolendo diverse abitazioni, che vennero ricostruite fedelmente nel dopoguerra."}
{"id": "1280322", "revid": "1793900", "url": "https://it.wikipedia.org/wiki?curid=1280322", "title": "Oberperfuss", "text": "Oberperfuss \u00e8 un comune austriaco di 2 984 abitanti nel distretto di Innsbruck-Land, in Tirolo. \n. Stazione sciistica, ha ospitato tra l'altro i Campionati mondiali di slittino su pista naturale 1996."}
{"id": "1280324", "revid": "113320644", "url": "https://it.wikipedia.org/wiki?curid=1280324", "title": "Mare della Pe\u010dora", "text": "Il mare della Pe\u010dora (, traslitterato \"Pe\u010dorskoe more\") \u00e8 la parte sud-orientale del mare di Barents e bagna la Russia europea settentrionale. Tutte le coste lambite dal mare, appartengono alla Russia (Circondario autonomo dei Nenec e oblast' di Arcangelo).\nGeografia.\nIl confine occidentale del mare della Pe\u010dora \u00e8 la costa orientale dell'isola di Kolguev, quello settentrionale l'estremit\u00e0 sud dell'isola Ju\u017enyj, il confine orientale \u00e8 determinato dalle coste occidentali di Vajga\u010d e della penisola di Jugor (\u042e\u0433\u043e\u0440\u0441\u043a\u0438\u0439 \u043f\u043e\u043b\u0443\u043e\u0441\u0442\u0440\u043e\u0432), mentre a sud il mare lambisce le coste del Circondario autonomo dei Nenec. Il mare della Pe\u010dora \u00e8 poco profondo, la sua profondit\u00e0 media \u00e8 di soli 6\u00a0m, il punto pi\u00f9 profondo raggiunge i 210\u00a0m. Ha una superficie di 81.263\u00a0km\u00b2. Le maggiori insenature della costa meridionale sono la baia della Pe\u010dora e la baia della Chajpudyra. Ci sono alcune isole vicino alla costa, la pi\u00f9 grande delle quali \u00e8 l'isola Dolgij. Il maggiore immissario \u00e8 il fiume Pe\u010dora che d\u00e0 il nome al mare.\nIl porto pi\u00f9 importante della regione \u00e8 Nar'jan-Mar che si trova all'interno, sulla sponda destra del fiume."}
{"id": "1280326", "revid": "110157", "url": "https://it.wikipedia.org/wiki?curid=1280326", "title": "Patsch", "text": "Patsch \u00e8 un comune austriaco di 981 abitanti nel distretto di Innsbruck-Land, in Tirolo."}
{"id": "1280327", "revid": "1573940", "url": "https://it.wikipedia.org/wiki?curid=1280327", "title": "Chiesa di San Francesco (Villafranca in Lunigiana)", "text": "La chiesa di San Francesco \u00e8 un edificio di culto cattolico situato in via San Francesco a Villafranca in Lunigiana, in provincia di Massa-Carrara. La chiesa \u00e8 sede dell'omonima parrocchia del vicariato di Villafranca della diocesi di Massa Carrara-Pontremoli.\nStoria e descrizione.\nLa chiesa ha rappresentato per secoli uno dei poli pi\u00f9 rappresentativi del nucleo urbano di Villafranca (tanto che fu scelta quale luogo di sepoltura dalla famiglia dei Malaspina), subendo, per questo, numerosi rinnovi e modifiche che ne hanno fortemente trasformato l'aspetto originario: l'assetto attuale risale al Cinquecento, anche se parte del complesso conventuale e del chiostro sono stati in buona parte ricostruiti dopo gli ingenti danni subiti durante la seconda guerra mondiale. All'interno, pale di scuola robbiana del primo Cinquecento, tra cui la \"Madonna degli angeli\", ove un gruppo di santi assiste all'Assunzione della Vergine circondata da una corona di cherubini entro una trabeazione con fregio a palmette."}
{"id": "1280329", "revid": "110157", "url": "https://it.wikipedia.org/wiki?curid=1280329", "title": "Pettnau", "text": "Pettnau \u00e8 un comune austriaco di 993 abitanti nel distretto di Innsbruck-Land, in Tirolo."}
{"id": "1280330", "revid": "767487", "url": "https://it.wikipedia.org/wiki?curid=1280330", "title": "Rob Dukes", "text": "Biografia.\nFiglio di genitori hippie, Rob crebbe ascoltando la musica di Jimi Hendrix, AC/DC, Black Sabbath e The Doors. Da ragazzino, incominci\u00f2 a suonare la chitarra dopo aver ascoltato i The Clash e cerc\u00f2 di imparare a suonare \"Dee\", pezzo strumentale eseguito da Randy Rhoads contenuto in \"Blizzard of Ozz\" di Ozzy Osbourne. Con il passare del tempo si avvicin\u00f2 all'heavy metal di Iron Maiden e Judas Priest e al thrash e all'hardcore punk di Metallica, Anthrax e Misfits.\nDopo aver militato in vari gruppi minori, Dukes decise di lasciare New York per recarsi in California, stabilendosi a Hollywood lavorando come guitar tech per vari gruppi. Un giorno, Rob incontr\u00f2 Jeff Hickey al Key Club. Hickey era un amico degli Exodus e lo invit\u00f2 a fare il tecnico della chitarra per loro. Dopo la dipartita di Steve Souza, Dukes venne scelto come nuovo cantante del gruppo."}
{"id": "1280331", "revid": "773636", "url": "https://it.wikipedia.org/wiki?curid=1280331", "title": "Chiesa di San Giovanni Battista (Villafranca in Lunigiana)", "text": "La chiesa di San Giovanni Battista \u00e8 un edificio di culto cattolico situato in via Borgo a Villafranca in Lunigiana, in provincia di Massa-Carrara. La chiesa \u00e8 sede dell'omonima parrocchia del vicariato di Villafranca della diocesi di Massa Carrara-Pontremoli.\nPosta presso il ponte sul Bagnone, \u00e8 oggi la parrocchiale di Villafranca, ed \u00e8 in stile barocco, sia all'esterno che nell'interno."}
{"id": "1280333", "revid": "827882", "url": "https://it.wikipedia.org/wiki?curid=1280333", "title": "Biscotto", "text": "Il biscotto \u00e8 una preparazione di cucina e di pasticceria dolce, di dimensioni ridotte (5\u201310\u00a0cm) e di forma varia, solitamente cotta nel forno sino a perdere quasi ogni traccia di umidit\u00e0. La parola deriva dal latino \u00abpanis biscotus\u00bb, significante \u00abpane cotto due volte\u00bb, e le cui prime evidenze risalgono al X secolo.\nI biscotti sono una preparazione antica, caratterizzata da forte presenza del miele (in origine) o dello zucchero (pi\u00f9 recentemente) e dalla completa cottura in forno: due caratteristiche che li rendevano conservabili anche per lunghi periodi.\nI biscotti sono solitamente a base di farina, uovo, burro, zucchero, bicarbonato d'ammonio (generalmente chiamato ammoniaca o ammoniaca per dolci) ed eventualmente lievito e aromi vari. Oggi la farina usata \u00e8 in massima parte di frumento, ma non mancano esempi di farine diverse come gli amaretti di farina di mandorle, i nocciolini di Chivasso di farina di nocciole, le paste di meliga di farina di mais o gli za\u00e9ti veneziani di farina di polenta, per restare nella sola tradizione italiana. I biscotti entrano nella tradizione culinaria di tutto l'Occidente, del Medio Oriente e dell'Estremo Oriente e si presentano in numerosissime varianti e gusti.\nTipi di biscotto.\nI biscotti compaiono nella tradizione culinaria di quasi tutti i paesi. Tra i tipi pi\u00f9 frequenti e conosciuti troviamo, in ordine di apparizione storica:\nCialde.\nSono preparazioni in cui una pastella viene cotta su una superficie rovente, che solitamente \u00e8 tonda o romboidale e presenta uno stemma o una superficie a grata. Le cialde possono essere dolci o salate e sono diffuse in tutta Europa sin dai tempi dei Greci (obleios) e dei Romani (alita dolcia). Dolci simili si trovano anche in Russia, (blini), in India (poori), in Medio Oriente (qata'if), in Indonesia (dadar gutung), in Cina (bao bing). Alla stessa famiglia appartengono le cr\u00eapes, i pancake, le tegole, i brigidini di Lamporecchio e i wafer. Sono una delle preparazioni pi\u00f9 antiche ed erano diffusissimi gi\u00e0 nel Medioevo. Oggi come allora si accompagnano al dolce quanto al salato.\nI contenuti variano enormemente: uova, burro, latte, olio, zucchero, miele, aromi vari. Le cialde esistono di tre tipi: croccanti e friabili (come le tegole italiane), morbide e soffici (come le gauffres), morbide e piatte (come le cr\u00eapes). Alcuni esempi: le gauffres francesi, belghe e tedesche, i waffel olandesi, le tegole o i canestrelli italiani, le infinite varianti di wafer diffusi in tutta l'Europa occidentale.\nBiscotti speziati.\nHanno una forte componente di aromi quali anice, cannella, noce moscata, pepe, zenzero, semi di papavero, eccetera e sono spesso dolcificati con il miele. Sono comuni nell'Europa centrale e settentrionale e spesso accompagnano la tradizione del Natale di Santa Claus. Possono contenere burro o lievito e sono, solitamente, di forma fantasiosa (pupazzetti, animaletti, cuori, fiori, stelle, abeti o Santa Claus) e variamente decorati con glasse e confettini di zucchero.\nAlcuni esempi: i mustazzoli in Italia. Gli speculoos belgi, austriaci e tedeschi, i Ruiter Speculaas olandesi, solitamente a forma di mulino a vento, le Zimtsterne e i Lebkuchen tedeschi, i pan di zenzero tedeschi, olandesi, svedesi, spesso a forma di casetta decorata di canditi e confetti per ricordare la storia di H\u00e4nsel e Gretel, i kaneelkoekjes olandesi.\nBiscotti di pasta di mandorle.\n\u00c8 una famiglia davvero ampia, inizialmente di tradizione araba e pian piano diffusasi praticamente ovunque dalla Sicilia alla Germania, dalla Spagna alla Danimarca. Alcuni esempi: gli amaretti, i ricciarelli, la pasta di mandorla, i canestrelli e la frutta di Martorana in Italia, i Kipferln e i Spitzbuben in Germania, i perrunillas, almendrados e i bocaditos in Spagna, i bitter koekjes nei Paesi Bassi, i petitfour francesi.\nBiscotti di frutta secca o canditi.\nSono preparati con aggiunta o ripieno di noci, nocciole, noccioline, mandorle, castagne, fichi secchi, datteri, canditi di frutta varia (arancia, limone, zucca), uva passa. Sono diffusi ovunque secondo la disponibilit\u00e0 di ingredienti del territorio.\nAlcuni esempi: i brut e bun di nocciole, le pitte di San Martino con le scorze d'arancia candita, i ravioli dolci di fichi, datteri o uvetta, i pan de m\u00f2rt con le mandorle, le passulate con noci e mandorle, i petrali con fichi secchi e uva passa in Italia, kletskoppen di noccioline in Olanda, le Zimtsterne di noci e nocciole Tedesche, i mince pies con frutta secca al brandy in Inghilterra, i sanyura con mandorle o pistacchi e acqua di fiori d'arancio in Libano, i mamul di datteri e talvolta semola anzich\u00e9 farina di frumento, i barazik di sesamo in Siria.\nFrollini o paste di frolla.\nSono i biscotti di pasta frolla. Hanno un impasto di farina, burro, zucchero e uova e la presenza di burro \u00e8 notevole; hanno origine pi\u00f9 recente dei primi e sono pi\u00f9 deperibili. Appartengono alla grande famiglia delle paste secche di pasticceria ed erano riservati ad occasioni di feste, anche in considerazione della forte presenza di burro che li rende molto nutrienti e non sempre facilmente digeribili.\nAccanto alla tradizionale produzione artigianale, oggi si affianca una imponente produzione industriale e i frollini sono spesso venduti come prodotti da colazione. Alcuni esempi: le paste di meliga con farina di mais, le offelle con olio di oliva, i biscotti regina con semi di sesamo, le margheritine di Stresa in Italia, gli spritsgebak in Olanda, gli shortcake e gli shortbread inglesi e americani, gli alfajores in Spagna.\nAltri tipi di biscotti.\nSi producono biscotti con ingredienti ritenuti curativi (come le fibre) o ricostituenti, oppure privi di ingredienti che possono risultare inadatti ad alcuni, come burro, uova. Rientrano in questa categoria anche le semplici e diffusissime gallette dolci, che spesso accompagnavano i pasti di soldati e marinai perch\u00e9 semplici, economiche e poco deperibili.\nLa categoria sta subendo oggi una forte espansione a causa del numero sempre crescente di allergici ai cibi pi\u00f9 svariati. Troviamo quindi biscotti senza glutine, senza uova, senza noci o nocciole, senza zucchero, \nal cioccolato ecc., che spesso sono garantiti da una o pi\u00f9 associazioni di consumatori quando non direttamente dal Ministero della Salute.\nBiscotti con carne o di formaggio.\nSono solitamente di sfoglia di pasta ripieni di crema a base di latte o di formaggio o di carne. Anch'essi antichissimi, sono tipici dei luoghi di produzione casearia e un po' pi\u00f9 rari (o pi\u00f9 dimenticati) dei restanti biscotti citati. Alcuni esempi: gli 'Mpanatigghi siciliani con la carne, casadinas o pardulas sardi con la ricotta in Italia, i past\u00e9is de Bel\u00e9m con il latte in Portogallo.\nValori nutrizionali.\nVariano enormemente al variare degli ingredienti. Sono ricchi di zuccheri, possono essere ricchi di grassi (se frollini o se con noci, nocciole, ecc.). Il valore energetico varia da circa 415 calorie per 100 grammi per i frollini a oltre 520 per wafer variamente ripieni o per biscotti con noci, mandorle o cioccolato. Quelli di fattura artigianale sono solitamente privi di conservanti e di grassi vegetali idrogenati."}
{"id": "1280343", "revid": "767487", "url": "https://it.wikipedia.org/wiki?curid=1280343", "title": "La neve cade sui cedri", "text": "La neve cade sui cedri (\"Snow Falling on Cedars\") \u00e8 un film del 1999 diretto da Scott Hicks, adattamento cinematografico dell'omonimo romanzo di David Guterson.\nRobert Richardson \u00e8 stato candidato all'Oscar per la miglior fotografia.\nTrama.\nNegli anni cinquanta, Carl, un pescatore della costa dello stato di Washington, viene trovato morto, impigliato in una delle sue reti, apparentemente per un incidente, ma ha una grossa ferita al capo che fa pensare ad un omicidio. L'odio per i giapponesi da parte degli americani \u00e8 ancora fresco e la comunit\u00e0 giapponese locale \"fornisce\" un sospettato, Kazuo, un pescatore che aveva avuto contrasti con Carl e la sua famiglia.\nIshmael, giornalista del giornale locale, potrebbe avere le prove per scagionare Kazuo, ma l'amore mai sopito per Hatsue, sua amante quando erano pi\u00f9 giovani ed ora moglie proprio di Kazuo, rende le cose complicate. Le vicende che hanno portato fino al processo del giapponese sono ricostruite in flashback: il ritrovamento del cadavere, l'incontro tra Ishmael e Hatsue da piccoli ed i rapporti di Kazuo con la famiglia di Carl. Durante il procedimento viene interrogata la madre di Carl che racconta di come il padre di Kazuo, lavorando nella loro propriet\u00e0, avesse ricevuto in dono sette acri di terreno. Quindi testimonia la vedova di Carl e, infine, l'avvocato difensore, Nels Gudmundsson, chiama Hatsue che racconta i fatti e ribadisce l'estraneit\u00e0 del marito alla vicenda.\nDopo che anche l'imputato \u00e8 stato interrogato, l'avvocato difensore pronuncia l'arringa. Intanto gli avvenimenti vengono ricostruiti con i nuovi e maggiori elementi a disposizione. Si ricostruisce alla fine che Carl, salendo sulla lanterna della barca per liberarla dalle corde, era caduto ed aveva battuto mortalmente la testa. La giuria decreta dunque che ci\u00f2 che \u00e8 accaduto al pescatore \u00e8 stato solo frutto di una fatalit\u00e0. Kazuo \u00e8 finalmente assolto dalle accuse. Hatsue abbraccia Ishmael, che si allontana nella notte innevata."}
{"id": "1280344", "revid": "1522738", "url": "https://it.wikipedia.org/wiki?curid=1280344", "title": "Olivinopoli", "text": ""}
{"id": "1280346", "revid": "110157", "url": "https://it.wikipedia.org/wiki?curid=1280346", "title": "Pfaffenhofen (Austria)", "text": "Pfaffenhofen \u00e8 un comune austriaco di 1 096 abitanti nel distretto di Innsbruck-Land, in Tirolo."}
{"id": "1280348", "revid": "132266", "url": "https://it.wikipedia.org/wiki?curid=1280348", "title": "Classe Comandanti", "text": "La classe Comandanti \u00e8 costituita da quattro unit\u00e0 navali, ordinate ufficialmente nell'aprile del 1999 con lo scopo di sostituire gli aliscafi Sparviero e denominate \"Nuove Unit\u00e0 Minori Combattenti\" (NUMC), alle quali sono stati assegnati i nomi di comandanti di cacciatorpediniere (CC Giuseppe Cigala Fulgosi, CC Costantino Borsini, CC Ener Bettica, CF Adriano Foscari) decorati con medaglia d'oro al valor militare per imprese compiute nella seconda guerra mondiale.\nLe navi sono state tutte costruite da Fincantieri presso il cantiere navale di Riva Trigoso e dopo il varo hanno completato l'allestimento a La Spezia negli stabilimenti di Muggiano. La sovrastruttura di una delle navi essendo in materiale composito \u00e8 stata realizzata dalla Intermarine di Sarzana.\nCaratteristiche.\nLe unit\u00e0 della classe Comandanti sono le prime nella Marina Militare ad essere costruite con carena, scafo e sovrastruttura realizzati con caratteristiche stealth. La poppa, a specchio, ha un ponte di volo con hangar telescopico per un elicottero AB 212 in versione ASW e in futuro NH-90 .\nL'ultima unit\u00e0 della classe, Nave \"Comandante Foscari\", \u00e8 stata costruita con la sovrastruttura in materiale composito invece che in acciaio, permettendo di risparmiare il 40% della massa con riduzione dei consumi e dell'usura della nave. La struttura \u00e8 stata realizzata dalla Intermarine di Sarzana mantenendo inalterate le geometrie della nave rispetto alla versione in acciaio su espressa richiesta della Marina. La sovrastruttura \u00e8 principalmente costruita in fibra di vetro integrata con altre fibre strutturali; per aumentare la copertura degli apparati elettronici alcune parti dello scafo sono integrate con fibra di carbonio. Inoltre la struttura in composito permette di avere superfici perfettamente lisce, a differenza di quelle in acciaio che non lo sono per la presenza di saldature.\nLe navi sono state progettate per l'attivit\u00e0 operativa \"a medio raggio\", la cui durata \u00e8 valutabile in circa dieci giorni consecutivi senza rifornimenti e sono in grado di operare sia in alto mare che in ambiente costiero, sia come unit\u00e0 isolate o all'interno di gruppi navali multinazionali.\nLe unit\u00e0 sono dotate di attrezzature che consentono di effettuare diverse attivit\u00e0, quali operazioni di presenza e sorveglianza in acque internazionali, monitoraggio, deterrenza, vigilanza delle frontiere marittime e sorveglianza della Zona Economica Esclusiva a tutela degli interessi nazionali, ed interventi in missioni di soccorso, e di fungere da unit\u00e0 di supporto logistico per forze impiegate al di fuori del Mediterraneo.\nLa propulsione viene fornita da due motori Diesel W\u00e4rtsil\u00e4-NSD W18-V-26 XN con una potenza di 6\u00a0480 kW che sviluppano una velocit\u00e0 continuativa di 25 nodi e una velocit\u00e0 massima di 26 nodi su due assi con due eliche a quattro pale orientabili, due riduttori Fincantieri e due timoni.\nAi servizi elettrici di bordo provvedono tre generatori/alternatori diesel Isotta Fraschini V1712T2ME da 900\u00a0kW ciascuno per un totale di 2.700\u00a0kW, che forniscono un'alimentazione a 380 V ad una frequenza 50 Hz.\nL'armamento \u00e8 costituito da un cannone Oto Melara 76/62 mm Super Rapido e due mitragliere KBA da 25mm/80 antiaeree.\nL'elettronica di bordo comprende un radar di scoperta RASS (MM/SPS-791), un radar di navigazione GEM SPS-753, il sistema di controllo del tiro NA-25 (Dardo F) con radar di tiro RAN-30X/I e radar RTN-25X, il Sistema di Comunicazioni Integrato Elmer e Sistema Automatico di Comando e Controllo delle Operazioni di Combattimento SADOC-3 della Alenia Marconi Systems. Il sistema di guerra elettronica \u00e8 costituito dalla suite ESM/ECM SLQ-747.\nProgetti derivati.\nDa questo progetto sono stati derivati i due pattugliatori d'altura classe Costellazione II per il Ministero dei trasporti. Le due classe navali condividono logistica, interoperabilit\u00e0, caratteristiche del sistema di combattimento e sistema integrati di telecomunicazioni.\nDal progetto delle NUMC \u00e8 stato derivato il progetto delle MOSAIC (\"Modular Open System Architecture Integrated Concept\"), una serie di classi navali, progettate sui principi di Architettura a Sistema Aperto e di Modularit\u00e0 Volumetrica, che vanno dai pattugliatori d'altura alle corvette di vario tonnellaggio fino alle fregate leggere, con quattro unit\u00e0 vendute alla Turchia, dove vengono costruite su licenza per la Guardia Costiera Turca ed un'altra, la corvetta Abu Dhabi venduta agli Emirati Arabi Uniti.\nLe unit\u00e0.\nLe unit\u00e0 di questa classe sono inquadrate nel COMSQUAPAT2 del COMFORPAT, il Comando delle Forze da Pattugliamento per la Sorveglianza e la Difesa Costiera ed hanno la loro base operativa ad Augusta e sono state tutte consegnate alla Marina Militare il 31 gennaio 2004 nel corso di una duplice cerimonia avvenuta nel porto di Cagliari alla presenza del Ministro della Difesa, Prof. Antonio Martino, in cui a tutte le quattro unit\u00e0 della classe \u00e8 stata consegnata anche la bandiera di combattimento.\n\"Comandante Cigala Fulgosi\" (P 490).\nIl comandante Cigala Fulgosi \u00e8 la prima unit\u00e0 della classe. Varata il 7 luglio 2000, dopo avere iniziato ad effettuare le prove in mare il 27 aprile 2001, la nave \u00e8 stata consegnata il successivo 31 luglio diventando operativa dall'anno seguente\nNel febbraio 2003 la nave \u00e8 partita insieme ai cacciamine Chioggia e Viareggio per una crociera addestrativa nel Mar Arabico. Il 29 maggio 2003 il gruppo \u00e8 stato ridislocato nel golfo Persico e dal 3 giugno ha operato per la sicurezza del traffico navale nella zona affiancato dal 5 giugno dalla nave anfibia San Giusto. \"Nave comandante Fulgosi\" ha continuato nella missione fino al 29 giugno, rientrando a La Spezia il 19 luglio, mentre le altre unit\u00e0 hanno proseguito nella missione.\nDal 1\u00ba novembre al 31 dicembre 2006 \u00e8 entrata a far parte dello Standing NATO Maritime Group 2.\nL'unit\u00e0 ha poi partecipato all'Operazione \u201cImpartial Behaviour\u201d in ambito EUROMARFOR dal 1\u00ba settembre al 5 dicembre 2008 e successivamente dal 5 novembre al 1\u00ba dicembre 2009.\nIl motto dell'unit\u00e0 \u00e8 \"\"Virtutis fortuna comes\" ed era stato precedentemente assegnato al cacciatorpediniere della Regia Marina \"San Martino\"\n\"Comandante Borsini\" (P 491).\nIl comandante Borsini, varato 17 febbraio 2001, ha iniziato le prove in mare il successivo 3 settembre ed \u00e8 stato consegnato il 3 dicembre, diventando operativo l'anno seguente.\nDal 28 gennaio al 1\u00ba giugno 2008 ha preso parte insieme al rifornitore Etna alla campagna Medal 2008 per la sorveglianza marittima nel Corno d\u2019Africa, toccando vari porti nel percorso e sventando nel mese di maggio alcuni assalti dei pirati a navi mercantili, ritornando a operare nella stessa zona in tali compiti dal 4 luglio al 3 agosto 2009 nell'ambito della Missione EUNAVFOR Atalanta.\nDal 31 maggio al 30 settembre 2010 ha partecipato all'Operazione \u201cImpartial Behaviour\u201d nell'ambito di EUROMARFOR.\nDal 4 agosto 2017 \u00e8 impegnato in un'intensa missione di pattugliamento e contrasto alla tratta di esseri umani lungo le coste libiche su richiesta del governo di Serraj, con lo scopo di regolare il flusso di migranti che attraversa quotidianamente il Mediterraneo in direzione dell'Italia. \nIl motto dell'unit\u00e0 \u00e8 \"Vincit Amor Patriae\"\".\n\"Comandante Bettica\" (P 492).\nIl pattugliatore comandante Bettica varato il 26 giugno 2001, dopo avere iniziato le prove in mare il 4 gennaio 2002 \u00e8 stato consegnato il successivo 4 aprile, diventando operativo dall'anno seguente.\nDal 1\u00ba settembre al 31 ottobre 2006 ha partecipato nell'ambito dello SNMG2 all'Operazione Active Endeavour.\nDal 1\u00ba marzo al 28 giugno 2008 ha partecipato in ambito EUROMARFOR, all'Operazione \u201cImpartial Behaviour\u201d nell'ambito \"Missione UNIFIL\", svolgendo attivit\u00e0 di controllo marittimo lungo le coste del Libano.\nDal 7 al 21 marzo 2009 ha operato nelle acque lungo le coste della Somalia alla lotta alla pirateria nell'ambito della Missione UE EUNAVFOR Atalanta.\nDall'8 giugno al 7 luglio 2010 ha partecipato nelle acque lungo le coste del Portogallo in ambito EUROMARFOR all'operazione Swordfish.\nDal 2 novembre al 19 novembre 2010 ha partecipato nell'ambito dello SNMG2 all'Operazione Active Endeavour.\nDal 25 marzo 2011 sta partecipando all'Operazione Unified Protector.\nIl motto dell'unit\u00e0 \u00e8 \"\"Con ardire e con tenacia\".\n\"Comandante Foscari\" (P 493).\nIl pattugliatore comandante Foscari, varato il 24 novembre 2000, dopo avere iniziato le prove in mare il 20 maggio 2002 \u00e8 stato consegnato il successivo 2 agosto, diventando operativo dall'anno seguente.\nA differenza delle altre tre navi della stessa classe, imbarca l'impianto prodiero da 76/62 mm con scudo stealth e kit DAVIDE e STRALES.\nL'8 giugno 2006 la nave \u00e8 partita da Taranto per il Corno d'Africa, affiancando Nave Etna che non appena le due unit\u00e0 sono giunte nell'Oceano Indiano \u00e8 diventata nave ammiraglia della Task Force 152, sostituendo la USS Enterprise, operando dal 28 giugno al 3 dicembre nell'ambito della Missione MSO (Marittime Security Operations) per la sicurezza marittima nella zona.\nL'unit\u00e0 ha poi partecipato all'Operazione \u201cImpartial Behaviour\u201d in ambito EUROMARFOR dal 5 dicembre 2008 al 3 marzo 2009.\nIl motto dell'unit\u00e0 \u00e8 \"Idem animus eadem voluntas\" (pari alla volont\u00e0 il coraggio) era stato in precedenza adottato dal cacciatorpediniere \u201cFuciliere\u201d, unit\u00e0 della Regia Marina che prese parte alla Seconda Guerra Mondiale e ancora precedentemente dalla nave da battaglia Benedetto Brin."}
{"id": "1280350", "revid": "547034", "url": "https://it.wikipedia.org/wiki?curid=1280350", "title": "Ernesto Augusto di Brunswick-L\u00fcneburg", "text": "Govern\u00f2 sul principato di Calenberg alla suddivisione del ducato paterno. Venne nominato principe-elettore del Sacro Romano Impero nel 1692, ma mor\u00ec prima che la sua nomina divenisse effettiva. Per quest'ultimo motivo viene da certa storiografia indicato anche come Ernesto Augusto I di Hannover. Fu anche principe-vescovo luterano di Osnabr\u00fcck dal 1662 sino alla propria morte.\nFu padre di Giorgio I di Gran Bretagna, primo della dinastia degli Hannover ad essere asceso al trono inglese.\nBiografia.\nVescovo luterano di Osnabr\u00fcck e principe di Calenberg.\nErnesto Augusto era figlio del duca Giorgio di Brunswick-L\u00fcneburg e di sua moglie, la principessa Anna Eleonora di Assia-Darmstadt. Nel 1658 spos\u00f2 Sofia del Palatinato ad Heidelberg. Come quarto figlio in linea di successione, egli aveva una remotissima possibilit\u00e0 di succedere al padre nel governo del ducato e, per questo, nel 1662, venne prescelto per ricoprire la carica di vescovo protestante di Osnabr\u00fcck, venendo eletto in quello stessoanno dal capitolo della cattedrale; in realt\u00e0, in accordo con i trattati della Pace di Vestfalia, tutti i vescovi di Osnabr\u00fcck dovevano essere eletti col consenso dei duchi di Brunswick-L\u00fcneburg. A partire dal 1662, dunque, seguendo la tradizione, il nuovo vescovo con tutta la sua famiglia si trasfer\u00ec al castello di Iburg, residenza ufficiale dei vescovi di Osnabr\u00fcck, avviando qualche tempo dopo la costruzione del castello locale per meglio arginare le tendenze indipendentiste della citt\u00e0.\nAlla morte di due dei suoi fratelli maggiori, Ernesto Augusto eredit\u00f2 una parte dei territori del padre nel 1679, detta principato di Calenberg (incluso il principato minore di Gottinga) a partire dal 1679, col titolo di duca, e fece per questo ritorno alla citt\u00e0 di Hannover con tutta la sua famiglia. Da tempo aveva per\u00f2 intrapreso una relazione amorosa con la contessa von Platen e per questo egli si ritir\u00f2 a vivere con l'amante presso il \"Leineschloss\", mentre la moglie Sofia si ritir\u00f2 nel castello di Herrenhausen dove si dedic\u00f2 all'ampliamento del \"Grosser Garten\" che suo cognato Giovanni Federico aveva iniziato qualche anno prima.\nIl progetto di successione al trono di Danimarca.\nNel 1683, nonostante le proteste dei cinque figli minori, Ernesto Augusto decise di adottare il sistema di successione per primogenitura, di modo che i suoi territori non potessero essere suddivisi ulteriormente dopo la sua morte, disperdendo cos\u00ec ulteriormente i possedimenti di famiglia.\nIl governo dello stato e l'elevazione al rango di principe elettore.\nCome governante di un piccolo ducato tedesco, Ernesto Augusto era destinato ad avere un ruolo secondario nella politica nazionale del Sacro Romano Impero, ad ogni modo la posizione stessa dei suoi domini lo rese un tassello significativo della politica europea dell'epoca. Nel 1665 ader\u00ec ad un trattato col governo dei Paesi Bassi che si impegnava a proteggerne il territorio da possibili attacchi esterni (in particolare da parte della Francia), ma gi\u00e0 dal 1671 ricevette ed accett\u00f2 l'offerta della Francia di mantenersi neutrale in qualsiasi scontro in cui la patria del Re Sole fosse stata coinvolta, dietro pagamento della somma di 5000 talleri mensili.\nTra il 1673 ed il 1674, come fedele suddito dell'imperatore, Ernesto Augusto si trov\u00f2 per\u00f2 a combattere contro Luigi XIV di Francia. Nel dicembre del 1674, stipul\u00f2 un'alleanza difensiva all'Aia con l'imperatore, la Spagna e gli Stati Generali olandesi per un periodo di 10 anni. Gli Stati Generali gli promisero, a conclusione della pace, di impegnarsi personalmente perch\u00e9 il principato vescovile di Osnabr\u00fcck divenisse un principato ereditario per la sua famiglia. Nel 1675 Ernesto Augusto attravers\u00f2 il Reno con 3000 mercenari che, insieme alle forze del duca di Lorena, sconfissero il maresciallo Cracky l'11 agosto; successivamente, al fianco del fratello Giorgio Guglielmo, conquist\u00f2 la citt\u00e0 di Treviri ma vennero costretti poco dopo a fare rientro in patria per difendere i loro possedimenti dagli svedesi che avevano invaso la Germania settentrionale.\nPrese parte alla Grande Guerra Turca combattendo al fianco dell'imperatore Leopoldo I del Sacro Romano Impero con una forza di 10.000 mercenari al comando del suo primogenito. Quando le truppe francesi invasero i confini della Germania nel 1688, Ernesto Augusto fece un'alleanza contro di loro con gli elettori di Sassonia e Brandeburgo e col langravio d'Assia-Kassel, difendendo Francoforte sul Meno da un attacco a sorpresa che costrinse il maresciallo Buffle a cessare il bombardamento di Coblenza.\nA partire dagli anni '80 del Seicento, Ernesto Augusto aveva intrapreso una campagna tutta personale per l'ottenimento della dignit\u00e0 di principe elettore, ben sapendo che diverse erano le forze che gli si opponevano: egli era stato un fedele servitore dell'imperatore durante tutte le scelte politiche da questo intraprese, ma sapeva che gli altri principi elettori (cattolici) si sarebbero opposti a questo suo desiderio. La Sassonia ed il Brandeburgo, ad esempio, si erano dette contrarie all'ingresso del Brunswick-Luneburg tra i principati elettorali e pure a Vienna gli ambasciatori hannoveriani non ebbero fortuna. Fu a quel punto che Ernesto Augusto decise di sfruttare la propria delicata posizione, minacciando di passare alla neutralit\u00e0 nella guerra contro la Francia. Nel 1692 venne infine nominato principe-elettore dall'imperatore; in ogni caso, l'elettorato non divenne effettivo sino al 1708, ovvero dopo la morte di Ernesto Augusto.\nErnesto Augusto mor\u00ec nel 1698 e venne succeduto come duca dal figlio maggiore Giorgio Luigi, che successivamente diverr\u00e0 Re di Gran Bretagna col nome di Giorgio I. Dopo la sua morte, Ernesto Augusto venne sepolto nella cripta della cappella del \"Leineschloss\", da dove venne trasferito poi nel \"Berggarten\" del castello di Herrenhausen dopo la seconda guerra mondiale, nel mausoleo di famiglia.\nMatrimonio ed eredi.\nIl 17 ottobre 1658, Ernesto Augusto spos\u00f2 la principessa Sofia del Palatinato da cui ebbe i seguenti figli:\nErnesto Augusto ebbe, oltre ai figli legittimi, due figli illegittimi da Clara Elisabeth von Meysenbug:"}
{"id": "1280351", "revid": "87499", "url": "https://it.wikipedia.org/wiki?curid=1280351", "title": "Distribuzione temperata", "text": ""}
{"id": "1280355", "revid": "773636", "url": "https://it.wikipedia.org/wiki?curid=1280355", "title": "Chiesa di San Niccol\u00f2 (Villafranca in Lunigiana)", "text": "La chiesa di San Niccol\u00f2 era un edificio sacro che si trovava a Villafranca in Lunigiana.\nPosta accanto ai ruderi del Castello di Malnido, dove il torrente Bagnone confluisce nel Magra, ne rimangono oggi soltanto la torre campanaria e pochi altri resti. La chiesa, che si trovava lungo la Via Francigena, veniva usata in prevalenza per assistere i pellegrini lungo il loro viaggio.\nLa chiesa viene citata per la prima volta nel 1285 nell'atto del matrimonio che lega due nobili locali, la marchesa Manfredina di Giovagallo e Banduccio, figlio del conte Ugolino della Gherardesca. \n&lt;br&gt;Fu sede della parrocchia di Villafranca fino alla met\u00e0 del XVI secolo, quando questo titolo fu trasferito alla chiesa di San Giovanni Battista.\nLa fase di declino della chiesa giunse per\u00f2 con il passaggio della strada ferrata, negli ultimi anni del XIX secolo, e si accentu\u00f2 per effetto dei danni subiti dai bombardamenti della Seconda guerra mondiale. \n&lt;br&gt;Nel 1968 l'edificio fu abbattuto."}
{"id": "1280360", "revid": "767487", "url": "https://it.wikipedia.org/wiki?curid=1280360", "title": "Rhino's Revenge", "text": "Rhino's Revenge \u00e8 un album degli Rhino's Band, uscito nel 2000."}
{"id": "1280362", "revid": "773636", "url": "https://it.wikipedia.org/wiki?curid=1280362", "title": "Chiesa dei Santi Gervasio e Protasio (Villafranca in Lunigiana)", "text": "La chiesa dei Santi Gervasio e Protasio \u00e8 un edificio di culto cattolico situato nella frazione di Virgoletta, nel comune di Villafranca in Lunigiana, in provincia di Massa e Carrara. La chiesa \u00e8 sede dell'omonima parrocchia del vicariato di Villafranca della diocesi di Massa Carrara-Pontremoli.\nStoria e descrizione.\nLa chiesa, dedicata ai due martiri del III secolo legati alla lotta di Sant'Ambrogio contro l'arianesimo e il cui culto non \u00e8 particolarmente diffuso in Lunigiana, \u00e8 ricca sia di opere d'arte che di reliquie. Da ricordare l'altare secentesco in marmo con scolpiti i \"Santi Fausto, Pellegrina, Agatope e Quinta\", e il polittico marmoreo collocato nell'abside maggiore raffigurante la \"Madonna con i santi Gervasio e Protasio\" e, in basso, \"Ges\u00f9 con gli Apostoli\".\nNella seconda domenica di maggio le numerose reliquie, esposte nel bell'altare alla sinistra della chiesa, vengono portate in processione con grande solennit\u00e0."}
{"id": "1280364", "revid": "1745361", "url": "https://it.wikipedia.org/wiki?curid=1280364", "title": "Harriet Andersson", "text": "Biografia.\nAlta 1,64 m, con occhi e capelli castani, la Andersson interpret\u00f2 prevalentemente personaggi umili e si afferm\u00f2 rapidamente sullo schermo per la sua giovane, semplice e naturale sensualit\u00e0. Non le piaceva truccarsi, e di lei Ingmar Bergman ebbe a dire: \"\u00abHarriet Andersson \u00e8 uno dei geni del cinema. Raramente, lungo gli illusori sentieri della giungla dell'industria cinematografica, \u00e8 dato trovare personaggi di tale splendore\u00bb\".\nLa Andersson incontr\u00f2 Bergman all'inizio degli anni cinquanta al teatro cittadino di Malm\u00f6, quando stava lavorando come addetta all'ascensore. I due ebbero una relazione e Bergman contribu\u00ec a lanciarla nel mondo del cinema. Il ruolo che la fece conoscere in \"Monica e il desiderio\" (1952) fu scritto da Bergman su misura per lei. Nella pellicola l'attrice si fece notare anche per la scena di nudo, una delle prime nel cinema del dopoguerra. Bergman si era ispirato alla nota sequenza di vent'anni prima con Hedy Lamarr in \"Estasi\" (1933). Anche se la relazione con Bergman fu di breve durata, i due continuarono a lavorare insieme.\nLa Andersson apparve in molti dei film pi\u00f9 noti del regista, come \"Una vampata d'amore\" (1953), \"Sorrisi di una notte d'estate\" (1955), \"Sussurri e grida\" (1972) e \"Fanny e Alexander\" (1982). Interpret\u00f2 inoltre la parte di una schizofrenica latente in \"Come in uno specchio\" (1961), film in cui Bergman narra le azioni di quattro persone per un periodo di ventiquattro ore in una vecchia casa in una lontana isola dell'arcipelago svedese. Il pubblico rimase scosso dall'intensa rappresentazione della presenza di Dio come \u00e8 vista nell'oscuro mondo di uno schizofrenico. Come altri attori abituali dei film di Bergman, anche la Andersson ebbe una carriera internazionale breve. Recit\u00f2 per la prima volta in lingua inglese nel film \"Chiamata per il morto\" (1966) di Sidney Lumet, mentre la sua ultima apparizione fu in \"Dogville\" (2003) di Lars von Trier.\nVita privata.\nDal matrimonio con Bertil Wejfeldt, la Andersson nel 1960 ebbe una figlia che chiam\u00f2 Petra, come il suo personaggio in \"Sorrisi di una notte d'estate\". Negli anni sessanta ebbe una relazione con il regista finlandese J\u00f6rn Donner, che nel 1961 la diresse nel film \"Amare\", per il quale l'attrice vinse la Coppa Volpi per la migliore interpretazione femminile nel 1964.\nIn un'intervista rilasciata nel 1962 a Los Angeles, la Andersson comment\u00f2 la visione sbagliata negli Stati Uniti sulla diffusione dell'alcolismo in Svezia, dichiarando polemicamente: \"\u00abNella mia vita non ho mai visto tanta gente come qui che comincia la mattina con un Martini\u00bb\". Rifiut\u00f2 di rispondere a domande riguardanti il sesso o la politica, sostenendo di non essere interessata a nessuno dei due argomenti.\nRiconoscimenti.\nLa Andersson vinse parecchi premi compreso lo svedese \"Guldbagge Awards\", il premio \"Amanda\" al \"Festival internazionale del film norvegese\" ed i premi come migliore attrice alla Mostra internazionale d'arte cinematografica di Venezia nel 1964 ed al Festival cinematografico internazionale di Mosca nel 1975."}
{"id": "1280365", "revid": "1702319", "url": "https://it.wikipedia.org/wiki?curid=1280365", "title": "Chiesa dei Santi Gervasio e Protasio", "text": "Ai santi Gervasio e Protasio sono intitolati i seguenti luoghi di culto:"}
{"id": "1280367", "revid": "767487", "url": "https://it.wikipedia.org/wiki?curid=1280367", "title": "Helmer Julius Hanssen", "text": "Nato a Ris\u00f8yhavn, un villaggio del comune di And\u00f8y nella parte pi\u00f9 settentrionale della Norvegia, Hanssen diventa un abile navigatore in acque ghiacciate grazie alla sua attivit\u00e0 di caccia alla foca intorno all'isola di Spitsbergen.\nDal 1903 al 1905 partecipa alla vittoriosa spedizione di Roald Amundsen alla ricerca di passaggio a nord-ovest nel ruolo di secondo della nave \"Gj\u00f8a\". Nella spedizione impara dagli Inuit come guidare i cani da slitta.\nNel 1910 si unisce alla spedizione di Amundsen verso il Polo Sud.\nOrmai esperto pilota di cani da slitta, ricopre anche il ruolo di navigatore portando bussola magnetica e sestante nel suo equipaggiamento.\nInsieme a Roald Amundsen, Olav Bjaaland, Oscar Wisting, e Sverre Hassel raggiunge il Polo il 14 dicembre 1911.\nDurante la permanenza del gruppo a Polheim si crede che Hanssen sia passato a meno di 700 metri dal punto esatto del Polo Sud.\nNel 1919 \u00e8 ancora una volta con Amundsen come capitano nella nave \"Maud\" alla ricerca del passaggio a nord-est.\nHelmer Julius Hanssen \u00e8 stato insignito del titolo di cavaliere di seconda classe di San Olav per le sue eccezionali doti di navigatore dimostrate durante le spedizioni di Amundsen."}
{"id": "1280368", "revid": "146644", "url": "https://it.wikipedia.org/wiki?curid=1280368", "title": "Helmer Hanssen", "text": ""}
{"id": "1280369", "revid": "287204", "url": "https://it.wikipedia.org/wiki?curid=1280369", "title": "Abbazia di San Biagio nella Foresta Nera", "text": "Labbazia di San Biagio nella Foresta Nera (Kloster St. Blasien) fu un monastero benedettino nel villaggio di St. Blasien nella Foresta Nera, nel Baden-W\u00fcrttemberg, in Germania.\nStoria.\nDal IX al XII secolo.\nLa storia dei primordi dell'abbazia \u00e8 oscura. Nel IX secolo si presume che nello stesso luogo esistesse una cella dell'abbazia di Rheinau, conosciuta come \"cella alba\" (\"cella bianca\"), per l'allora regola legata alle tradizioni irlandesi dei benedettini bianchi di San Colombano e San Gallo, ma il passaggio tra questa e la successiva abbazia di San Biagio nell'XI secolo non \u00e8 ben conosciuto. In un dato momento la nuova fondazione dovette diventare indipendente da Rheinau, e in questo processo forse ebbe un ruolo Reginbert di Seldenb\u00fcren (morto intorno al 962), tradizionalmente ricordato come il fondatore dell'abbazia. Il primo abate di San Biagio di cui si abbia notizia certa \u00e8 comunque Werner I (1045?-1069). L'8 giugno 1065 l'abbazia ricevette il diritto di immunit\u00e0 dall'imperatore Enrico IV, bench\u00e9 fosse legata alla famiglia dell'anti-re Rodolfo di Rheinfelden.\nTra il 1070 e il 1073 sembra che ci siano stati contatti tra l'abbazia di San Biagio e l'attiva abbazia cluniacense di Fruttuaria in Italia, e questo port\u00f2 San Biagio ad aderire alla riforma cluniacense, che introdusse i fratelli laici o \"conversi\" e probabilmente anche una riforma come monastero doppio per monaci e monache (si dice che le monache furono trasferite all'abbazia di Berau a partire dal 1117).\nBernoldo di Costanza (circa 1050-1100) nel suo \"Chronicon\" colloca l'abbazia di San Biagio a fianco delle abbazie di Hirsau e di Allerheiligen nel guidare la riforma monastica in Svevia. Altre sedi riformate o fondate da San Biagio furono le abbazie di Muri (1082), Ochsenhausen (1093), G\u00f6ttweig (1094), Stein am Rhein (prima del 1123) e di Pr\u00fcm (1132). Ebbe anche un'influenza significativa sulle abbazie di Alpirsbach (1099), Ettenheimm\u00fcnster (1124) e Sulzburg (circa 1125).\nDurante il XII secolo lo zelo dei monaci si raffredd\u00f2, e la loro attenzione si focalizz\u00f2 progressivamente sull'acquisizione e la gestione dei possedimenti dell'abbazia, che nel XV secolo arrivarono ad estendersi per tutta la Foresta Nera.\nDal XIII al XVII secolo.\nOriginariamente i signori protettori (\"Vogt\") dell'abbazia furono i vescovi di Basilea. Ben presto per\u00f2 tale signoria (\"Vogtei\") si concluse: una lettera dell'imperatore Enrico V datata 8 gennaio 1125 stabiliva la protezione imperiale sull'abbazia ed il diritto per essa a scegliere liberamente il proprio signore. Ci\u00f2 nonostante, la protezione dell'abbazia divenne in seguito appannaggio della nobile famiglia degli Z\u00e4hringer, e dopo la loro estinzione nel 1218 fu assunta direttamente dall'imperatore Federico II. Nonostante questo abbia sicuramente portato ad uno stretto legame con l'Impero, non sembra che San Biagio abbia mai posseduto lo status di \"Reichskloster\", ossia di abbazia reale direttamente dipendente dall'imperatore.\nA partire dalla met\u00e0 del XIII secolo la \"Vogtei\" pass\u00f2 agli Asburgo e questo port\u00f2 San Biagio nella sfera d'influenza austriaca. Peraltro i legami con l'Impero continuarono: tra il 1422 e il 1521 l'abbazia era elencata fra i territori imperiali, e il Circolo di Svevia cerc\u00f2 invano di reclamare San Biagio come abbazia imperiale nel 1549. Le quattro signorie imperiali di cui San Biagio era divenuta titolare alla fine del XIII secolo (Blumegg, Bettmaringen, Gutenburg e Berauer Berg) formarono il nucleo del \"Reichsunmittelbar\" (entit\u00e0 feudale dipendente direttamente dall'Imperatore) di Bonndorf, costituito nel 1609, da cui i principi-abati di San Biagio derivarono la loro dignit\u00e0 nobiliare nell'ambito del Sacro Romano Impero.\nDal XVII secolo ad oggi.\nL'abbazia fu soppressa durante il processo di secolarizzazione napoleonico nel 1806, e gli edifici monastici videro insediarsi una delle prime industrie meccanizzate in Germania. I monaci comunque, sotto la guida dell'ultimo principe-abate Bernhard Rottler, trovarono la propria collocazione nell'abbazia di Sankt Paul im Lavanttal in Austria, dove si stabilirono nel 1809.\nDal 1934 gli edifici rimasti sono occupati dal gesuita \"Kolleg Sankt Blasien\".\nDuomo di San Biagio.\nLa chiesa abbaziale venne distrutta da un incendio nel 1768, e fu ricostruita come chiesa barocca a pianta circolare dall'architetto Pierre Michel d'Ixnard, con una grandiosa cupola di 36 metri di diametro e 63 di altezza; i lavori si conclusero nel 1781 sotto il principe-abate Martin Gerbert. \u00c8 conosciuta come \"duomo di San Biagio\", o \"cattedrale di San Biagio\" (a causa delle sue dimensioni e della sua magnificenza, e non in quanto sia cattedrale in senso ecclesiastico o amministrativo). Gli effetti di un altro incendio catastrofico nel 1874 furono definitivamente rimediati soltanto negli anni ottanta del XX secolo."}
{"id": "1280373", "revid": "640091", "url": "https://it.wikipedia.org/wiki?curid=1280373", "title": "Tot\u00f2 a Parigi", "text": "Tot\u00f2 a Parigi \u00e8 un film del 1958 diretto da Camillo Mastrocinque, interpretato da Tot\u00f2, che vi recita due ruoli.\nTrama.\nIl dottor Duclos viene ricattato dal marchese Gastone de Chemandel de Beauvoiron con una lettera che rovinerebbe suo figlio Pierre. Pur di salvarlo acconsente di aiutare il marchese in una truffa all'assicurazione. Con l'aiuto di una zingara sua complice, e di Juliette, la ragazza che il marchese vuole fare sua, viene trovato Tot\u00f2, un povero vagabondo napoletano, che vive sulle rive del Tevere, a Roma, perfetto sosia del marchese.\nIl piano \u00e8 di condurlo a Parigi, fargli credere di essere il marchese, ucciderlo simulando una disgrazia e poi incassare il premio dell'assicurazione.\nMa il piano tuttavia fallisce per l'intervento di Pierre che non approva il comportamento del padre, sia pure per salvarlo. Il dottore, ravvedutosi, escogita uno stratagemma per ribaltare le carte in tavola, salvando cos\u00ec Pierre e anche Tot\u00f2, che pu\u00f2 riprendere la sua vita da vagabondo.\nCritica.\nLe critiche dell'epoca al film sono state molto dure, come del resto fu per moltissimi film di Tot\u00f2, sebbene non sia mancata qualche voce fuori coro, che elogiava la grande arte dell'attore.\nCollegamenti esterni.\n "}
{"id": "1280374", "revid": "289247", "url": "https://it.wikipedia.org/wiki?curid=1280374", "title": "Francesco da Assisi", "text": ""}
{"id": "1280375", "revid": "289247", "url": "https://it.wikipedia.org/wiki?curid=1280375", "title": "San Francesco da Assisi", "text": ""}
{"id": "1280380", "revid": "114385", "url": "https://it.wikipedia.org/wiki?curid=1280380", "title": "Gregorio Mart\u00ednez Sierra", "text": "Biografia.\nIl teatro.\nDa quando la moglie di Gregorio Mart\u00ednez Sierra scrisse \"Gregorio y yo. Medio siglo de colaboraci\u00f3n\" (Messico, 1953) si crede che gran parte delle opere di Mart\u00ednez Sierra possano essere state scritte in collaborazione dai due, o esclusivamente da lei, la scrittrice Mar\u00eda de la O Lej\u00e1rraga con cui si spos\u00f2 nel 1899, che si separ\u00f2 quando il marito inizi\u00f2 una relazione con la prima attrice della sua compagnia Catalina B\u00e1rcena. Continu\u00f2 per\u00f2 a collaborare con lui e, una volta morto, firm\u00f2 i propri lavori con il cognome del marito \"Mar\u00eda Mart\u00ednez Sierra\". Mar\u00eda Lej\u00e1rraga aveva una relazione creativa con il marito tanto intima e indefinibile come quella che esisteva tra i fratelli Quintero, ed \u00e8 quasi impossibile delineare dove finisce Gregorio e dove inizia Maria.\nAl caso complesso di questo matrimonio, contratto per convenienza (si sospetta infatti che entrambi fossero omosessuali) si devono alcune delle pi\u00f9 importanti iniziative culturali del periodo che precede la guerra civile spagnola:\nCoscienti della necessit\u00e0 di fare del teatro un'arte totale, i due radunarono intorno a s\u00e9 una grande squadra formata non solo da drammaturghi, ma anche da compositori come Manuel de Falla, Conrado del Campo, Joaqu\u00edn Turina, Pablo Luna e \u00c1ngel Barrios; un eccellente gruppo di scenografi, tra i quali alcuni provenienti dalla tradizione postromantica ed altri all'avanguardia e soprattutto la triade formata da Manuel Fontanals, Sigfrido Burmann e Rafael Barradas oltre a, naturalmente, una schiera di attori e attrici, tra i quali la gi\u00e0 citata Catalina B\u00e1rcena.\nCon tutti questi ingredienti, il programma ideato dai Mart\u00ednez Sierra venne inaugurato il 22 settembre 1916 con la commedia \"El reino de Dios\", alla quale seguirono opere classiche di Shakespeare e Moli\u00e8re e moderne come \"Casa de mu\u00f1ecas\" di Henrik Ibsen o \"Pigmalione\" di George Bernard Shaw, oltre ad opere di Pirandello.\nNel 1925 l'Esposizione Nazionale delle Arti Decorative in Francia concesse il Gran Premio all'edizione del libro \"Un Teatro de Arte en Espa\u00f1a\", scritto dai Mart\u00ednez Sierra, bibliografia in cui raccolsero articoli di Eduardo Marquina, Rafael Cansinos Ass\u00e9ns, Tom\u00e1s Borr\u00e1s e Manuel Abril, e con i disegni di Rafael Barradas che vinse la medaglia \"Grand Prix\" per questo lavoro.\nIl cinema.\nCome altri scrittori della loro generazione, i Mart\u00ednez Sierra furono tentati da Hollywood, dove portarono sullo schermo alcune loro produzioni teatrali come \"Yo,t\u00fa y ella\", diretta da John Reinhardt e tratta da \"Mujer\", e \"Canci\u00f3n de cuna\", diretta da Mitchell Leisen, entrambe del 1933.\nLe opere letterarie.\nCome poeta e prosatore Gregorio Mart\u00ednez Sierra si collocava nella corrente del modernismo; scrisse \"El poema del trabajo\" (Madrid, 1898), una collezione di poemi in prosa con un prologo di Jacinto Benavente; \"Di\u00e1logos fant\u00e1sticos\"; \"Flores de escarcha\" e \"La casa de la primavera\". Come narratori si devono ai Mart\u00ednez Sierra i romanzi \"Pascua florida\" (1900), \"Sol de la tarde\" (1904), \"La humilde verdad\" (1905) e \"T\u00fa eres la paz\" (1906).\nCome traduttori, riscrissero in castigliano, oltre all'opera di Maurice Maeterlinck, molti degli scritti di William Shakespeare e delle opere drammatiche di Santiago Rusi\u00f1ol.\nGregorio Mart\u00ednez Sierra \u00e8 considerato prima di tutto Un moderno uomo di teatro, tanto come autore che come regista, e un rinnovatore della scenografia. La sua opera drammatica si distingue per una certa finitura psicologica ed una delicatezza poetica che, a volte, giunge al limite del sentimentalismo, ma non lo sorpassa mai. La critica vede in lui anche una grande abilit\u00e0 nella creazione dei personaggi femminili. Si considerano tra le migliori opere il monologo \"S\u00f3lo para mujeres\" (1913); \"Canci\u00f3n de cuna\" (1911), portata al cinema da Mitchell Leisen e Jos\u00e9 Luis Garci; \"La sombra del padre\" (1909); \"Primavera en oto\u00f1o\" (1911), \"Mam\u00e1\" (1913) y \"El reino de Dios\" (1916), dramma quest'ultimo nel quale, senza abbandonare il tono di introspezione psicologica e sentimentale che caratterizza tutta l'opera, cerca di dare significato sociale e rivoluzionario al tema della carit\u00e0 cristiana."}
{"id": "1280381", "revid": "24443", "url": "https://it.wikipedia.org/wiki?curid=1280381", "title": "Madonna del Pilar", "text": ""}
{"id": "1280382", "revid": "773636", "url": "https://it.wikipedia.org/wiki?curid=1280382", "title": "Chiesa di San Lorenzo (Zeri)", "text": "La chiesa di San Lorenzo \u00e8 un edificio di culto cattolico che si trova nella frazione di Patigno a Zeri, in provincia di Massa-Carrara.\nProbabilmente esisteva gi\u00e0 nel 1133 quando fu eretta la diocesi di Brugnato da cui dipese, pur essendo legata alla pieve matrice di Saliceto. Nel 1402 Pietro da Pontremoli ne fuse la campana e ancora \u00e8 ricordata in estimi del 1451 e del 1470; rimase fino al XIX secolo l'unica chiesa parrocchiale della valle. \nLa chiesa \u00e8 chiusa da pi\u00f9 di trent'anni per pericolo di crollo, senza interventi di salvaguardia."}
{"id": "1280384", "revid": "767487", "url": "https://it.wikipedia.org/wiki?curid=1280384", "title": "In Distortion We Trust", "text": "In Distortion We Trust \u00e8 l'album di debutto del gruppo heavy metal svedese Crucified Barbara, pubblicato nel 2005. Dall'album sono stati estratti tre singoli e prodotti altrettanti videoclip; \"Losing The Game\", \"Rock'n'Roll Bachelor\" e \"Play Me Hard\". Nell'ottobre del 2006 \u00e8 uscita un'edizione speciale dell'album, che contiene un DVD con dei filmati della vita on the road del gruppo e 3 tracce in pi\u00f9: la versione acustica di \"My Heart Is Black\" e le cover di \"Killed By Death\" e \"Shout It Out Loud\", rispettivamente di Mot\u00f6rhead e Kiss."}
{"id": "1280386", "revid": "124043224", "url": "https://it.wikipedia.org/wiki?curid=1280386", "title": "Strage di Villarbasse", "text": "La strage di Villarbasse del 20 novembre 1945 \u00e8 stata uno dei pi\u00f9 efferati crimini dell'immediato dopoguerra e, al contempo, un evento simbolo nella storia del diritto penale italiano in quanto ultimo reato comune punito applicando la pena di morte. Venne commessa durante una rapina in una cascina di Villarbasse (in provincia di Torino), dove dieci persone vennero massacrate a bastonate e gettate ancora vive in una cisterna. Gli autori della strage furono quattro siciliani originari di Mezzojuso; uno di loro venne ucciso in un regolamento di conti fra mafiosi in Sicilia prima della cattura.\nL'evento \u00e8 considerato di particolare rilevanza nella storia del diritto penale italiano in quanto la pena di morte sarebbe infatti stata abrogata poco dopo con la promulgazione della Costituzione repubblicana, entrata in vigore il 1\u00ba gennaio 1948, e con le conseguenti modifiche del codice penale italiano. La decisione di abrogare la pena di morte, all'epoca dell'esecuzione di questa ultima fucilazione delle Basse di Stura, era in realt\u00e0 gi\u00e0 stata presa e, dopo un'altra esecuzione avvenuta il giorno successivo ma decisa gi\u00e0 nel maggio 1946, per tutto il resto del 1947 non ne venne eseguita nessun'altra, in attesa della sua abolizione formale; ci\u00f2 nonostante, la particolare efferatezza del delitto, che vide il massacro di dieci cittadini inermi, sollev\u00f2 l'indignazione dell'opinione pubblica e spinse De Nicola a rifiutare la grazia, rendendo la strage di Villarbasse l'ultimo reato per cui sia stata applicata la pena di morte in Italia.\nStoria.\nIl 20 novembre 1945 il proprietario della cascina Simonetto di Villarbasse, in provincia di Torino, l'avvocato Massimo Gianoli (nato a Ghemme il 1\u00ba novembre 1880), di sessantacinque anni, dirigente dell'Agip Piemonte fino al 1940, stava cenando nella casa padronale acquistata nel 1920, servito dalla domestica Teresa Delfino, mentre nella casa dell'affittuario Antonio Ferrero si festeggiava la nascita di una nipotina e, oltre all'affittuario, erano presenti sua moglie Anna, il genero Renato Morra, le domestiche Rosa Martinoli e Fiorina Maffiotto, pi\u00f9 un bimbo di due anni e il nuovo lavorante Marcello Gastaldi.\nQuattro uomini \u2013 Francesco La Barbera, Giovanni Puleo, Giovanni D'Ignoti e Pietro Lala (all'epoca degli eventi si celava dietro la falsa identit\u00e0 di Francesco Saporito e aveva lavorato per alcuni mesi nella cascina) \u2013 alle otto di sera fecero irruzione nel casale, sequestrando tutti i presenti per compiere una rapina in quanto sapevano che l'avvocato teneva in casa ingenti somme di denaro, poi per\u00f2 a uno dei rapinatori (il basista) cadde improvvisamente per terra la maschera che ne celava il volto. Una delle donne sequestrate ebbe un sussulto e riconobbe in lui l'uomo che, fino a pochi giorni prima, aveva lavorato con loro nella cascina come garzone. I rapinatori, ormai scoperti, decisero allora di uccidere tutti i possibili testimoni e portarono le vittime, una ad una, in cantina e le colpirono con un bastone, gettandole poi in una cisterna per la raccolta dell'acqua piovana che si trovava nell'aia. L'unico a tentare una difesa fu Renato Morra, ex capo partigiano, che riusc\u00ec a ferire al volto La Barbera con il filo di ferro col quale gli erano state legate le mani. Vennero uccisi nello stesso modo anche i mariti delle due domestiche, Gregorio Doleatto e Domenico Rosso, che erano venuti in seguito alla cascina alla ricerca delle mogli. Solo il bambino fu risparmiato, in quanto non avrebbe potuto riconoscere nessuno dei criminali.\nI rapinatori salirono di nuovo in casa e rubarono 200 000 lire, un paio d'orecchini d'oro e altri oggetti di scarso valore (quattro salami, tre paia di calze, dieci fazzoletti). Giovanni D'Ignoti continu\u00f2 la vita di tutti i giorni a Torino mentre Puleo, La Barbera e Lala tornarono in Sicilia, a Mezzojuso, dove quest'ultimo fu ucciso in un regolamento di conti fra mafiosi.\nIndagini e processo.\nDopo otto giorni di ricerche, durante i quali, in un primo momento, si pens\u00f2 a un rapimento di massa delle persone scomparse, il 28 novembre il giovane mugnaio Enrico Coletto si cal\u00f2 all'interno della cisterna e rinvenne i dieci cadaveri. In una vigna della cascina fu ritrovata una giacca sporca di sangue buttata per terra con un'etichetta su cui c'era scritto \"Caltanissetta\": questo piccolo ma fondamentale indizio indicava che almeno uno dei banditi era siciliano. Dopo quattro mesi di indagini e dopo una serie di arresti ingiustificati, tra cui il fratello di Renato Morra e un siciliano che aveva fatto il partigiano vicino a Villarbasse e che proprio la sera della strage aveva salvato da un incendio la casa di un vicino a Caltanissetta, i carabinieri guidati dal giovane sottotenente Armando Losco risalirono al D'Ignoti, grazie a un frammento della tessera annonaria che il bandito aveva parzialmente bruciato in una soffitta da lui affittata in via Romb\u00f2 a Rivoli. Con uno stratagemma (gli fecero credere di essere l'ultimo arrestato invece che il primo) lo indussero a fare i nomi dei complici. Questi, una volta arrestati, confessarono.\nIl giornalista Gian Franco Ven\u00e8 ricorda l'episodio nel libro \"Vola Colomba\":\nTrasferiti a Le Nuove \u2014 carcere del capoluogo piemontese \u2014 dopo un'iniziale detenzione a Venaria Reale, furono condannati alla pena capitale dal processo svoltosi il 5 luglio 1946: il 29 novembre successivo la Cassazione respinse il ricorso, con la grazia negata poi da Enrico De Nicola (provvisoriamente a capo dello Stato).\nAlle 7:45 del 4 marzo 1947 i tre furono accompagnati dal cappellano del carcere padre Ruggero Cipolla (1911-2006) al poligono di tiro delle Basse di Stura a Torino. Poco prima dell'esecuzione della condanna, La Barbera e Puleo gridarono frasi inneggianti ad Andrea Finocchiaro Aprile e all'indipendentismo siciliano. Vennero quindi eseguite, da un plotone di esecuzione formato da poliziotti della citt\u00e0, le ultime condanne a morte irrogate in Italia. All'esecuzione assistettero anche alcuni giornalisti, tra i quali Giorgio Bocca che descrisse l'episodio su \"la Repubblica\" in coincidenza del 60\u00ba anniversario."}
{"id": "1280387", "revid": "24443", "url": "https://it.wikipedia.org/wiki?curid=1280387", "title": "Virgen del Pilar", "text": ""}
{"id": "1280392", "revid": "599013", "url": "https://it.wikipedia.org/wiki?curid=1280392", "title": "Me\u0161\u010dera", "text": ""}
{"id": "1280393", "revid": "767487", "url": "https://it.wikipedia.org/wiki?curid=1280393", "title": "Cuori in Atlantide (film)", "text": "Cuori in Atlantide (\"Hearts in Atlantis\") \u00e8 un film del 2001 diretto da Scott Hicks, tratto dal racconto \"Uomini bassi in soprabito giallo\" di Stephen King, incluso nell'omonima raccolta di racconti. Anton Yelchin ricevette ottime critiche e si aggiudic\u00f2 un Young Artist Awards.\nTrama.\nBobby Garfield, fotografo di successo, dopo molti anni torna nel suo paese natale per partecipare ai funerali dell'amico d'infanzia Sully; l\u00ec viene informato della morte, avvenuta alcuni anni prima, di un'altra amica d'infanzia, Carol.\nLa visita alla sua casa, ormai abbandonata, suscita ricordi che lo fanno tornare all'estate in cui aveva undici anni, nel corso della quale conosce il solitario e misterioso anziano Ted Brautigan, il suo vicino di casa. L'amicizia con Ted supporta la mancanza di una figura paterna e dell'affetto di una madre vedova, egoista e occupata pi\u00f9 del proprio aspetto e dei suoi vestiti piuttosto che del rapporto con il figlio. Bobby scopre a poco a poco che Ted possiede dei poteri che gli permettono di leggere nella mente e nel cuore delle persone e per questo \u00e8 ricercato da misteriosi uomini in nero, i quali lavorano per un programma governativo di sfruttamento dei sensitivi per combattere il comunismo.\nBobby passa l'estate leggendo il giornale per Ted e in sua compagnia, tenendo d'occhio l'eventuale arrivo di uomini sospetti, e da il suo primo bacio all'amica Carol.\nUn giorno, per\u00f2, Liz, la madre di Bobby, sconvolta per essere stata violentata dal suo capoufficio nel corso di un weekend a un seminario di lavoro, denuncia l'incolpevole Ted per un presunto atto di libidine sulla piccola Carol e ci\u00f2 porta al suo arresto da parte degli uomini misteriosi da cui egli fuggiva. Bobby, disperato e arrabbiato nei confronti della madre, con grande maturit\u00e0 e consapevolezza riesce a superare il trauma; la vicinanza con Ted e la scoperta dell'amore per Carol gli hanno insegnato a comportarsi in modo adulto. Infine, madre e figlio si trasferiscono in un'altra citt\u00e0 per cominciare una nuova vita."}
{"id": "1280394", "revid": "173219", "url": "https://it.wikipedia.org/wiki?curid=1280394", "title": "Filippa di Lancaster", "text": "Origine ed educazione.\nEra la figlia primogenita di Giovanni di Gand, duca di Lancaster, e della sua consorte e cugina, Bianca di Lancaster (1345-1369), figlia di \"Enrico di Grosmont\", primo duca di Lancaster, e di \"Isabella di Beaumont\". Filippa pass\u00f2 l'infanzia nei vari palazzi di propriet\u00e0 del padre quale il Savoy Palace di Londra e venne educata insieme alla sorella Elisabetta di Lancaster, Duchessa di Exeter (prima del 21 febbraio 1363-24 novembre 1426), pi\u00f9 giovane di lei di tre anni e al fratello Enrico di sei anni minore.\nSua madre Bianca mor\u00ec durante l'epidemia di Peste nera del 1369 e due anni dopo suo padre si rimarit\u00f2 con Costanza di Castiglia, figlia di Pietro I di Castiglia, e dopo essere rimasto di nuovo vedovo nel 1393 si spos\u00f2 con Katherine Swynford, sua amante da moltissimi anni, che era stata anche una delle governanti di Filippa.\nIl matrimonio divenne oggetto di scandalo e negli anni seguenti ella avrebbe sempre cercato di mantenere un certo riserbo per preservarsi dall'imbarazzo. Tuttavia pare che Filippa e i suoi fratelli abbiano apprezzato Katherine che esercit\u00f2 una certa influenza sulla loro educazione, ella era cognata del poeta Geoffrey Chaucer, giacch\u00e9 sua sorella Philippa Roet ne era la moglie, e Giovanni di Gand di Chaucer era il mecenate, quindi il poeta pass\u00f2 diverso tempo con Filippa e i suoi fratelli. Per gli standard dell'epoca ella divenne una ragazza ben educata, studi\u00f2 le scienze sotto la guida di un frate, la poesia le venne insegnata da Jean Froissart, mentre la filosofia e la teologia le vennero insegnate da John Wyclif. Studi\u00f2 anche i classici latini e greci, tra cui Plinio il Vecchio ed Erodoto.\nIl matrimonio politico.\nFilippa divenne regina consorte del Portogallo, per la politica di alleanze che suo padre, Giovanni di Gand, svilupp\u00f2 col regno del Portogallo.Cos\u00ec, l'11 febbraio del 1387, nella cattedrale di Oporto, Filippa spos\u00f2 il re del Portogallo, Giovanni I, figlio illegittimo del re del Portogallo e dell'Algarve, Pietro I \"il Giustiziere\" e della sua amante, Teresa Louren\u00e7o, figlia di Louren\u00e7o Martins de Praza, un mercante di Lisbona e di Sancha Martins.Questo matrimonio costitu\u00ec la fase finale dell'alleanza Anglo-Portoghese contro l'alleanza Franco-Castigliana. Il matrimonio in s\u00e9 era tipico del proprio tempo, figlio pi\u00f9 dei bisogni politico-dinastici delle famiglie coinvolte che dei sentimenti o dell'attrazione degli sposi che, per altro, si incontrarono solo dodici giorni dopo essere gi\u00e0 stati legalmente uniti in matrimonio. Del resto Filippa era considerata una bellezza piuttosto scialba e suo marito Giovanni aveva gi\u00e0 un'amante, In\u00eas Pires, da cui aveva gi\u00e0 avuto tre figli.\nNello scegliere Filippa come sposa Giovanni stabiliva una personale alleanza col suocero Giovanni di Gand ed inizialmente si rumoreggiava che egli volesse avanzare delle pretese sul Regno di Castiglia attraverso la figlia Caterina di Lancaster che aveva avuto dalla seconda moglie Costanza di Castiglia. Giovanni di Gand era, \"de facto\", il sovrano di Castiglia e si temeva che avrebbe potuto sfidare la posizione del genero che era a capo di una dinastia appena installatasi al trono del Portogallo. Invece Giovanni e Giovanni di Gand nel 1386 segnarono l'inizio di un'alleanza fra i due paesi destinata a durare, pi\u00f9 o meno ufficialmente, per secoli.\nAll'epoca del matrimonio Filippa aveva ventisette anni ed era considerata decisamente vecchia per essere soltanto alle prime nozze tanto che si temeva della sua capacit\u00e0 di concepire, ogni timore venne comunque spazzato via dai dodici figli che partor\u00ec nel corso del suo matrimonio.\nQuando si spos\u00f2 suo marito aveva gi\u00e0 un figlio illegittimo, Alfonso, di dieci anni e Filippa permise a lui e alla sorella Beatrice di crescere presso la corte portoghese. La loro madre invece and\u00f2 a vivere in un convento e Filippa le procur\u00f2 la posizione di badessa.\nInfluenza nella vita di corte.\nFilippa \u00e8 ricordata come regina amabile e generosa ed allo stesso tempo madre di una illustre generazione di principi: infatti Edoardo, che poi successe sul trono del Portogallo a suo padre, Giovanni, fu anche poeta, Pietro, grande viaggiatore, fu detto \"Pr\u00edncipe das Sete Partidas\" (visit\u00f2 la sette parti del mondo), Enrico detto il Navigatore, diede inizio al periodo delle scoperte.Il grande poeta portoghese, Lu\u00eds de Cam\u00f5es, li cita nel racconto epico, I Lusiadi, come \"\u00cdnclita gera\u00e7\u00e3o\".\nDa quanto \u00e8 sopravvissuto della sua corrispondenza si evince che ella rimase sempre legata alla vita di corte inglese, in un'occasione le venne chiesto di intervenire a favore del deposto Riccardo II d'Inghilterra che era stato detronizzato da suo fratello Enrico e in un'altra spinse il riluttante Thomas FitzAlan a sposare Beatrice, la figlia illegittima di suo marito, per cementare maggiormente l'unione fra i loro paesi.\nAnche in Portogallo Filippa esercit\u00f2 una certa influenza, il suo paese d'adozione era stato a lungo coinvolto in guerre contro la Castiglia e contro i Mori ed ora l'economia versava in gravi condizioni e molti di coloro che avevano impieghi legati alla guerra ora ne erano privi. Ella cap\u00ec che se il Portogallo avesse messo le mani su Ceuta si sarebbe assicurato il controllo sul mercato delle spezie che provenivano dall'Africa, la sua idea venne messa in atto, ma ella mor\u00ec circa un mese prima della battaglia di Ceuta combattuta il 14 agosto 1415 che segn\u00f2 l'inizio dell'Impero portoghese.\nLa morte.\nFilippa mor\u00ec, a Odivelas, di peste bubbonica nel 1415, alcuni giorni prima della spedizione di Ceuta e fu tumulata ad Odivelas.La salma fu poi trasferita nella cappella del fondatore nel Monastero di Batalha, che il marito Giovanni stava facendo costruire.\nFigli.\nFilippa a Giovanni diede dodici figli:"}
{"id": "1280395", "revid": "15756", "url": "https://it.wikipedia.org/wiki?curid=1280395", "title": "Chaohusaurus", "text": "Il chaohusauro (gen. Chaohusaurus) \u00e8 un rettile marino estinto, appartenente agli ittiotterigi. Visse nel Triassico inferiore (Olenekiano, circa 250 - 246 milioni di anni fa) e i suoi resti fossili sono stati ritrovati in Cina.\nDescrizione.\nQuesto animale, lungo circa un metro e mezzo, possedeva un aspetto molto diverso da quello dei successivi ittiosauri. Il corpo, infatti, era pi\u00f9 allungato e poco idrodinamico, pi\u00f9 simile a quello di una lucertola che a quello di un delfino. Queste proporzioni non erano causate da un aumento del numero delle vertebre (quelle presacrali erano circa quaranta) ma dal loro allungamento. La testa era corta (negli esemplari adulti era circa un terzo della lunghezza del tronco), con un sottile becco appuntito e grandi orbite. I denti erano notevolmente diversi per forma (eterodonti): quelli della mascella superiore erano appuntiti ma smussati, mentre quelli della mandibola erano bulbosi con un profilo convesso (un possibile adattamento a una dieta durofaga). Il collo era relativamente lungo, mentre la pinna caudale era a base larga in vista laterale e piuttosto breve. \"Chaohusaurus \"era gi\u00e0 dotato di zampe trasformate in strutture simili a pagaie.\n\"Chaohusaurus \"\u00e8 uno dei pi\u00f9 piccoli ittiotterigi noti. Durante il Ventesimo secolo, la sua lunghezza era stimata in mezzo metro, dal momento che erano stati trovati solo esemplari giovanili o subadulti. Le ultime scoperte hanno indicato che questo animale poteva raggiungere una lunghezza di circa 180 centimetri. Il suo peso \u00e8 stimato in circa dieci chilogrammi.\nEssendo un ittiotterigio basale, \"Chaohusaurus \"fornisce importanti informazioni sull'evoluzione iniziale del gruppo. Esso dimostra che alcuni tratti tipici degli ittiosauri erano probabilmente gi\u00e0 parte del \"bauplan \"originale degli ittiotterigi. Ha, inoltre, un miscuglio di caratteristiche basali che sono state perse in seguito, e tratti derivati che indicano come \"Chaohusaurus \"non sia l'ittiotterigio pi\u00f9 basale; sono presenti, inoltre, alcune autapomorfie.\nUna caratteristica derivata \u00e8 la relativa brevit\u00e0 delle spine neurali della coda. L'omero presenta una flangia sul bordo anteriore ma non \u00e8 secondariamente ridotto. La flangia ha una piccola tacca. Il quinto metatarso \u00e8 accorciato e il primo \u00e8 ancora pi\u00f9 breve. Il quinto dito \u00e8 pi\u00f9 corto del primo dito.\nNella specie Chaohusaurus geishanensis la larghezza del basisfenoide \u00e8 circa il 63% della sua lunghezza. \"Chaohusaurus geishanensis\" ha una combinazione di denti aguzzi e bulbosi. \nUna seconda specie, Chaohusaurus zhangjiawanensis, ha alcuni tratti distintivi. Il cranio \u00e8 piuttosto piatto. Le vertebre del tronco sono dotate di processi trasversali ben sviluppati. Il prefrontale tocca il postfrontale, escludendo il frontale dal bordo dell'orbita (un tratto derivato). Il calcagno \u00e8 pi\u00f9 grande. La prima costola sacrale ha una estremit\u00e0 esterna espansa. La seconda costola sacrale ha un'estremit\u00e0 rastremata.\nUn'altra possibile specie, Chaohusaurus chaoxianensis, possedeva un muso pi\u00f9 corto di \"C. geishanensis\", dal quale si differenziava anche per alcune caratteristiche delle zampe: ad esempio il radio era leggermente pi\u00f9 corto dell'omero e dotato di una flangia anteriore, mentre le falangi erano ben spaziate e presenti fino a tre in ogni dito (Motani et al., 2015).\nCranio.\nUn tratto tipico degli ittiotterigi \u00e8 dato dalla volta cranica corta e larga. Il basisfenoide all'estremit\u00e0 inferiore posteriore della scatola cranica non \u00e8 fuso con il basioccipitale, l'osso inferiore del cranio posteriore. Il parasfenoide nella parte anteriore della scatola cranica ha un lungo processo cultriforme. Non vi \u00e8 alcun ectopterigoide presente. La mascella inferiore ha un processo retroarticolare posteriore.\nUn tratto basale evidente \u00e8 la brevit\u00e0 della testa; in forme successive essa \u00e8 pi\u00f9 lunga rispetto al tronco. Anche il muso \u00e8 relativamente breve, solo circa due volte pi\u00f9 lungo della parte dietro l'orbita. Le ossa nasali non oltrepassano le orbite. La sutura tra l'osso nasale e il frontale \u00e8 orientata trasversalmente. Dal prefrontale una flangia sovrasta il bordo superiore anteriore dell'orbita, forse per proteggere gli occhi. Il frontale \u00e8 parte del bordo superiore dell'orbita e manca quindi un contrafforte laterale. Il frontale \u00e8 grande circa quanto il parietale. In vista dall'alto, il bordo posteriore della volta cranica \u00e8 inciso. Il forame parietale \u00e8 situato tra i parietali, non (parzialmente) fra i frontali come nelle forme successive. Lo squamoso \u00e8 un elemento grande, quanto il quadratojugale con cui \u00e8 saldamente fuso. Il basisfenoide \u00e8 stretto. Il palato non era ben unito al basipterigoide, permettendo al muso qualche movimento verticale rispetto al resto del cranio. Nella maggior parte dei ittiosauri tale movimento era impossibile. L'apertura tra i pterigoidei era stretto e simile a una fessura, non ampio. Gli pterigoidi non coprono la parte inferiore posteriore della scatola cranica. \nScheletro postcranico.\nIl collo \u00e8 relativamente lungo. La coda \u00e8 allungata, lunga circa come testa, collo e tronco insieme. Le vertebre della base della coda sono anch'esse allungate. Le spine caudali pi\u00f9 lunghe si trovano all'inizio della coda, indicando che un eventuale pinna caudale deve essere stata pi\u00f9 orizzontale che nelle forme successive. Le clavicole hanno una vasta flangia interna. La scapola \u00e8 corta, pi\u00f9 larga che lunga. L'omero ha ancora una testa distinta, ma non ancora un trocantere dorsale. Alla sua estremit\u00e0 inferiore, l'omero ha un contatto pi\u00f9 ampio con il radio che non con l'ulna. L'estremit\u00e0 superiore dell'ulna \u00e8 pi\u00f9 stretta rispetto all'estremit\u00e0 inferiore. In generale le ossa inferiori dell'arto anteriore, comprese le ossa della mano, sono piuttosto allungate, non trasformate in dischi. Ulna e radio hanno ancora un tronco, come negli animali terrestri. Nel polso il pisiforme \u00e8 grande come il carpale ulnare. Il quinto metacarpo ha un bordo posteriore convesso ed \u00e8 pi\u00f9 lungo del quarto carpale distale. Sono presenti ancora cinque dita, senza una riduzione del primo dito; manca quindi la polidattilia (un numero extra di dita), cos\u00ec come l'iperfalangia (falangi in soprannumero). La formula delle falangi \u00e8 2-3-4-4-2. Le falangi superiori sono relativamente allungate, pi\u00f9 lunghe che larghe. Le falangi inferiori mostrano ancora un'ossificazione sotto la cartilagine del pericondrio e possiedono incisure lungo i bordi. Il pube \u00e8 perforato da un forame otturatore, chiuso in norma laterale e posto a una certa distanza dal margine posteriore del corpo. La zampa posteriore \u00e8 grande circa come quella anteriore, non pi\u00f9 piccola. Nel femore, la faccetta che contatta la tibia \u00e8 grande come la faccetta che contatta il perone. Tra tibia e perone vi \u00e8 ancora presente uno spazio ed entrambe le ossa, anche se relativamente appiattite, possiedono ancora una forma allungata. Lo stesso vale per i metatarsi, che sono a forma di cilindro. Ci sono ancora cinque dita presenti, piuttosto allungate e a forma di clessidra.\nClassificazione.\nScoperte.\nLa specie tipo \"Chaohusaurus geishanensis\" \u00e8 stata descritta da Yang Zhongjian e Dong Zhiming nel 1972, sulla base di un fossile trovato durante la costruzione di una ferrovia. Il nome generico si riferisce al lago Chao Hu. Il nome specifico si riferisce alla zona di Geishan. L'olotipo, IVPP V 4001, \u00e8 stato scoperto in uno strato della Formazione Majianshan risalente all'Olenekiano/Anisico, e consta di uno scheletro parziale, comprendente il cranio e la parte anteriore del busto. Nel 1985 Chen Lizhu descrisse due ulteriori specie sulla base di fossili rinvenuti nella stessa formazione: Anhuisaurus chaoxianensis e Anhuisaurus faciles. Tuttavia, il nome generico era stato gi\u00e0 usato per una lucertola; pertanto \"Anhuisaurus \"Chen 1985 venne ridenominato Chensaurus nel 1991. Nel 1998, Ryosuke Motani e colleghi stabilirono che i fossili che rappresentavano \"Chensaurus \"erano resti di animali giovani (quelli di \"C. faciles\" erano i pi\u00f9 giovani) e che questi formano una serie di crescita con \"Chaohusaurus geishanensis\". Nel 2001 venne poi pubblicata una descrizione dettagliata dell'osteologia di \"Chaohusaurus geishanensis\" ad opera di Michael Maisch. \nNel 2014 sono stati segnalati tre esemplari supplementari: AGM I-1, AGM CHS-5, e AGM CH-628-22. AGM I-1 contiene anche i resti di tre embrioni. I nuovi esemplari sono parte delle recenti scoperte da parte di un progetto paleontologico cinese-italiano che ha portato alla luce ottanta fossili \"Chaohusaurus geishanensis\".\nNel 2013, una seconda specie \u00e8 stata descritta da Chen Xiaohong e colleghi:\" Chaohusaurus zhangjiawanensis\". Il nome specifico si riferisce alla sua provenienza, vicino al villaggio di Zhangjiawan. L'olotipo, WHGMR V26001, \u00e8 stato scoperto in uno strato della formazione Jialingjang risalente all'Olenekiano. \u00c8 costituita da uno scheletro relativamente completo con il cranio. Un secondo scheletro privo del cranio, WHGMR V26002, \u00e8 stato riferito a questa specie.\nFilogenesi.\nInizialmente \"Chaohusaurus\", nella descrizione originale del 1972, venne assegnato alla famiglia Omphalosauridae. I ricercatori moderni, tuttavia, preferiscono astenersi dal porre \"Chaohusaurus \"in una famiglia di ittiotterigi gi\u00e0 nota, o lo assegnano alla famiglia Grippiidae. \"Chaohusaurus \"\u00e8 un possibile \"sister taxon\" di \"Grippia \"all'interno del clade Grippidia.\nL'esatta collocazione di \"Chaohusaurus \"dipende da una scelta di definizioni. Secondo Motani (1999) \"Chaohusaurus \"\u00e8 un ittiotterigio basale, ma non un ittiosauro:\nSecondo Maisch &amp; Matzke (2000) \"Chaohusaurus \"\u00e8 invece un membro basale degli ittiosauri:\nUn'analisi cladistica pubblicata con la descrizione di \"Chaohusaurus zhangjiawanensis \"non ha ritenuto questa specie il \"sister taxon\" di\" Chaohusaurus geishanensis\" (che \u00e8 forse pi\u00f9 strettamente legato a \"Grippia\"). Anche se questo renderebbe parafiletico il genere, \"C. zhangjiawanensis\" \u00e8 stato comunque posto in \"Chaohusaurus \"a causa della somiglianza morfologica alla specie tipo.\nPaleobiologia.\n\"Chaohusaurus\", dotato di un corpo allungato e di una lunga coda, si muoveva probabilmente grazie a movimenti ondulatori del corpo. La dentatura costituita da due diversi tipi di denti indica che probabilmente questo animale poteva nutrirsi di differenti tipi di prede. I denti bulbosi erano forse utilizzati per frantumare i gusci dei molluschi.\nRiproduzione.\nUn esemplare tra quelli descritti nel 2014, AGM I-1, conteneva anche i resti di due embrioni e un neonato. \"Chaohusaurus geishanensis\" quindi dava alla luce i suoi piccoli nell'acqua, come gli ittiosauri successivi. Tuttavia, dall'orientamento dei due embrioni all'interno del corpo materno e del neonato che era gi\u00e0 stato dato alla luce, \u00e8 chiaro che i giovani uscivano dal canale del parto prima con la testa. Questo differisce dal metodo usato dalla maggior parte degli amnioti vivipari marini, che espellono i giovani prima dalla coda per impedire loro di soffocare. Molti esemplari di ittiosauri pi\u00f9 recenti erano in precedenza stati trovati con embrioni in entrambe le posizioni, lasciando incertezze su quale fosse la posizione tipica. Poich\u00e9 \"Chaohusaurus geishanensis\" \u00e8 una forma molto basale, ci\u00f2 dimostrerebbe che, almeno in origine, gli ittiotterigi nascevano uscendo dal canale del parto con la testa per prima. Questo metodo potrebbe essere stato poi cambiato a causa di una mortalit\u00e0 troppo elevata. Gli studiosi hanno inoltre citato questa scoperta come prova per l'evoluzione terrestre di viviparit\u00e0 negli antenati terrestri degli ittiosauri. L'esemplare AGM I-1 rappresenta il pi\u00f9 antico rettile a nascita vivipara conosciuto (Motani et al., 2014).\nDimorfismo sessuale.\nUno studio del 2018 basato su un gran numero di esemplari della specie \"C. chaoxianensis\" ha individuato alcune caratteristiche morfologiche che ricadrebbero all'interno di una variabilit\u00e0 intraspecifica dovuta a dimorfismo sessuale: sembra che i maschi di questa specie fossero dotati di zampe pi\u00f9 lunghe (Motani et al., 2018)."}
{"id": "1280397", "revid": "1522738", "url": "https://it.wikipedia.org/wiki?curid=1280397", "title": "Fiorlisopoli", "text": ""}
{"id": "1280400", "revid": "767487", "url": "https://it.wikipedia.org/wiki?curid=1280400", "title": "When You Walk in the Room", "text": "When You Walk in the Room \u00e8 un brano scritto e portato al successo nel 1963 da Jackie DeShannon.\nFu poi reinterpretato dai The Searches nel 1964 e ancora da innumerevoli altri artisti negli anni a venire, fra cui The Rokes che ne fecero una \"cover\" intitolata \"C'\u00e8 una strana espressione nei tuoi occhi\".\nCover.\nStatus Quo.\nFu inciso dalla rock band inglese Status Quo e pubblicato come singolo nell'ottobre del 1995. La canzone anticipa la pubblicazione del pluridecorato album di cover \"Don't Stop\" in uscita nel febbraio del 1996.\nThe Rokes.\nFu incisa in italiano dalla band The Rokes e pubblicata, come singolo, nel 1965, con il titolo \"C'\u00e8 una strana espressione nei tuoi occhi\", testo italiano di Norman David \"Shel\" Shapiro, inserita nell'album \"The Rokes\" dello stesso anno (arc, SA 4).\nI Camaleonti.\nFu incisa in italiano dalla band I Camaleonti e pubblicata l'11 febbraio 1967 nell'album \"Portami tante rose\", con il titolo \"La mia voce\", testo italiano di Mogol e Ricky Gianco."}
{"id": "1280401", "revid": "547034", "url": "https://it.wikipedia.org/wiki?curid=1280401", "title": "Giovanni Federico di Brunswick-L\u00fcneburg", "text": "Govern\u00f2 su Calenberg dalla suddivisione del ducato, nel 1665, sino alla sua morte. Fu antenato comune di Luigi XVI di Francia e di Ferdinando I delle Due Sicilie.\nBiografia.\nTerzo figlio del duca Giorgio di Brunswick-L\u00fcneburg e di sua moglie, la principessa Anna Eleonora di Assia-Darmstadt, Giovanni fu l'unico membro della sua famiglia a convertirsi al cattolicesimo: il fatto avvenne ad Assisi nel 1651, durante il suo \"Grand Tour\" in Francia ed in Italia.\nQuando suo fratello Cristiano Ludovico mor\u00ec nel 1665, egli ricevette il dominio di Calenberg, mentre suo fratello maggiore, Giorgio Guglielmo eredit\u00f2 il principato di L\u00fcneburg. Nel 1666, avvi\u00f2 la costruzione del castello di Herrenhausen presso Hannover, ispirato alla Reggia di Versailles, il quale divenne famoso per il suo splendido parco, il Giardino Herrenhausen. Fece costruire anche lo zoo di Kirchrode. La cappella del \"Leineschloss\" venne da lui fatta consacrare secondo il rito romano e fu Giovanni Federico a richiedere che i frati cappuccini tornassero ad Hannover. Per questo suo impegno a favore della chiesa cattolica e per opportunit\u00e0 di alleanze, Giovanni Federico venne sostenuto nel suo governo da finanziamenti provenienti dalla Francia di Luigi XIV che gli consentirono di avviare una corte prestigiosa ed elegante.\nGiovanni Federico spos\u00f2 Benedetta Enrichetta (1652\u20131730), figlia di Edoardo del Palatinato e di Anna Maria di Gonzaga-Nevers, il 30 novembre 1668.\nNel 1676, Giovanni Federico assunse il filosofo e fisico tedesco Leibniz come Consigliere Privato e bibliotecario dell'importante biblioteca ducale. Da qui inizi\u00f2 l'importante carriera di Leibniz con la Casa di Hannover che dur\u00f2 per quarant'anni.\nNel 1680, mentre si trovava in viaggio alla volta del suo quinto soggiorno in Italia, Giovanni Federico mor\u00ec ad Augusta e venne poi sepolto nella cripta del castello di \"Leineschloss\" ad Hannover con un grandioso funerale di stato. Non avendo egli avuto eredi maschi, alla sua morte gli succedette il fratello minore Ernesto Augusto. Dopo la seconda guerra mondiale il suo corpo venne trasferito al \"Welfenmausoleum\" presso il castello di Herrenhausen.\nDiscendenza.\nGiovanni Federico e Benedetta ebbero quattro figli:"}
{"id": "1280402", "revid": "576144", "url": "https://it.wikipedia.org/wiki?curid=1280402", "title": "Ludwigsfelde", "text": "Ludwigsfelde \u00e8 una citt\u00e0 di abitanti del Brandeburgo, in Germania.\n\u00c8 il centro maggiore, ma non il capoluogo, del circondario (\"Landkreis\") del Teltow-Fl\u00e4ming (targa TF), e costituisce un centro di livello intermedio della regione metropolitana Berlino/Brandeburgo.\nGeografia fisica.\nLa cittadina \u00e8 sita non lontano dalla periferia meridionale di Berlino, a met\u00e0 strada fra Potsdam e l'aeroporto Berlin-Sch\u00f6nefeld.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nAmministrazione.\nGemellaggi.\nLudwigsfelde \u00e8 gemellata con:"}
{"id": "1280404", "revid": "110157", "url": "https://it.wikipedia.org/wiki?curid=1280404", "title": "Pfons", "text": "Pfons \u00e8 un comune austriaco di 1 219 abitanti nel distretto di Innsbruck-Land, in Tirolo."}
{"id": "1280405", "revid": "339392", "url": "https://it.wikipedia.org/wiki?curid=1280405", "title": "Walk the line", "text": ""}
{"id": "1280409", "revid": "110157", "url": "https://it.wikipedia.org/wiki?curid=1280409", "title": "Polling in Tirol", "text": "Polling in Tirol \u00e8 un comune austriaco di 1 073 abitanti nel distretto di Innsbruck-Land, in Tirolo."}
{"id": "1280410", "revid": "57342", "url": "https://it.wikipedia.org/wiki?curid=1280410", "title": "Teatro Garibaldi (Palermo)", "text": "Il Teatro Garibaldi di Palermo si trova nel quartiere La Kalsa, a pochi passi dalla Basilica La Magione.\nStoria.\nIl teatro venne inaugurato nel 1861 da Garibaldi, che vi fece un discorso alla folla. Dall'inaugurazione ha subito negli anni varie trasformazioni e rimase, a lungo, chiuso per riapre solo nel 1906.\nVerso la fine degli anni trenta - sempre come \"Garibaldi\" - funzion\u00f2 come cinema cosi come dalla met\u00e0 degli anni cinquanta ai primissimi anni sessanta, in questo secondo caso prima, ancora, col nome \"Garibaldi\", poi col nome \"Araldo\" e, successivamente, venne abbandonato per essere riaperto soltanto negli anni novanta. Dopo un lungo periodo di degrado sono cominciati lavori di riqualificazione che hanno suscitato numerose polemiche tra la popolazione ed il mondo dell'arte perch\u00e9 starebbo snaturando questo teatro all'italiana privandolo di quel fascino che ha attirato numerosi artisti negli ultimi vent'anni: da Wim Wenders a Carlo Cecchi (che ne fu il direttore artistico per una decina d'anni).\nDiretto da Matteo Bavera, il teatro Garibaldi \u00e8 stato impegnato in produzioni e co-produzioni con Carlo Cecchi, Emma Dante, Peter Brook, Antonio Latella, Davide Enia e Wim Wenders (il quale ha girato una scena del suo film \"Palermo Shooting\" all'interno).\nIl teatro sub\u00ec interventi che ne cambiarono gli interni che si conclusero nel maggio del 2010.\nIl 13 aprile 2012 il Teatro venne occupato da una sessantina di artisti, lavoratori e lavoratrici dello spettacolo. Tra il 2017 e il 2018, in concomitanza con la designazione a capitale italiana della cultura del capoluogo siciliano, il teatro Garibaldi fu quartier generale della dodicesima edizione di Manifesta, biennale itinerante d'arte contemporanea, nonch\u00e9 parte stessa della manifestazione, ospitando, tra l'altro, opere di Giorgio Vasta e Wu Ming."}
{"id": "1280414", "revid": "110157", "url": "https://it.wikipedia.org/wiki?curid=1280414", "title": "Ranggen", "text": "Ranggen \u00e8 un comune austriaco di 1 037 abitanti nel distretto di Innsbruck-Land, in Tirolo."}
{"id": "1280415", "revid": "123948113", "url": "https://it.wikipedia.org/wiki?curid=1280415", "title": "Il cimento dell'armonia e dell'inventione", "text": "Il cimento dell'armonia e dell'inventione (Opus 8) \u00e8 una raccolta di dodici concerti per violino (oboe a scelta in due concerti), archi e basso continuo composti da Antonio Vivaldi tra il 1724 e il 1725.\nLa serie, contenente concerti composti per occasioni e in tempi diversi, fu stampata intorno al 1725 ed \u00e8 soprattutto nota per i primi quattro concerti, meglio conosciuti come \"Le quattro stagioni\". Con la scelta del nome, Vivaldi voleva riferirsi al piacere che egli provava nello sperimentare - soprattutto nella sovrapposizione della forma del ritornello e dell'elemento programmatico - l'idea presente soprattutto nei concerti n. 5, 6 e 10."}
{"id": "1280417", "revid": "110157", "url": "https://it.wikipedia.org/wiki?curid=1280417", "title": "Reith bei Seefeld", "text": "Reith bei Seefeld \u00e8 un comune austriaco di 1 325 abitanti nel distretto di Innsbruck-Land, in Tirolo."}
{"id": "1280418", "revid": "640277", "url": "https://it.wikipedia.org/wiki?curid=1280418", "title": "L'estro armonico", "text": "L'estro armonico \u00e8 una raccolta di dodici concerti opera 3 di Antonio Vivaldi.\nLa strumentazione \u00e8 di orchestra d'archi e un violino solista in 4 concerti, 2 violini solisti in altri 4 (2 di questi anche col violoncello) e altri 4 concerti per 4 violini solisti (anche in questo caso 2 concerti anche con il violoncello). \nIl titolo dell'opera \u00e8 un ossimoro che vuole evidenziare la ricerca del perfetto punto di equilibrio fra due esigenze opposte: da un lato l'estro, cio\u00e8 la pura fantasia che si scatena in totale libert\u00e0, e dall'altro gli stretti vincoli matematici dettati dalle regole dell'armonia.\nQuesti concerti ebbero uno strepitoso successo in tutta Europa e, grazie ad essi, il \"Prete Rosso\" fu per qualche anno il compositore pi\u00f9 rinomato. Segnarono il passaggio dal concerto grosso al concerto solistico. Il musicologo Alfred Einstein, a proposito di un passaggio del terzo movimento del concerto numero 8 scrisse: \"\u00e8 come se in una sala barocca porte e finestre si spalancassero all'improvviso e si respirasse una ventata d'aria fresca\". Lo studioso vivaldiano Michael Talbot si spinse al punto di affermare che questi lavori sono \"forse la pi\u00f9 influente raccolta di musica strumentale apparsa nell'intero diciottesimo secolo\".\nL'opera 3 fu pubblicata ad Amsterdam da Estienne Roger presumibilmente nel 1711. Roger, infatti, non includeva la data di pubblicazione, ma solo un numero d'ordine e inoltre riciclava i numeri di opere esaurite, come sembra sia capitato anche all'Estro Armonico. La sua uscita fu pubblicizzata con un annuncio sul The Post Man di Londra. \nL'opera fu ripubblicata in modo non autorizzato da John Walsh a Londra e a Parigi, con l'improbabile titolo \"Les Troarmonico\".\nConcerti e movimenti.\nConcerto n\u00ba 1 in re maggiore RV 549 (per quattro violini, violoncello ed orchestra):\nConcerto n\u00ba 2 in sol minore RV 578 (per due violini, violoncello ed orchestra):\nConcerto n\u00ba 3 in sol maggiore RV 310 (per violino ed orchestra):\nConcerto n\u00ba 4 in mi minore RV 550 (per quattro violini ed orchestra):\nConcerto n\u00ba 5 in la maggiore RV 519 (per due violini ed orchestra):\nConcerto n\u00ba 6 in la minore RV 356 (per violino ed orchestra):\nConcerto n\u00ba 7 in fa maggiore RV 567 (per quattro violini, violoncello ed orchestra):\nConcerto n\u00ba 8 in la minore RV 522 (per due violini ed orchestra):\nConcerto n\u00ba 9 in re maggiore RV 230 (per violino ed orchestra):\nConcerto n\u00ba 10 in si minore RV 580 (per quattro violini, violoncello ed orchestra):\nConcerto n\u00ba 11 in re minore RV 565 (per due violini, violoncello ed orchestra):\nConcerto n\u00ba 12 in mi maggiore RV 265 (per violino ed orchestra):\nConcerti trascritti da Bach.\nJohann Sebastian Bach, dopo la loro pubblicazione, trascrisse alcuni di questi concerti per clavicembalo solo, per organo e per quattro clavicembali e archi."}
{"id": "1280419", "revid": "767487", "url": "https://it.wikipedia.org/wiki?curid=1280419", "title": "Restless (Status Quo)", "text": "Restless \u00e8 un brano inciso dalla rock band Status Quo, pubblicato come singolo nel novembre del 1994.\nLa canzone.\nOriginariamente scritto e inciso da Jennifer Warnes nel 1979 col titolo originale di \"I'm Restless\", questo brano soft viene riproposto dagli Status Quo come ultimo singolo estratto dall'album \"Thirsty Work\".\nLa traccia si piazza al n. 39 nelle charts britanniche e viene pubblicata oltre che nella versione contenuta in \"Thirsty Work\", anche in una variante orchestrale ad oggi rinvenibile esclusivamente nel cofanetto raccolta \"\", pubblicato nel 2008."}
{"id": "1280420", "revid": "486946", "url": "https://it.wikipedia.org/wiki?curid=1280420", "title": "Supercoppa Turca", "text": ""}
{"id": "1280421", "revid": "124123", "url": "https://it.wikipedia.org/wiki?curid=1280421", "title": "Sverre Helge Hassel", "text": "Appena l'et\u00e0 glielo consente Hassel si imbarca per ottenere la licenza di marinaio. Tra il 1898 ed il 1902 partecipa al tentativo di Otto Sverdrup di circumnavigare la Groenlandia.\nCome Helmer Hanssen, Hassel viene scelto da Roald Amundsen per la sua spedizione in Antartide grazie alle sue abilit\u00e0 di pilota di cani da slitta. Insieme ad Amundsen, Hanssen, Olav Bjaaland e Oscar Wisting raggiunge il Polo Sud il 14 dicembre 1911: sono i primi uomini a riuscire nell'impresa.\nNegli ultimi anni di vita si trasferisce a Grimstad dove lavora presso il locale ufficio doganale. Muore nel 1928 mentre \u00e8 in visita dall'amico Amundsen."}
{"id": "1280422", "revid": "146644", "url": "https://it.wikipedia.org/wiki?curid=1280422", "title": "Sverre Hassel", "text": ""}
{"id": "1280424", "revid": "198682", "url": "https://it.wikipedia.org/wiki?curid=1280424", "title": "Giorgio Guglielmo di Brunswick-L\u00fcneburg", "text": "Govern\u00f2 dapprima su Calenberg, sino alla suddivisione del ducato, e poi sul principato di L\u00fcneburg.\nBiografia.\nGiorgio Guglielmo era il secondo figlio di Giorgio di Brunswick-L\u00fcneburg. Nel 1648 ricevette Calenberg dal fratello maggiore, Cristiano Luigi quando quest'ultimo eredit\u00f2 L\u00fcneburg. Alla morte di Cristiano Luigi nel 1665, Giorgio Guglielmo eredit\u00f2 L\u00fcneburg e cedette Calenberg al fratello minore, Giovanni Federico.\nGiorgio Guglielmo non si spos\u00f2 mai, ma il suo desiderio di migliorare lo status della propria amante, la contessa Eleonora di Wilhelmsburg (sposata nel 1676), e della loro figlia, Sofia Dorotea, allarm\u00f2 notevolmente la famiglia, che auspicava una riunificazione sotto un solo sovrano dei territori di L\u00fcneburg. Ad ogni modo, nel 1682 le difficolt\u00e0 create dalla relazione di Giorgio Guglielmo vennero meno col matrimonio della figlia con il nipote, Giorgio Luigi (successivamente re d'Inghilterra con il nome di Giorgio I), figlio del fratello minore di Giorgio Guglielmo, il duca Ernesto Augusto, che divenne principe-elettore nel 1692.\nDiscendenza.\nGiorgio Guglielmo ed \u00c9l\u00e9onore ebbero una figlia:"}
{"id": "1280426", "revid": "363629", "url": "https://it.wikipedia.org/wiki?curid=1280426", "title": "Il pastor fido (sonate)", "text": "Il pastor fido \u00e8 il titolo delle 6 sonate per musette o ghironda o flauto dolce o flauto traverso o oboe o violino e basso continuo.\nSono state a lungo attribuite ad Antonio Vivaldi (\u201c\"opera 13\"\u201d): considerato uno dei casi pi\u00f9 eclatanti di falso storico, recentemente Philippe Lescat l'ha attribuito al compositore francese Nicolas Ch\u00e9deville il quale la pubblic\u00f2 nel 1737 con il titolo \"Il Pastor Fido, sonates... del sigr Antonio Vivaldi\". Ch\u00e9deville lo pubblic\u00f2 come \u201c\"opera 13\"\u201d perch\u00e9 l'ultima pubblicazione di Vivaldi erano i sei concerti \"opera 12\".\nSeconda Sonata.\nLa \"Seconda Sonata\" \u00e8 costituita da 4 tempi. Il primo \u00e8 un Preludio adagio in quattro quarti in Do maggiore con la caratteristica di una frase finale di quattro battute che trasporta il brano in una conclusione in Do minore. \nIl secondo movimento \u00e8 un Allegro assai in tre ottavi \u00e8 costituito da una melodia brillante e presenta dei momenti di \"TUTTI\" e di \"SOLI\", durante i quali il basso continuo e la musetta o flauto eseguono la stessa linea melodica.\nIl terzo tempo \u00e8 una sarabanda in tre quarti costituita da due frasi di dodici battute, ognuna delle quali si ripete integralmente.\nInfine l'Allegro finale in due quarti pu\u00f2, secondo alcuni studiosi, essere derivato da una melodia con un accompagnameto di cornamusa, cio\u00e8 formato da una successione di accordi ribattuti composti da tonica, dominante e sottodominante alterata con un diesis.\nQuinta Sonata.\nLa \"Quinta Sonata\" \u00e8 composta da sei movimenti.\nIl primo \u00e8 \"Un poco Vivace\" in tre quarti che costituisce il preludio della sonata.\nIl secondo \u00e8 \"Allegro ma non presto\" molto brillante e allegro\nIl terzo, \"Un poco Vivace\", \u00e8 invece pi\u00f9 riflessivo e melodico e ha come tonalit\u00e0 di base Do minore. Come la giga successiva, anche questo movimento \u00e8 costituito da due parti, un'esposizione e lo sviluppo di essa, che si ripetono integralmente.\nSegue poi un \"Adagio\" in quattro quarti, che all'ultima battuta presenta, quando ormai si aspetta una conclusione, una modulazione alla dominante.\nConcludono la sonata due minuetti, uno in Do maggiore, l'altro in Do minore, costituiti da due frasi di otto battute ciascuna. Dopo la fine del secondo minuetto c'\u00e8 la ripetizione integrale del primo."}
{"id": "1280430", "revid": "1990325", "url": "https://it.wikipedia.org/wiki?curid=1280430", "title": "Eleonora Gonzaga-Nevers", "text": "Soprannominata la Giovane (de: \"J\u00fcngere\") per distinguerla dalla sua zia omonima, era considerato una delle pi\u00f9 educate e virtuose donne del suo tempo. Affascinata dalla poesia religiosa, fond\u00f2 un'accademia letteraria e fu anche patrona delle opere musicali a teatro. Come Imperatrice del Sacro Romano Impero, promosse lo sviluppo della vita spirituale e culturale alla Corte Imperiale a Vienna. Pur essendo una fervente cattolica e benefattrice di diversi monasteri, ebbe un'attitudine tollerante nei riguardi del Protestantesimo.\nStabil\u00ec e fu Gran Maestra di due ordini cavallereschi femminili: l'Ordine degli Schiavi della Virt\u00f9 (1662) e l'Ordine della Croce Stellata (1668).\nBiografia.\nInfanzia.\nEleonora era la secondogenita di Carlo Gonzaga, duca di Nevers (erede del ducato di Mantova), e di sua moglie e cugina Maria Gonzaga (erede del ducato di Monferrato). Da parte di suo padre i suoi nonni erano Carlo Gonzaga, duca di Nevers e Rethel e Caterina di Mayenne, un membro della Casa di Lorena, e da parte di sua madre i suoi nonni erano Francesco IV Gonzaga, duca di Mantova, e Margherita di Savoia.\nPrende il nome dalla zia paterna di sua madre, l'imperatrice Eleonora, che era anche la sua madrina. Il matrimonio dei genitori di Eleonora fu fatto allo scopo di rafforzare le rivendicazioni del ramo di Nevers della Casa dei Gonzaga sui Ducati di Mantova e del Monferrato quando la linea principale si sarebbe estinta. Il duca di Nevers, un vassallo del regno di Francia, dovette affrontare l'opposizione di Ferrante II Gonzaga, duca di Guastalla, che cont\u00f2 con il sostegno del Sacro Romano Impero, il Regno di Spagna e il Ducato di Savoia, e inizi\u00f2 cos\u00ec la guerra di successione di Mantova, durante la quale Eleonora, con i genitori e il fratello maggiore Carlo, lasci\u00f2 Mantova, ma torn\u00f2 un anno dopo alla firma del trattato di Cherasco (19 giugno 1631), in base al quale furono riconosciuti i diritti del duca Carlo di Nevers; tuttavia un mese dopo (30 agosto 1631), il padre di Eleonora mor\u00ec di tubercolosi, e inizi\u00f2 una serie di conflitti politici tra il duca Carlo e sua nuora, che si concluse con l'esilio di Margherita di Savoia (madre di Maria) da Mantova.\nDurante questo periodo Eleonora visse nella chiesa di Sant'Orsola, dove rimase con la madre fino al 1637, quando, dopo la morte di suo nonno, suo fratello maggiore divenne nel nuovo duca di Mantova e nel Monferrato sotto la reggenza della madre. La principessa ricevette un'eccellente istruzione, parlava fluentemente francese, spagnolo e italiano, molto esperta in letteratura, musica e arte ed in danze e ricami. Gi\u00e0 nell'adolescenza manifest\u00f2 un talento poetico, che si esprimeva nelle sue composizioni di poesie filosofiche e religiose.\nMatrimonio.\nIl matrimonio di Eleonora fu organizzato dalla sua madrina, che mantenne stretti legami con la nipote, e divenne la principale sostenitrice della sua elezione a moglie di Ferdinando III; in precedenza, l'imperatrice vedova fu in grado di organizzare il matrimonio del duca Carlo II (fratello di Eleonora) con l'arciduchessa Isabella Clara d'Austria (membro del ramo tirolese della casa d'Asburgo) nel 1649.\nDurante le trattative matrimoniali, l'Imperatore promosse le seguenti condizioni: il ducato di Mantova doveva mantenere la sua lealt\u00e0 agli interessi del Sacro Romano Impero, la sposa poteva conservare i suoi diritti ereditari sul ducato del Monferrato e una dote di 400.000 talleri. Il duca Carlo II fu d'accordo con solo piccoli cambiamenti: Mantova avrebbe mantenuto la lealt\u00e0 al Sacro Romano Impero solo se questa alleanza non avesse potuto portare conseguenze negative al ducato, e la dote della sposa sarebbe stata pagata in pi\u00f9 rate nei successivi anni.\nIl matrimonio per procura fu solennizzato il 2 marzo 1650 nella Basilica Palatina di Santa Barbara, in cui l'imperatore era rappresentato dal suo ambasciatore, il conte Johann Maximilian von Lamberg. Le celebrazioni si sono protratte fino al 22 marzo, quando Eleonora, accompagnata da alcuni parenti, viaggi\u00f2 da Mantova a Vienna. Il corteo arriv\u00f2 nella citt\u00e0 austriaca di Villach, dove la sposa salut\u00f2 i suoi parenti e in compagnia della sua madrina l'imperatrice vedova continu\u00f2 il viaggio a Wiener Neustadt, dove il 30 aprile 1651 si svolse la cerimonia ufficiale. Dopo la cerimonia, l'imperatore diede alla sua nuova moglie i gioielli di famiglia e un dono di 50.000 fiorini. Per Ferdinando III era il suo terzo matrimonio e aveva figli da entrambe le unioni.\nNonostante la grande differenza di et\u00e0, il matrimonio fu felice. La natura attiva e dolce della giovane imperatrice l'aiut\u00f2 a ottenere la simpatia di tutti i membri della famiglia imperiale: stabil\u00ec infatti un rapporto eccellente con tutti i suoi figliastri. Eleonora impar\u00f2 il tedesco e l'imperatore suo marito italiano, e insieme i coniugi imperiali partecipavano a cerimonie religiose e secolari. La vera natura di entrambi non impediva loro di dedicarsi alla letteratura e alle attivit\u00e0 musicali, come le visite ai teatri o la caccia, che era una delle passioni dell'imperatrice. Nel suo ritratto di Frans Luycx, Eleonora \u00e8 raffigurata nell'immagine di Diana, l'antica dea della caccia.\nDal matrimonio nacquero quattro figli, di cui solo due femmine raggiunsero l'et\u00e0 adulta:\nImperatrice del Sacro Romano Impero e regina di Germania.\nEleonora viene descritta come una donna molto colta e devota. Autrice di poesie, diresse un'accademia letteraria e promosse la vita culturale di Vienna. Sebbene fosse profondamente cattolica, non attu\u00f2 discriminazioni contro gli autori protestanti.\nPromosse la fondazione di numerosi monasteri, fra cui quello delle Orsoline di Vienna; era inoltre protettrice del recente convento viennese dei carmelitani, fondato nel 1662.\nA quest'epoca risale l'ampliamento della Hofburg dell'ala leopoldina (\"Leopoldinischer Trakt\"); nel febbraio 1668 vi scoppi\u00f2 un incendio che quasi distrusse l'intera costruzione: in seguito, venne trovata sotto le macerie una reliquia della Croce ancora intatta. Per questo motivo l'imperatrice fond\u00f2 l'ordine dinastico femminile della Croce stellata (\"Sternkreuz\").\nDopo la morte di Ferdinando nel 1657 intensific\u00f2 la sua attivit\u00e0 in campo culturale e religioso. \u00c8 sepolta nella Cripta Imperiale di Vienna."}
{"id": "1280436", "revid": "729019", "url": "https://it.wikipedia.org/wiki?curid=1280436", "title": "Joan Trayter", "text": "Biografia.\nDottore in Economia e Matematica, successe a Jaume Gil Aluja come presidente della commissione economica dirigenziale, da cui pass\u00f2 a guidare il comitato di gestione che stil\u00f2 il calendario elettorale del FC Barcelona.\nI 15 membri della sua giunta erano, oltre al presidente Trayter: il vicepresidente Enric Lacalle, il tesoriere Jordi Pint\u00f3, il vicetesoriere Antoni Cardoner, i consiglieri Pere Perpi\u00f1a, Llu\u00eds Vilajoana, Llu\u00eds Mundet, Josep Ignasi Parellada, Amador Bernab\u00e9u, Agust\u00ed Montoliu, Elisabeth Cardoner, Maria Teresa Andreu e Joan Molas, il vicesegretario Francesc Oliveras e il segretario Josep Maria Coronas.\nDurante il suo mandato la sezione di pallacanestro del Barcellona vinse la sua prima Eurolega, mentre quella di pallamano vinse la sua sedicesima lega ASOBAL."}
{"id": "1280438", "revid": "767487", "url": "https://it.wikipedia.org/wiki?curid=1280438", "title": "Sherri Don't Fail Me Now", "text": "Sherri Don't Fail Me Now \u00e8 un brano inciso dal gruppo inglese Status Quo e pubblicato come singolo nel settembre del 1994.\nLa canzone.\nSi inserisce nel contesto musicale dell'album \"Thirsty Work\" dal quale viene estratto come secondo singolo ed esprime un pop rock leggero e melodico, eccessivamente intriso di tastiere e morbidi cori, non propriamente adatto al ruvido boogie-woogie da sempre offerto dalla band.\nIl brano riesce ad entrare nelle charts (al n. 38) ma la nuova inattesa incursione nel pop viene poco apprezzata dai fans della band."}
{"id": "1280441", "revid": "401052", "url": "https://it.wikipedia.org/wiki?curid=1280441", "title": "Finsterwalde", "text": "Finsterwalde, in lusaziano inferiore \"Grabin\", \u00e8 una citt\u00e0 di abitanti del Brandeburgo, in Germania. \u00c8 il centro maggiore, ma non il capoluogo, del circondario dell'Elba-Elster.\nDal 16 maggio 2013 la citt\u00e0 si fregia del titolo di \"S\u00e4ngerstadt\" (\"citt\u00e0 dei cantanti\").\nGeografia fisica.\nFinsterwalde sorge nella parte sud-orientale del circondario, ai confini con la Sassonia. Dista 109\u00a0km da Berlino, 78 da Dresda, 53 da Cottbus e 109 da Lipsia.\nStoria.\nFino al 1993 Finsterwalde \u00e8 stata capoluogo del circondario omonimo (targa FI), poi confluito assieme ai circondari di Bad Liebenwerda e Herzberg (Elster) nell'Elbe-Elster.\nIl 20 settembre 1993 venne annesso alla citt\u00e0 di Finsterwalde il comune di Sorno.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nGeografia antropica.\nAlla citt\u00e0 di Finsterwalde appartengono le frazioni (\"Ortsteil\") di Pechh\u00fctte e Sorno.\nAmministrazione.\nGemellaggi.\nFinsterwalde \u00e8 gemellata con:\nFinsterwalde intrattiene \"relazioni di partenariato\" (\"Partnerschaftliche Beziehungen\") con:"}
{"id": "1280445", "revid": "1714743", "url": "https://it.wikipedia.org/wiki?curid=1280445", "title": "Teatro Biondo", "text": "Il Teatro Biondo di Palermo \u00e8 uno stabile situato sulla centralissima e commerciale via Roma. Costruito nel 1903, \u00e8 il pi\u00f9 recente dei teatri storici di Palermo.\nIl progetto.\nI lavori del teatro vengono affidati all'architetto comunale Mineo (che curer\u00e0 la costruzione di molti palazzi nella nuova via) e partono nel 1899 e finiscono nel 1903. Curiosamente e significativamente, nel concedere la licenza nel 1899, il comune obbligava i fratelli Biondo ad allestire al piano terra del teatro un \"grandioso caff\u00e8\" per \"rendere pi\u00f9 decorose\" le vie che si trovavano dietro l'edificio.\nLa facciata del teatro ha uno schema classico ottocentesco simmetrico secondo l'asse principale, il prospetto principale \u00e8 mosso dal primo ordine che ha spicco sugli altri, il piano terra \u00e8 ripartito dai vari accessi alle attivit\u00e0 commerciali. La tipologia del complesso \u00e8 quella tipica dei teatri di prosa.\nSe dal punto di vista architettonico la costruzione non \u00e8 particolarmente interessante, l'arredamento degli interni risulta un bell'esempio di arte decorativa dell'epoca. Su consiglio di Margherita, Andrea Biondo affida l'allestimento degli interni alla ditta Li Vigni. La ditta, vicina a Basile e ai Ducrot, lavora nel tipico stile liberty della Palermo dell'epoca. Notevole era il mobilio del foyer e del caff\u00e8, andato quasi completamente perduto nelle varie ristrutturazioni. Tutti i palchi e le colonnine avevano affreschi di Agozzino e le pareti e la cupola al Gregorietti, artisti legati ai Florio, che avevano gi\u00e0 lavorato al teatro Massimo. I temi e i motivi (fiori, volute, figure danzanti) ricordano gli affreschi delle sale del villino Basile e di Villa Igiea. Gli affreschi e le decorazioni, inspiegabilmente ricoperte dall'intonaco nelle ristrutturazioni degli anni cinquanta e sessanta, sono stati solo in parte riportati alla luce da recenti restauri. Ancora integre si presentano le balaustre e i lampadari dei Geraci.\nPer la grande prima del teatro, i Biondo fanno stampare un foglio di presentazione. Questo numero unico ben testimonia l'atmosfera di eccitazione e attesa per il nuovo luogo di svago.\nL'inaugurazione.\nIl teatro Biondo si inaugura nell'ottobre del 1903 e Margherita Biondo invita per il battesimo del palcoscenico una delle personalit\u00e0 teatrali pi\u00f9 illustri dell'epoca, forse, insieme a Eleonora Duse, la pi\u00f9 illustre: Ermete Novelli. Novelli, attore ormai leggendario nella storia teatrale italiana, era in quel momento uno dei personaggi pi\u00f9 noti al pubblico della borghesia colta e agiata italiana. La signora Biondo, che con Franca Florio aveva gi\u00e0 visto recitare l'attore a Roma, capisce subito che far venire Novelli a Palermo pu\u00f2 costituire l'evento di cui c'\u00e8 bisogno per lanciare il teatro.\nSecondo la consuetudine dell'epoca il grande attore presenta a Palermo pi\u00f9 opere, rappresentate nelle varie serate. La prima assoluta \u00e8 fissata per gioved\u00ec 15 ottobre, alle nove precise come ci ricorda la locandina dell'epoca. La compagnia Novelli presenta il \"Pap\u00e0 Lebonnard\" di Jean Aicard. La sera successiva, venerd\u00ec, si mette in scena \"Il burbero benefico\" di Goldoni; sabato \u00e8 la volta dello shakespeariano \"Il mercante di Venezia\" e domenica si conclude col \"Luigi XI\" di Casimir Delavigne.\nLa prima del teatro diventa quindi il grande evento mondano dell'anno come ci ricorda Nicolosi, che sottolinea anche come, per permettere l'accesso anche ai meno abbienti, i proprietari avessero abbassato il prezzo dei posti in platea \u201cal modico prezzo di lire una\u201d. Tutta la Palermo che conta \u00e8 presente allo spettacolo, il teatro Biondo viene consacrato nuovo teatro della cittadinanza e principale palcoscenico di prosa.\nIl Teatro.\nIl Teatro Stabile Biondo di Palermo \u00e8 un\u2019associazione i cui membri sono la Regione Siciliana, il Comune di Palermo e la Fondazione Andrea Biondo.Produce e ospita spettacoli di prosa, musica e danza. Per la sua attivit\u00e0 il Biondo si avvale della Sala Grande e della Sala Strehler."}
{"id": "1280446", "revid": "547034", "url": "https://it.wikipedia.org/wiki?curid=1280446", "title": "Cristiano Luigi di Brunswick-L\u00fcneburg", "text": "Biografia.\nDal 1641 al 1648 govern\u00f2 su Calenberg dalla suddivisione del ducato e, dal 1648 sino alla morte, sul Principato di L\u00fcneburg.\nNel 1641, alla morte del padre, Giorgio di Brunswick-L\u00fcneburg Cristiano Luigi eredit\u00f2 Calenberg. Quando nel 1648 eredit\u00f2 il pi\u00f9 vasto territorio di L\u00fcneburg dallo zio Federico di Brunswick-L\u00fcneburg, pass\u00f2 Calenberg al fratello minore, Giorgio Guglielmo.\nCristiano Luigi spos\u00f2 Dorotea, figlia di Filippo di Schleswig-Holstein-Sonderburg-Gl\u00fccksburg il 9 ottobre 1653. Essendo morto senza eredi, gli succedette il fratello Giorgio Guglielmo."}
{"id": "1280453", "revid": "767487", "url": "https://it.wikipedia.org/wiki?curid=1280453", "title": "I Didn't Mean It", "text": "I Didn't Mean It \u00e8 una canzone della rock band inglese Status Quo, pubblicata come singolo nel luglio del 1994.\nLa canzone.\n\u00c8 scritta da John David, bassista della Dave Edmunds' Band, autore che gi\u00e0 in passato ha composto qualche brano per la band di Francis Rossi ed altri ancora ne produrr\u00e0 in avvenire.\nSemplice e ritmata, la canzone viene pubblicata in pi\u00f9 formati con due differenti versioni: una \u00e8 quella elettrica estratta dall'album \"Thirsty Work\", l'altra \u00e8 invece prodotta in chiave acustica ed \u00e8 ad oggi non disponibile in alcuna ristampa o raccolta della band.\nIl brano va alla posizione numero 21 nelle classifiche inglesi."}
{"id": "1280454", "revid": "1534511", "url": "https://it.wikipedia.org/wiki?curid=1280454", "title": "Parco naturale Orsiera-Rocciavr\u00e8", "text": "Il parco naturale Orsiera-Rocciavr\u00e8 \u00e8 un'area naturale protetta che ricopre una vasta area alpina del Piemonte occidentale tra le Alpi Cozie e le Alpi Graie, pi\u00f9 precisamente tra la Val Susa e la Val Chisone, con punta massima raggiunta dal monte Orsiera (2890 m s.l.m.), mentre il valico alpino principale \u00e8 quello del Colle delle Finestre (2176\u00a0m s.l.m.). Al suo interno \u00e8 presente il sito di interesse comunitario Orsiera Rocciavr\u00e8 (IT1110006).\nIl parco \u00e8 stato unito a livello gestionale al parco naturale dei laghi di Avigliana, al Gran Bosco di Salbertrand, al parco naturale della Val Troncea, alla riserva naturale dell'Orrido di Foresto e alla riserva naturale dell'Orrido di Chianocco in seguito alla legge regionale 19 del 2009 \"Testo unico sulla tutela delle aree naturali e della biodiversit\u00e0\" della Regione Piemonte ed \u00e8 quindi soggetto all'Ente di gestione delle aree protette delle Alpi Cozie.\nGeografia.\nOrografia.\nLe montagne principali inserite all'interno del parco sono:\nIdrografia.\nIl territorio del parco appartiene idrograficamente ai bacini di tre affluenti del Po: il Chisone, che raccoglie le acque della parte sud-ovest, la Dora Riparia, che ne drena la parte settentrionale, e il Sangone, del quale \u00e8 invece tributaria la zona sud-orientale e i cui rami sorgentizi sono compresi nei confini del parco. Abbastanza numerosi sono i laghi alpini; il pi\u00f9 vasto \u00e8 il lago Ciardonnet, situato nella zona centrale dell'area protetta.\nAmbiente.\nFlora.\nLa flora \u00e8 tipicamente montana, di tipo alpino.\nFauna.\nLa fauna locale comprende camosci, marmotte, tassi, volpi, stambecchi, mufloni, cervi e, inoltre, lupi.\nCaratteristiche culturali.\nSituato in una zona a cavallo tra l'area etnica occitano-valdese a sud (Val Chisone / \"Val Cluson\") ed arpitana a nord (Val Susa / \"Val d'Ors\").\nRifugi alpini.\nPer favorire la conoscenza del parco e l'escursionismo all'interno del parco sono presenti il rifugio Selleries, il rifugio Toesca, il rifugio Geat Valgravio, il rifugio Oneglio Amprimo ed il rifugio Balma. \u00c8 inoltre definito un percorso escursionistico chiamato Giro dell'Orsiera."}
{"id": "1280461", "revid": "773636", "url": "https://it.wikipedia.org/wiki?curid=1280461", "title": "Abbazia di San Salvatore (Abbadia San Salvatore)", "text": "L'abbazia di San Salvatore \u00e8 l'edificio sacro che d\u00e0 il nome al comune di Abbadia San Salvatore.\nL'abbazia ha ospitato per quasi mille anni il Codex Amiatinus.\nStoria.\nLa tradizione vuole che il complesso benedettino, attestato dal 762, sia stato fondato dal re longobardo Ratchis. Secondo la leggenda il re, durante una partita di caccia nel mese di maggio del 743 d.C., avrebbe avuto la visione del Salvatore sulla cima di un abete, fatto questo che lo avrebbe indotto ad edificare un luogo di culto in quel punto. Pi\u00f9 probabilmente invece la fondazione fu opera del duca friulano Erfone che, assieme al fratello Marco ed altri religiosi benedettini, edificarono l'antico monastero e l'abbazia, chiamata anche \"Chiesa delle Colonne\".\nLa chiesa fu ricostruita sotto l'abate Winizzo nel 1035 in stile romanico. L'abbazia ebbe il periodo di maggiore splendore dal X al XII secolo. La potenza spirituale e temporale dell'Abbazia \u00e8 rimarcata dalla presenza di opifici per tessere e cardare la lana, officine per la lavorazione del legno e del ferro. A ci\u00f2 si aggiunse l'assistenza ai pellegrini che, percorrendo la via Francigena, si recavano a Roma e l'assistenza agli infermi, mentre nelle scuole si insegnavano le professioni e lo studio delle lettere antiche, tramandandole con la copiatura della cultura classica e religiosa.\nA met\u00e0 del XVII secolo la chiesa fu modificata secondo i canoni della Controriforma, in particolare furono demolite alcune campate della cripta e ampliato il corpo longitudinale riservato ai fedeli, che fu anche sopraelevato: furono anche rinnovate le decorazioni e l'altare secondo lo stile Barocco, modifiche queste ultime rimosse durante dei lavori di restauro effettuati nel 1925.\nNel 1782 fu soppressa da Pietro Leopoldo, Granduca di Toscana, e la chiesa ridotta a parrocchiale. Nel 1939 i monaci cistercensi tornarono in possesso dell'Abbazia e negli anni successivi furono apportati una serie di restauri: furono rimossi i loculi contenenti ossa e altri muri ingombranti; fu costruita una massicciata per limitare l'umidit\u00e0 al di sotto della pavimentazione, sotto cui vennero rinvenuti pezzi di pavimento originale; la scalinata per accedere al presbiterio fu restaurata e poggiata su muri preesistenti.\nDescrizione.\nBasilica.\nLa chiesa presenta una facciata a capanna alta e stretta, affiancata da due torrioni, entrambi decorati da archetti pensili, quello di destra incompiuto e l'altro merlato. Al centro delle torri presenta un corpo rialzato (Westwerk), il cui ambiente sovrastante il vestibolo un tempo era collegato ad un balcone interno che permetteva di assistere alle funzioni, di cui \u00e8 possibile ancora leggere le tracce.\nL'aspetto attuale \u00e8 in parte il risultato di restauri degli anni trenta del Novecento. \nL'interno \u00e8 a croce latina con unica navata di stile romanico, stile che probabilmente \u00e8 il primo del genere nel senese. Ai lati dell'entrata troviamo due acquasantiere del '500. Sulla parete destra, in alto, sono presenti sei finestre semplici tipiche dello stile romanico; sulla parete sinistra invece altrettante finestre sono cieche. Le pareti in pietra spoglie danno all'ambiente un senso di sobria austerit\u00e0.\nIl presbiterio sopraelevato era riservato ai monaci. Qui troviamo tre archi concentrici che danno un senso di profondit\u00e0 e una prospettiva architettonica insolita. Gli archi sono decorati con dipinti del Nasini raffiguranti nel primo la vita e la regola di San Benedetto ed i quattro Evangelisti, nel secondo i dodici apostoli e nel terzo i Dottori della Chiesa.\nLe finestre a bifora presentano immagini del patrono del paese, San Marco Papa, e di Ges\u00f9 Redentore. L'altare maggiore \u00e8 in pietra trachitica. \nDi particolare interesse \u00e8 il Crocifisso ligneo policromato della fine del XII secolo posto sopra l'altare maggiore. Esso rappresenta il \"Christus Trimuphans\", infatti sulla testa non ha la corona di spine, gli occhi e la bocca sono aperti e il corpo non \u00e8 dismesso. Secondo la tradizione, fino al IX secolo era presente solo la croce; fu un pellegrino proveniente dall'Abbazia di Vezelay che, transitando lungo la via Francigena e sostando nell'Abbazia, scolp\u00ec il crocifisso secondo lo stile della scultura romanica borgognona. \nAltre opere presenti nell'Abbazia sono la \"Leggenda del duca Ratchis\" (1652-1653) e il \"Martirio di San Bartolomeo\" (1694), entrambi di Francesco Nasini.\nNel braccio di destra del transetto, a pavimento, si trova l'organo a canne, costruito nel 1915 da Nicola Morettini per la chiesa di Santa Maria Immacolata a via Veneto e trasferito nella basilica nel 1954, dapprima sulla cantoria in controfacciata, poi (successivamente al restauro conservativo di Carlo Soracco del 1996) nell'attuale collocazione. Lo strumento, racchiuso entro una cassa lignea neoclassica sobriamente ornata, dispone di 12 registri ed \u00e8 a trasmissione integralmente meccanica. La sua consolle, addossata al corpo d'organo, ha due tastiere e pedaliera.\nIl chiostro si trova nella parte sinistra dell'Abbazia, contrariamente alla regola che lo vuole posto a destra nell'architettura cistercense. Dopo la soppressione dell'Abbazia nel 1782 tutta questa zona fu occupata dagli abitanti che ne fecero abitazioni, stalle e ripostigli e una buona parte croll\u00f2 per l'incuria. La comunit\u00e0 cistercense, dopo i restauri della chiesa, ha ripristinato anche l'antico chiostro a partire dagli anni 70, lavori che si sono succeduti in modo altalenante soprattutto per la mancanza di fondi.\nCripta.\nLa cipta \u00e8 posta sotto la chiesa e vi si accede tramite delle porte di fianco alla scalinata che porta al presbiterio. La cripta \u00e8 caratterizzata dalla presenza di trentacinque colonne con capitelli di cui 24 originali. I capitelli e le colonne sono di forme singolari e diverse, con prevalenza di quelli a forma di paniere e calice, ricchi di motivi vegetali e figure zoomorfe e simboliche. \nAl visitatore si presenta un'armonica alternanza di colonne con archi e volte a crociera, un disegno architettonico raro per l'epoca storica a cui risale. Entrando si trova la parte di recente ripristino mentre a seguire si trovano i resti veri e propri della cripta. Durante i lavori di restauro del 1925 furono rinvenuti i primi pilastri, mentre nel 1963 furono rinvenute altre colonne e il muro di delimitazione della cripta. A partire del 1966 furono realizzati i lavori per riportare la struttura all'antica planimetria, con la realizzazione delle colonne mancanti ed il consolidamento di quelle originali. Infine negli anni 90 furono ripulite le volte e rifatto il pavimento in pietra con una nuova illuminazione.\nMuseo di arte sacra.\nAntiche tradizioni riferiscono che l'Abbazia, grazie anche al ruolo di grande prestigio di cui godeva, possedeva notevoli tesori di oro e argenteria. La maggior parte dei reperti sopravvissuti sono collocati nel moderno museo allestito nell'ala est del chiostro di recente ricostruzione. Tra i reperti di maggior valore ricordiamo:"}
{"id": "1280462", "revid": "267975", "url": "https://it.wikipedia.org/wiki?curid=1280462", "title": "Giorgio di Brunswick-L\u00fcneburg", "text": "Biografia.\nEgli era figlio di Guglielmo il Giovane di Brunswick-L\u00fcneburg (1535 \u2013 1592) e di Dorotea di Danimarca (1546 \u2013 1617). Sua madre era figlia del Re Cristiano III di Danimarca e di Dorotea di Sassonia-Lauenburg. Ella fu reggente per il figlio durante i suoi primi anni di regno, mantenendo il potere lontano dai consiglieri che avevano gi\u00e0 tentato una presa di posizione durante la malattia del marito a cui era seguita la sua morte. \nNel 1635, alla divisione dei territori della casata dei Guelfi, ricevette i principati di Calenberg e Gottinga. Egli fu il primo duca a trasferire la residenza ad Hannover. Alla sua morte gli succedette il figlio Cristiano Luigi.\nMatrimonio e discendenza.\nGiorgio spos\u00f2 Anna Eleonora, figlia di Luigi V d'Assia-Darmstadt, nel 1617. Ebbero i seguenti figli:"}
{"id": "1280464", "revid": "1543377", "url": "https://it.wikipedia.org/wiki?curid=1280464", "title": "Walter Wild", "text": "Presidenza.\nFigurava tra i dodici fondatori del Futbol Club Barcelona, che fu costituito dopo una riunione al gimnasio Sol\u00e9 di Barcellona il 29 novembre 1899. Eletto presidente del nuovo sodalizio su richiesta di Hans Gamper, il quale aveva convocato la riunione e lo aveva scelto per ragioni di anzianit\u00e0, Wild rimase a capo del club fino al 25 aprile 1901. Fino a questa data la sua casa nella calle Princesa di Barcellona divent\u00f2 la sede provvisoria del club.\nL'8 dicembre 1899 partecip\u00f2 come giocatore alla prima partita nella storia del FC Barcelona, che affront\u00f2 in dieci uomini una selezione di giocatori inglesi residenti nella Ciudad Condal e poi vittoriosi per 1-0. Come calciatore disput\u00f2 10 partite nel ruolo di difensore. Della sua presidenza si ricordano gli sforzi compiuti per dotare il club di un campo proprio, quello dell'Hotel Casanovas.\nWild fu rieletto in tre assemblee dal 13 dicembre 1899 al 27 dicembre 1900. Si dimise il 25 aprile 1901 per ragioni di lavoro che lo costringevano a tornare nel suo paese. Fu presidente del Barcellona per 513 giorni. Nello stesso giorno delle sue dimissioni la giunta generale del club lo nomin\u00f2 socio onorario insieme al compagno di squadra Otto Maier per omaggiare il lavoro svolto.\nRitorno a Barcellona.\nQuasi mezzo secolo dopo, nel 1949, al club arriv\u00f2 una lettera dell'ex presidente Walter Wild, il quale si domandava da Londra se l'entit\u00e0 formata da lui, Gamper e altri nel 1899 esistesse ancora. Il direttivo dell'epoca, guidato da Agust\u00ed Montal i Galobart, lo invit\u00f2 ad assistere alle celebrazioni per il cinquantesimo anniversario della fondazione. Messo piede nello stadio, Wild ricevette un lungo applauso del pubblico del Campo de Les Corts e, visibilmente emozionato, comment\u00f2 che aver presenziato alla cerimonia per i cinquant'anni del club rappresentava la gioia pi\u00f9 grande della sua vita."}
{"id": "1280476", "revid": "21079", "url": "https://it.wikipedia.org/wiki?curid=1280476", "title": "Piano iperbolico", "text": ""}
{"id": "1280477", "revid": "119451641", "url": "https://it.wikipedia.org/wiki?curid=1280477", "title": "Nauen", "text": "Nauen \u00e8 una citt\u00e0 di abitanti del Brandeburgo, in Germania.\nAppartiene al circondario della Havelland e costituisce un centro di livello intermedio della regione metropolitana Berlino/Brandeburgo.\nGeografia fisica.\nNauen sorge a circa 30\u00a0km dal centro di Berlino, e poco meno di 20 dal distretto berlinese di Spandau.\nIl territorio comunale di Nauen, di 266,78 km\u00b2, occupa il 23\u00ba posto per superficie fra i 12.239 comuni tedeschi.\nStoria.\nFino al 1993 Nauen fu capoluogo del circondario omonimo, poi confluito assieme al circondario di Rathenow nell'attuale circondario della Havelland.\nNel 2003 vennero aggregati alla citt\u00e0 di Nauen i comuni di Berge, Bergerdamm, B\u00f6rnicke, Gro\u00df Behnitz, Kienberg, Klein Behnitz, Lietzow, Markee, Ribbeck, Tietzow e Wachow.\nDalla stazione di trasmissione Nauen (in tedesco: Grossfunkstelle Nauen o Sender Nauen ) viene trasmessa la trasmissione radio in onde corte ObiettivoDX dedicata ai radioamatori, prodotta da Siciliamedia Comunicazioni e pubblicata da AWR Europe \nSuddivisione amministrativa.\nAppartengono alla citt\u00e0 di Nauen le frazioni (\"Ortsteil\") di Berge, Bergerdamm, B\u00f6rnicke, Gro\u00df Behnitz, Kienberg, Klein Behnitz, Lietzow, Markee, Neukammer, Ribbeck, Schwanebeck, Tietzow, Wachow e Waldsiedlung."}
{"id": "1280478", "revid": "301156", "url": "https://it.wikipedia.org/wiki?curid=1280478", "title": "L'arte di amare", "text": "L'arte di amare \u00e8 il sesto libro pubblicato da Erich Fromm nel 1957.\nContenuto.\nNel saggio il filosofo tedesco intende mostrare come l'amore sia una vera e propria arte e, in quanto tale, come ogni tentativo di amare sia destinato al fallimento senza uno sviluppo attivo della propria personalit\u00e0 e senza la capacit\u00e0 di amare il prossimo con fede, umilt\u00e0 e coraggio.\nNel corso dell'opera il sociologo richiama la mitologia greca e l'Antico Testamento, descrive il sadismo e il masochismo e critica Sigmund Freud e la sua concezione patriarcale del sesso."}
{"id": "1280481", "revid": "1573940", "url": "https://it.wikipedia.org/wiki?curid=1280481", "title": "Chiesa della Nativit\u00e0 (Magadan)", "text": "La chiesa della Nativit\u00e0 di Magadan \u00e8 una chiesa, di rito cattolico, situata nella citt\u00e0 di Magadan, nell'estremo oriente siberiano in Russia. La chiesa serve la piccola comunit\u00e0 cattolica sopravvissuta ai campi di lavoro staliniani degli anni trenta e '40. La chiesa oggi \u00e8 considerata un monumento in ricordo dei milioni di persone morte nei gulag sovietici.\nStoria.\nLa chiesa \u00e8 stata costruita recentemente, nel 1991, grazie all'aiuto dato alla piccola comunit\u00e0 cattolica russa dall'arcivescovo di Anchorage. Dopo aver trovato il terreno su cui edificare la chiesa ed il denaro necessario per erigerla, sono iniziati i lavori per la sua costruzione. La parte centrale \u00e8 stata completata nel 2002.\nA ricordo dei martiri caduti durante l'oppressione stalinista, \u00e8 stata dipinta una icona ed eretta una cappella dedicata ai \"Nuovi martiri di Russia e Martiri di Kolyma\", il campo di lavoro presso il quale sorge attualmente la chiesa."}
{"id": "1280483", "revid": "38275", "url": "https://it.wikipedia.org/wiki?curid=1280483", "title": "Pace di Lun\u00e9ville", "text": ""}
{"id": "1280484", "revid": "767487", "url": "https://it.wikipedia.org/wiki?curid=1280484", "title": "Roadhouse Medley (Anniversary Waltz Part 25)", "text": "Roadhouse Medley (Anniversary Waltz Part 25) \u00e8 un brano live prodotto dalla band inglese Status Quo, pubblicato come singolo nell'autunno del 1992.\nLa canzone.\nSi tratta di un medley dal vivo inciso al Sutton Park di Birmingham il 30 agosto del 1992, in occasione delle celebrazioni della BBC per il venticinquennale di Radio One.\nIn realt\u00e0, il pezzo viene estratto da una pi\u00f9 ampia traccia lunga oltre 20 minuti che prende l'avvio dalla celebre \"Roadhouse Blues\" dei Doors contenente, al suo interno, questo medley fatto di brani degli Status Quo.\nIl brano va al n. 21 delle charts britanniche ed \u00e8 oggi disponibile quale bonus track nella ristampa 2006 dell'album \"Live Alive Quo\"."}
{"id": "1280488", "revid": "124472825", "url": "https://it.wikipedia.org/wiki?curid=1280488", "title": "Danny Miranda", "text": "Milit\u00f2 dal 1995 al 2004 nei Blue \u00d6yster Cult e collabora nel loro ultimo lavoro del 2020 The symbol Remains. Dal 2004 partecipa alla produzione americana del musical \"We Will Rock You\". Nel 2005 e 2006 \u00e8 stato il bassista di supporto durante il tour dei Queen + Paul Rodgers.\nHa partecipato al \"The Cosmos Rocks Tour 2008\" dei Queen + Paul Rodgers."}
{"id": "1280492", "revid": "1873017", "url": "https://it.wikipedia.org/wiki?curid=1280492", "title": "Trump Tower", "text": "La Trump Tower \u00e8 un grattacielo di 58 piani, situato a New York al numero 725 della Fifth Avenue, all'angolo con la 56th Street. \u00c8 un edificio a utilizzo promiscuo, in cui vi sono sia uffici sia appartamenti residenziali; fu l'edificio pi\u00f9 alto di questa categoria fino alla costruzione della Trump World Tower ed \u00e8, dalla sua costruzione, la sede operativa della Trump Organization. \u00c8 considerato come uno degli edifici pi\u00f9 emblematici della citt\u00e0 di New York e come emblema dell'impero Trump stesso; pass\u00f2 a essere parte della cultura popolare, essendo lo scenario principale del reality show The Apprentice.\nLa torre, costruita da Donald Trump e dalla AXA Equitable Life Insurance Company, fu disegnata da Der Scutt e completata nel 1983. La sua altezza \u00e8 di 202 m.\nDescrizione.\nL'edificio \u00e8 realizzato in cemento armato con una struttura interna rinforzata ed era la pi\u00f9 alta costruzione di questo tipo a New York quando fu completato. Un sistema di capriate sulla sommit\u00e0 dell'edificio collega le colonne esterne con il nucleo in cemento. Questo accorgimento aumenta le dimensioni effettive della struttura centrale fino a quelle dell'edificio stesso al fine di opporre maggiore resistenza alle forze laterali (vento, terremoti e impatti in direzione perpendicolare all'edificio). Una struttura simile venne utilizzata anche per la Trump World Tower.\nSolitamente un edificio di tale altezza non avrebbe potuto essere costruito in cos\u00ec poco spazio, ma destinandolo a usi diversi (negozi, uffici e uso residenziale), costruendo una galleria che collega l'edificio dell'IBM a est, adoperando i diritti di spazio del vicino negozio di Tiffany e designando l'atrio come \"spazio pubblico\" (in accordo col regolamento cittadino dell'epoca), Trump fu in grado di mettere assieme dei bonus sufficienti a consentire una torre pi\u00f9 alta del dovuto.\nLa sua costruzione ha causato svariate polemiche, legate alla distruzione del precedente edificio (le cui pregevoli statue art-d\u00e9co Trump aveva promesso di donare al Metropolitan Museum, ma che alla fine fece distruggere per non ritardare la costruzione di dieci giorni) e all'utilizzo nel cantiere di duecento operai polacchi non regolari, alcuni dei quali vivevano sul posto, oltre a essere sovrasfruttati e sottopagati. \nGli spazi pubblici dell'edificio sono rivestiti in Breccia Pernice (un marmo rosa con venature bianche) e ovunque abbondano specchi e oggetti d'ottone. L'atrio di cinque piani, illuminato da un lucernario, \u00e8 caratterizzato da una cascata, da negozi e caff\u00e8 e da una passerella che attraversa la piscina della cascata. Nel 2006 Forbes Magazine ha valutato la torre 500 milioni di dollari."}
{"id": "1280494", "revid": "1910402", "url": "https://it.wikipedia.org/wiki?curid=1280494", "title": "Play Dirty", "text": "Play Dirty \u00e8 il quarto album della band heavy metal Girlschool.\nFu pubblicato nel 1983, e come per i precedenti, per conto della Bronze Records. Fu il loro primo album che non riusc\u00ec a entrare nelle Top 40 britannica e segn\u00f2 definitivamente il declino della band.\n\u00c8 stato ripubblicato nel 2005 in una nuova edizione comprendente delle bonus track tratte dall'ep \"1 2 3 4 Rock 'N' Roll\", pi\u00f9 una versione estesa della traccia omonima."}
{"id": "1280495", "revid": "37401", "url": "https://it.wikipedia.org/wiki?curid=1280495", "title": "Vangelo di Andrea", "text": " \nIl Vangelo di Andrea \u00e8 un vangelo apocrifo con attribuzione pseudoepigrafa all'apostolo Andrea. \nAndato perduto, ne sono pervenute solo testimonianze indirette tramite alcuni Padri della Chiesa. \nForse coincide con l'apocrifo Atti di Andrea, risalente al II secolo."}
{"id": "1280497", "revid": "486946", "url": "https://it.wikipedia.org/wiki?curid=1280497", "title": "Associazione Calcio Jonica Siderno", "text": ""}
{"id": "1280499", "revid": "124914516", "url": "https://it.wikipedia.org/wiki?curid=1280499", "title": "Giuseppe Gatta", "text": "Carriera.\nGiocatore.\nClub.\nCresciuto con il Pescara Portanuova 76, \u00e8 poi passato al , dove, dopo una stagione come riserva di Maurizio Rossi si \u00e8 imposto come titolare nella stagione 1986-1987, in cui gli abruzzesi hanno conquistato il campionato cadetto.\nCon i biancazzurri ha esordito in Serie A il 13 settembre 1987, nel corso di -Pescara (0-2). Nella stagione 1987-1988 totalizza 14 presenze in massima serie, alternandosi fra i pali con Giuseppe Zinetti e contribuendo a quella che finora \u00e8 l'unica salvezza del \"Delfino\" in massima serie.\nNella stagione successiva le presenze in A salgono a 20, ma l'annata si chiude con la retrocessione. Resta in Abruzzo anche nella stagione 1989-1990, con 8 presenze in Serie B, quindi nell'estate 1990 passa al , neopromosso in A. Resta in Salento per 5 stagioni, 2 in A e 3 in B, le prime da riserva di Giacomo Zunico e Massimo Battara, quindi da titolare, conquistando la promozione in massima serie nella stagione 1992-1993 con 38 presenze su 38 giornate, quindi subendo una doppia retrocessione dalla A alla C1 dal 1993 al 1995.\nFermo nel 1995-1996, quando era ancora contrattualizzato per il Lecce ma scese mai in campo, nel 1996-1997 \u00e8 stato ingaggiato dal Monza, con cui, sia pur con sole 9 presenze da titolare, conquista immediatamente la promozione in Serie B. Difende la porta brianzola anche nel campionato di Serie B 1997-1998, alternadosi fra i pali con un giovane Christian Abbiati, mentre nell'annata successiva \u00e8 riserva di Jean Fran\u00e7ois Gillet, che gli concede una sola presenza in campionato.\nDisputa la parte conclusiva della stagione 2000-2001 con lo Spezia, senza mai scendere in campo in campionato, quindi prosegue la carriera in formazioni dilettantistiche lombarde quali Bellusco, Rezzato e Concorezzese.\nIn carriera ha totalizzato complessivamente 70 presenze in Serie A e 135 in Serie B.\nNazionale.\nNel 1987 entra nel giro della nazionale Under-21 di Cesare Maldini, dove rimane per due stagioni, disputando l'Europeo di categoria 1988 sino alla semifinale.\nAllenatore.\nAl termine dell'attivit\u00e0 agonistica intraprende la carriera di preparatore dei portieri, lavorando per realt\u00e0 come , e ."}
{"id": "1280500", "revid": "34971", "url": "https://it.wikipedia.org/wiki?curid=1280500", "title": "Mail Delivery Agent", "text": "Un Mail Delivery Agent (MDA) \u00e8 un software che consegna i messaggi e-mail nelle caselle email dei destinatari di un certo insieme di domini.\nL'MDA riceve la corrispondenza solitamente da un mail transfer agent e la processa con filtri del sistema, ad esempio per trattare i messaggi indesiderati o dannosi (analizzati dallo stesso MDA, ma pi\u00f9 spesso individuati da altri software antispam e antivirus in fasi precedenti della vita dei messaggi) o con filtri dei destinatari, ad esempio per contrassegnare come importante la corrispondenza di certi mittenti.\nInfine, l'MDA memorizza i messaggi email nelle varie caselle, rese disponibili ai rispettivi utenti per l'accesso con client di posta elettronica, tipicamente da remoto usando protocolli IMAP o POP, o da locale tramite accesso diretto al file system."}
{"id": "1280502", "revid": "400694", "url": "https://it.wikipedia.org/wiki?curid=1280502", "title": "Anton Yelchin", "text": "Biografia.\nYelchin nacque a San Pietroburgo (all'epoca denominata Leningrado), nell'allora Russia sovietica, l'11 marzo del 1989 in una famiglia ebraica, figlio di Viktor Arkad'evi\u010d El'\u010din e di Irina Grigor'evna Korina, ambedue pattinatori di figura rappresentanti l'URSS, che, nel dicembre del 1989, si stabilirono negli Stati Uniti con lo \"status\" di rifugiati. Cresciuto quindi a Los Angeles, in California, da prima ancora di compiere un anno, studi\u00f2 a Tarzana e, nel 2007, si iscrisse all\"'University of Southern California\" per studiare cinema.\nCarriera.\nAll'et\u00e0 di nove anni ottiene il suo primo ruolo in un film indipendente; successivamente recita una piccola parte in \"A Time for Dancing\", mentre nel 2001 ricopre un ruolo minore in \"15 minuti - Follia omicida a New York\" con Robert De Niro e Edward Burns. Sempre nel 2001 lavora al fianco di Morgan Freeman in \"Nella morsa del ragno\" e con Anthony Hopkins in \"Cuori in Atlantide\"; per quest'ultimo film ha ricevuto critiche lusinghiere e ha ottenuto uno Young Artist Award. In seguito lavora in alcune serie TV come \"Taken\" e \"Huff\" con Hank Azaria. Nel 2006 fa parte del cast del film di Nick Cassavetes \"Alpha Dog\", mentre nel 2007 \u00e8 il protagonista di una commedia sui problemi adolescenziali, \"Charlie Bartlett\", in cui collabora con l'attore Robert Downey Jr..\nNel 2009 viene scritturato in due film importanti: interpreta infatti il ruolo di Pavel Chekov nell'undicesimo film di Star Trek, prodotto e diretto da J. J. Abrams, e il ruolo di Kyle Reese in \"Terminator Salvation\" di McG. In seguito presta la voce al personaggio di Tontolone nel film in tecnica mista dedicato ai Puffi, e intitolato per l'appunto \"I Puffi\", uscito nel 2011. Successivamente riprende il ruolo di Pavel Chekov in \"Into Darkness - Star Trek\" (2013) e \"Star Trek Beyond\" (2016).\nMorte.\nIl corpo senza vita di Yelchin \u00e8 stato trovato la mattina del 19 giugno 2016, incastrato tra la sua automobile e una cassetta della posta in mattoni, all'esterno del cancello della sua villa, nella San Fernando Valley. La strada di accesso alla villa \u00e8 in forte pendenza, e al momento del ritrovamento il motore dell'auto era ancora acceso e il cambio in folle.\nFiat Chrysler Automobiles (FCA), il costruttore della Grand Cherokee, era a conoscenza del fatto che i modelli 2014 e 2015 avevano un alto tasso di incidenti dovuti al design della leva del cambio; quest'ultima rendeva difficile per il guidatore capire se fosse ingranato o in parcheggio. FCA aveva gi\u00e0 richiamato quei modelli nell'aprile 2016, ma la patch software non raggiunse tutti i concessionari fino alla settimana della morte di Yelchin.\nA seguito della sua morte, FCA ha accelerato la campagna di richiamo ed ha fatto in modo che i modelli in questione venissero riparati pi\u00f9 in fretta di quanto originariamente pianificato.\nIl 1\u00ba agosto 2016, i genitori dell'attore hanno mosso denuncia verso il gruppo FCA e l'azienda ZF, poich\u00e9 si ritiene che, per un difetto di produzione, il veicolo lo abbia schiacciato nonostante il cambio automatico fosse in posizione di parcheggio.\nIl 22 marzo 2018 \u00e8 stato annunciato che la famiglia di Yelchin e Fiat Chrysler hanno raggiunto un accordo extra giudiziale.\nDoppiatori italiani.\nNelle versioni in italiano dei suoi film, Anton Yelchin \u00e8 stato doppiato da:\nDa doppiatore \u00e8 sostituito da:"}
{"id": "1280507", "revid": "767487", "url": "https://it.wikipedia.org/wiki?curid=1280507", "title": "Bartomeu Terradas", "text": "Carriera sportiva.\nLa sua carriera sportiva cominci\u00f2 nello stesso anno della fondazione del club. Terradas assistette alla riunione di fondazione del FC Barcelona tenutasi al gimnasio Sol\u00e9 di Barcellona il 29 novembre 1899. L'8 dicembre partecip\u00f2 alla prima partita della nuova squadra, che in dieci uomini affront\u00f2 una selezione di inglesi residenti nella citt\u00e0 catalana. L'incontro si disput\u00f2 nell'antico Vel\u00f3dromo de la Bonanova e termin\u00f2 con la vittoria dei britannici per 1-0. Terradas gioc\u00f2 fino al 1903, collezionando 31 partite con il Barcellona.\nPresidenza.\nIl 25 aprile 1901, con le dimissioni di Walter Wild per ragioni di lavoro, pass\u00f2 ad esercitare le funzioni di presidente del club. La sua ottima situazione economica gli consent\u00ec di affrontare con serenit\u00e0 situazioni difficili. Terradas si pu\u00f2 infatti considerare il primo mecenate del FC Barcelona e con una donazione di 1.400 pesetas assicur\u00f2 stabilit\u00e0 finanziaria al club.\nDurante il suo mandato sorse una disputa tra il presidente della Secci\u00f3n Gimn\u00e1stica Espa\u00f1ola, che intendeva ascendere alla presidenza della sezione calcistica, sempre pi\u00f9 popolare, e i dirigenti di altri club. Terradas contribu\u00ec alla creazione della Associaci\u00f3 Catalana de Futbol, che raggrupp\u00f2 tutti i club catalani tranne l'Espanyol e l'Internacional, che si sarebbero aggergati in un secondo momento. Dovendo la squadra abbandonare il campo dell'Hotel Casanovas, compr\u00f2 uno terreno a Horta. Inoltre form\u00f2 la prima commissione sportiva riunendo Gamper, Meyer e Viderkher. Nel corso della sua presidenza diede l'assenso alla costituzione di una seconda e di una terza squadra e riusc\u00ec a vedere il FC Barcelona vincere il suo primo titolo, la Copa Macaya, equivalente del Campionato di Catalogna. Il club perse, per\u00f2, la finale del Campionato di Spagna contro il Vizcaya, antenato dell'Athletic Club, per 2-1.\nBartomeu Terradas abbandon\u00f2 l'incarico il 5 settembre 1902 dopo aver condotto il sodalizio per 507 giorni. Nel settembre 1903 fu eletto consigliere e, un anno dopo, vicepresidente del club sotto la presidenza di Arthur Witty."}
{"id": "1280508", "revid": "76069", "url": "https://it.wikipedia.org/wiki?curid=1280508", "title": "Challes (Ain)", "text": ""}
{"id": "1280509", "revid": "486946", "url": "https://it.wikipedia.org/wiki?curid=1280509", "title": "FC Universitatea Craiova", "text": ""}
{"id": "1280513", "revid": "2014155", "url": "https://it.wikipedia.org/wiki?curid=1280513", "title": "Federico Ulrico di Brunswick-L\u00fcneburg", "text": "Biografia.\nEra figlio di Enrico Giulio di Brunswick-L\u00fcneburg e Elisabetta di Danimarca. Studi\u00f2 all'Universit\u00e0 di Helmstedt e all'Universit\u00e0 di Tubinga, e divenne duca reggente alla morte del padre nel 1613. Nel 1615, Federico Ulrico venne coinvolto nella rivolta popolare della citt\u00e0 di Brunswick, che si era mostrata riluttante a riconoscere la sua reggenza. \nTra il 1616 ed il 1622, venne di fatto deposto dalla madre, Elisabetta, salita al trono con l'aiuto del fratello, il Re Cristiano IV di Danimarca, a causa dei problemi di alcolismo del giovane duca; gli affari di governo furono guidati da Anton von Streithorst, il quale rovin\u00f2 l'economia dello stato creando inflazione. A causa della pessima situazione dello stato, Cristiano ridiede il controllo della citt\u00e0 nuovamente a Federico Ulrico. Con l'aiuto della nobilt\u00e0 di stato, egli riottenne il controllo del governo..\nA causa delle continue indecisioni e dell'indolenza di Federico Ulrico, Brunswick venne pesantemente provata dalla Guerra dei Trent'anni \u2014 dalle forze cattoliche di Giovanni di Tilly e di Gottfried Heinrich di Pappenheim e dalle forze protestanti di Cristiano di Danimarca e di Gustavo II Adolfo di Svezia. Il duca perse gran parte dei propri territori nell'ambito di questi scontri. Mor\u00ec a seguito di una ferita nel 1634.\nMatrimonio.\nFederico Ulrico spos\u00f2 Anna Sofia (1598-1659), figlia di Giovanni Sigismondo di Brandeburgo, nel 1614. La coppia non ebbe eredi. Federico Ulrico tent\u00f2 di intavolare una causa di divorzio da Anna Sofia, ma egli mor\u00ec prima che le pratiche venissero completate. Anna Sofia trascorse la propria vedovanza a Sch\u00f6ningen, dove egli fond\u00f2 e rinnov\u00f2 una scuola, l\"'Anna-Sophianeum\"."}
{"id": "1280519", "revid": "729019", "url": "https://it.wikipedia.org/wiki?curid=1280519", "title": "Chasey Lain", "text": "Biografia.\nCresciuta a Newport, diviene una spogliarellista sin da giovane riscuotendo un notevole successo, quindi intraprende una incredibile carriera in California, recitando in svariati film erotici e con apparizioni per alcuni film dei principali circuiti cinematografici. Nel 2002, Lain \u00e8 comparsa nella lista delle migliori 50 pornostar di tutti i tempi per la rivista degli \"AVN\".\nIl suo primo film per adulti \u00e8 stato \"Wild at Heart\" nel 1991 (da non confondere con l'omonimo film di David Lynch del 1990) con sole donne. Nel 1993, Chasey prende parte al suo primo film hard-core, \"The Original Wicked Woman\", per la Wicked Pictures, divenuto famoso per essere stato il primo video per adulti a documentare un intervento al seno. Nel 1994, sottoscrive un contratto con la Vivid Entertainment, con la quale realizza i suoi maggiori successi come \"Chasey Loves Rocco\" e \"Chasey Saves the World\". Realizza inoltre \"Chasin' Pink\", una propria serie di video lesbo. Alcune delle principali apparizioni al di fuori del cinema per adulti sono state \"Tales from the Crypt's Demon Knight\" (1995), \"Orgazmo\" di Trey Parker (1997), e \"He Got Game\" di Spike Lee (1998).\nNel 2000, il gruppo Bloodhound Gang rilascia una canzone intitolata \"The Ballad of Chasey Lain\" riguardo ad un ammiratore ossessivo della Lain che le scrive una serie di lettere dai contenuti sessualmente espliciti.\nNel 2002, realizza il suo ultimo film con la Vivid Entertainment, \"Chasin' Pink 6\", e decide di prendersi una pausa. Fa il suo ritorno due anni dopo, nel 2004, con \"Chasey's Back\". Chasey prosegue realizzando la sua prima scena interrazziale con Mr. Marcus in \"Black in White 2\" nel 2005.\nIl 10 febbraio 2007, Chasey Lain fonda una nuova compagnia, \"Forbidden Cinema\", per produrre \"Chasey Reloaded\", il suo ritorno nel cinema per adulti.\nLain ha un figlio di nome Thomas, nato nel 1998."}
{"id": "1280522", "revid": "1251388", "url": "https://it.wikipedia.org/wiki?curid=1280522", "title": "Grande Casse", "text": "La Grande Casse (3.855\u00a0m) \u00e8 la vetta pi\u00f9 alta delle Alpi delle Vanoise nelle Alpi Graie. Si trova interamente in territorio francese, nella regione Rodano-Alpi, nel dipartimento della Savoia. Particolarmente famosa \u00e8 la sua parete nord dove si aprono diverse vie alpinistiche. Si trova nel Parco nazionale della Vanoise.\nGeografia.\nSi trova a cavallo dei seguenti comuni: ad ovest si trova Pralognan-la-Vanoise; a nord Champagny-en-Vanoise ed a sud Termignon. La stazione sciistica di Tignes si trova a nord-ovest. Poco ad est della montagna e lungo la medesima cresta vi \u00e8 la Grande Motte. La Grande Casse e la sua cresta separa la Tarantasia (a nord) dalla Moriana (a sud).\nOltre alla vetta principale a sud-ovest della medesima e separata dal \"Col des Grands Couloirs\" si trova la Pointe Mathews (3.783\u00a0m).\nIl versante sud-ovest ospita il \"Ghiacciaio des Grand Couloirs\", il versante nord-ovest il \"Ghiacciaio de la Grande Casse\" ed infine il versante nord-est il \"Ghiacciaio de Rosolin\".\nSalita alla vetta.\nLa prima salita alla montagna \u00e8 stata realizzata l'8 agosto 1860 da William Mathews, Michel Croz, E. Favre lungo quella che \u00e8 diventata la via normale di salita.\nLa via normale di salita alla vetta parte dal Rifugio Felix Faure (raggiungibile da Pralognan-la-Vanoise), risale il \"Ghiacciaio des Grands Couloirs\" e passa per il \"Col des Grands Couloirs\". La via \u00e8 classificata PD+. Nel dettaglio dal rifugio si scende leggermente fino al laghetto sottostante e poi si sale tra le due morene laterali lasciate dal \"Ghiacciaio des Grands Couloirs\" tenendosi nei pressi della morena di destra. Un salto di roccia attrezzato con corde fisse permette di guadagnare il ghiacciaio sovrastante. Lo si risale portandosi poco alla volta verso sinistra fino ad incontrare la parte pi\u00f9 ripida del ghiacciaio. Superata questa parte ripida si raggiunge il \"Col des Grands Couloirs\". Di qui si raggiunge la vetta risalendo la sua cresta sud-ovest.\nAltre vie di salita sono:"}
{"id": "1280528", "revid": "124824503", "url": "https://it.wikipedia.org/wiki?curid=1280528", "title": "Giovanni II di Cipro", "text": "Biografia.\nInfanzia.\nSia secondo \"Les familles d'outre-mer\", che secondo la \"Chroniques d'Amadi et de Strambaldi. T. 1\", Giovanni era il figlio primogenito del re di Cipro e di Gerusalemme, pretendente al trono armeno di Cilicia, Giano di Lusignano (1375 \u2013 1432) e della sua seconda moglie, Carlotta di Borbone (1388-1422), che, secondo lo storico e genealogista francese, Pierre de Guibours, detto P\u00e8re Anselme de Sainte-Marie o pi\u00f9 brevemente P\u00e8re Anselme, nel suo\"Histoire g\u00e9n\u00e9alogique et chronologique de la maison royale de France\", Carlotta era figlia del Conte di La Marche, Giovanni di Borbone-La Marche e della Contessa di Vend\u00f4me e di Castres, Caterina di Vend\u00f4me, che sempre secondo P\u00e8re Anselme, era la figlia di Giovanni VI di Vend\u00f4me, Conte di Vend\u00f4me e di Castres e di Giovanna di Ponthieu, signora d\u2019\u00c9pernon, figlia di Giovanni di Ponthieu, Conte di Aumale, Signore di Montgomery, d\u2019\u00c9pernon, di Noyelles-sur-Mer e di Fontaine-Gu\u00e9rard e di Caterina d\u2019Artois.\nSecondo \"Les familles d'outre-mer\", Giano di Lusignano era il figlio maschio primogenito del re di Cipro, re \"titolare\" di Gerusalemme, pretendente al trono armeno di Cilicia, Giacomo I (verso il 1334 \u2013 1398) e della principessa appartenente alla dinastia dei Brunswick-Grubenhagen, Helvis o Helisia (1343-1422), primogenita e unica figlia femmina del duca Filippo di Brunswick-Grubenhagen (circa 1332 \u2013 4 agosto 1369 o 1370), connestabile di Gerusalemme, e della prima moglie Helisia o Alice di Dampierre, figlia di Oddone di Dampierre e Isabella di Lusignano, citati da \"Les familles d'outre-mer\" e dalla \"Chroniques d'Amadi et de Strambaldi. T. 1\".\nNell'anno stesso della nascita, Giovanni fu creato principe \"titolare\" d'Antiochia.\nSuo padre, Giano, che, nel 1426 era stato fatto prigioniero dai mamelucchi nella battaglia di Choirokoitia, e condotto al Cairo, liberato nel 1427, dopo il pagamento di un riscatto di 200.000 ducati veneziani, non si era pi\u00f9 ripreso da tale umiliazione, si ammal\u00f2 gravemente e, dopo un anno mor\u00ec a Nicosia nel 1432 e fu tumulato nella chiesa di San Domenico a Nicosia; Giovanni, circa sedicenne, gli succedette come Giovanni II, e venne incoronato re di Cipro il 24 agosto di quello stesso anno, nella Cattedrale di Santa Sofia di Nicosia. \nRelazione con Marietta di Patrasso.\nGiovanni II ebbe un'amante, Marietta di Patrasso, di cui non si conoscono gli ascendenti e che nella \"Chronique de l'\u00cele de Chypre\" viene descritta come una donna bella e saggia (Marietta da Patras dal Arcipelago, donna bellissima e savia), che, prima del 1441, gli aveva dato un figlio, Giacomodetto il Bastardo (1438 \u2013 1473).\nPrimo matrimonio.\nGiovanni aveva sposato, in prime nozze, nel 1437, a Ripaglia, per procura (rappresentato dallo zio, Ugo) Amedea Paleologa (1418 \u2013 1440), figlia del Marchese del Monferrato, GianGiacomo; le nozze erano state celebrate in Savoia perch\u00e9 la madre di Amedea, secondo il \"Monumenta Aquensia, Volume 2\" era Giovanna di Savoia, figlia di Amedeo VII di Savoia. Amedea, che la \"Chroniques d'Amadi et de Strambaldi. T. 1\", cita col nome di Medea, arriv\u00f2 a Cipro, nel 1440, il matrimonio fu celebrato il 3 luglio e il 13 settembre mor\u00ec, anche la \"Chroniques d'Amadi et de Strambaldi. T. 2\", cita Amedea col nome di Medea, riportando che il 3 luglio fu anche incoronata regina di Cipro, confermando la morte al 13 settembre e la tumulazione nella chiesa di San Domenico accanto alla suocera.\nSecondo matrimonio.\nGiovanni, dopo essere rimasto vedovo, aveva sposato, in seconde Elena (1428 \u2013 1458), figlia di Teodoro II Paleologo (1396 \u2013 1448) despota della Morea e rampollo di Manuele II Paleologo, imperatore bizantino (1350 \u2013 1425). La madre di Elena era Cleofe Malatesta, figlia di Malatesta IV, signore di Pesaro e Fano, e di Elisabetta da Varano, morta misteriosamente nel 1433. La sua prole fu soltanto femminile: Carlotta, che gli succedette, e Cleofe, morta precocemente.\nRegno.\nUno dei primi atti di Giovanni II fu di nominare suo zio, Ugo, cardinale, Arcivescovo di Nicosia, suo rappresentante al concilio di Basilea, come da documento n\u00b0 XIV della \"Histoire de l'\u00eele de Chypre sous le r\u00e8gne des princes de la maison de Lusignan. 3\", datato 8 luglio 1432.\nGiovanni come suo padre, Giano, dovette riconoscere la sovranit\u00e0 del sultano, e versare un tributo periodico ai mamelucchi.\nNel 1441, Giovanni II tent\u00f2 di riconquistare Famagosta, assediandola, ma l'impresa fu vana e dovette fare pace coi genovesi.\nLa seconda moglie, Elena, cerc\u00f2 di diffondere la religione ortodossa, sostituendo i sacerdoti latini con quelli greci.\nSecondo la \"Chronique de l'\u00cele de Chypre\", la regina, Elena, venuta a conoscenza che il re Giovanni II aveva un'amante, la fece convocare e le fece tagliare il naso, per renderla meno attraente agli occhi del marito, ed inoltre desiderava che il figlio di Marietta fosse soppresso, ma Giovanni II lo imped\u00ec.\nIl regno di Giovanni fu contraddistinto da un incremento dell'influenza greca, che era diminuita per la presenza francese a Cipro: le sollecitazioni della moglie Elena e l'arrivo di molti aristocratici bizantini, dopo la presa di Costantinopoli da parte degli ottomani, favorirono l'effetto opposto. La regina lott\u00f2 strenuamente contro il figlio naturale del marito e contro la madre di questi, Marietta, ma il suo atteggiamento non imped\u00ec al sovrano di nominare Giacomo secondo erede, dopo la legittima Carlotta.In effetti il figlio Giacomo, essendo morto l'arcivescovo di Nicosia, all'et\u00e0 di quindici anni, lo sostitu\u00ec con l'approvazione papale.\n&lt;br&gt;In quello stesso anno, 1456, la figlia Carlotta, erede al trono, era stata data in moglie a Giovanni di Coimbra, che ricevette il titolo di principe \"titolare\" d'Antiochia e affianc\u00f2 il suocero nel governo del regno; e, quando l'anno successivo, 1457, si ammal\u00f2 e mor\u00ec, la suocera, Elena, fu sospettata di averlo fatto avvelenare dal ciambellano di corte, in quanto cercava di contrastare la religione ortodossa.\nTra il 1457 ed il 1458, Giacomo, che era stato privato dell'arcivescovado di Nicosia ed era andato prima a Venezia e poi a Rodi, era tornato a Cipro per vendicarsi dei suoi nemici; Giovanni II e la moglie si rinchiusero nel castello di Nicosia, dove Elena mor\u00ec all'inizio del 1458.\nMorte.\nGiovanni II mor\u00ec il 28 luglio 1458, all'et\u00e0 di 40 anni: gli subentrer\u00e0 sul trono la 14enne Carlotta che, dal 1459 al 1464, regn\u00f2 insieme al marito Luigi di Savoia, cadetto di Ludovico e di Anna di Lusignano, figlia di Giano di Cipro.\n&lt;br&gt;Il re defunto fu tumulato nella chiesa di San Domenico, a Nicosia, luogo di sepoltura dei membri della famiglia reale.\nDiscendenza.\nGiovanni II da Amedea Paleologa, non ebbe discendenza.\nGiovanni II da Elena Paleologa ebbe due figlie:\nGiovanni II da Marietta di Patrasso ebbe un figlio:"}
