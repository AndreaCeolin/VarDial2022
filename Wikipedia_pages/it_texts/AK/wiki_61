{"id": "1339123", "revid": "965226", "url": "https://it.wikipedia.org/wiki?curid=1339123", "title": "Unione Democratica per i Consumatori", "text": "L'Unione Democratica per i Consumatori \u00e8 stato un movimento politico italiano centrista.\nStoria.\nFondazione.\nL'11 settembre 2007 viene fondata l'\"Unione Democratica\" dagli ex senatori Willer Bordon e Roberto Manzione, esponenti della Margherita in dissenso col nascente Partito Democratico.\nA detta sia di Bordon sia di Manzione, che erano membri della corrente pi\u00f9 \"ulivista\" della Margherita, guidata da Arturo Parisi, il nascente PD era solo una \"unione burocratica\" degli \"apparati\" di partito dei Democratici di Sinistra e della Margherita stessa.\nBordon era stato un forte sostenitore dell'idea di Partito Democratico sin dal 1992, quando abbandon\u00f2 il PDS per formare l'Alleanza Democratica ed in seguito l'Unione Democratica del 1996 e la stessa Margherita. Tutte le formazioni cui Bordon ha partecipato, dalla fondazione, si sono sempre ispirate all'idea di unire in un solo partito delle forze di centro-sinistra.\nIl 27 novembre 2007 UD ha formato al Senato della Repubblica una collaborazione con i Liberal Democratici (LD) di Lamberto Dini. La convergenza tra le due nuove formazioni, decise a mantenere la loro autonomia, era basata su alcuni \"punti chiave\" (sistema elettorale maggioritario, pi\u00f9 poteri al Presidente del Consiglio, conservatorismo fiscale, taglio delle tasse e riforma dello stato sociale) e venne descritta come aperta a tutti i senatori che vogliano aderirvi.\nSia Bordon sia Manzione, come anche Lamberto Dini e Natale D'Amico, hanno pi\u00f9 volte votato contro la coalizione di governo. Il gruppo \u00e8 risultato cruciale al Senato, dove l'allora maggioranza possedeva un margine molto risicato.\nDopo aver valutato la possibilit\u00e0 di costituire un gruppo parlamentare unitario (contando anche sull'eventuale adesione di forze centriste come Italia dei Valori o UDEUR), la collaborazione non ha raggiunto un punto di sintesi col risultato di indurre gli esponenti a costituire una propria componente all'interno del gruppo misto: UD il 18 dicembre del 2007, con l'adesione di due leader dei movimenti dei consumatori, il senatore Elio Lannutti (presidente dell'Adusbef) e Bruno De Vita (segretario dei Consumatori Uniti) come Unione Democratica per i Consumatori.\nLa fusione fra UD e i Consumatori Uniti di Bruno De Vita \u00e8 avvenuta il 30 gennaio 2008.\nLe politiche del 2008.\nAlle elezioni politiche italiane del 2008 UD si presenta fuori da qualsiasi coalizione, esprimendo come \"capo della forza politica\" (candidato \"de facto\" alla presidenza del Consiglio dei ministri) Bruno De Vita, il quale ha condotto una campagna elettorale fortemente imperniata sulla difesa dei consumatori e del potere d'acquisto di salari e pensioni.\nAlle elezioni, celebrate il 13-14 aprile, il partito ha ottenuto un risultato modesto, con lo 0,25% alla Camera e lo 0,24% al Senato. Non \u00e8 stato eletto alcun parlamentare presentatosi nelle liste del partito.\nScioglimento.\nDopo un iniziale tentativo di accordo con la coalizione di centrosinistra Italia. Bene Comune, capeggiata da Pier Luigi Bersani, il segretario del partito Bruno De Vita ha deciso di sostenere il Movimento 5 Stelle alle elezioni politiche del 24-25 febbraio 2013.\nIn occasione del referendum costituzionale del 2016 l'Unione Democratica dei Consumatori sostiene il NO.\nIl 30 dicembre 2017 il segretario Bruno de Vita muore, lasciando incertezza sul futuro del partito."}
{"id": "1339127", "revid": "110157", "url": "https://it.wikipedia.org/wiki?curid=1339127", "title": "Grand National (album)", "text": "Grand National \u00e8 il quarto album in studio dei The John Butler Trio."}
{"id": "1339129", "revid": "767487", "url": "https://it.wikipedia.org/wiki?curid=1339129", "title": "Lepa Brena", "text": "Cresciuta a Br\u010dko in Bosnia ed Erzegovina, in seguito si trasfer\u00ec a Belgrado, dove negli anni '80 entr\u00f2 nel mondo della musica leggera, diventando una delle cantanti jugoslave pi\u00f9 famose del periodo; \u00e8 anche la proprietaria dell'etichetta discografica Grand Production.\nCarriera.\nInsieme al suo gruppo, gli Slatki Greh, (\"Dolce Peccato\"), Lepa Brena esord\u00ec nel 1982 con l'album \"\u010ca\u010dak\", di cui i brani \"\u010ca\u010dak\" e \"Ljubi me, Omere\" ebbero un immediato ed enorme successo. La grande intuizione di Brena e del suo gruppo fu di fondere la musica folk e tradizionale jugoslava con elementi della musica pop, aprendo la via alla nascita di quel genere tipicamente serbo prima e panbalcanico poi, chiamato Turbo-folk. In quello stesso anno, recit\u00f2 nel film \"Tesna ko\u017ea 1\".\nNel 1983 usc\u00ec il secondo album di Lepa Brena e Slatki Greh, \"Mile voli disko\": il brano omonimo ed altri pezzi come \"Dama iz Londona\" e \"Duge noge\" spopolarono quell'anno in Jugoslavia. Grande successo ebbe pure \"Sitnije, Cile, sitnije\" con cui partecip\u00f2 alle selezioni per la partecipazione all'Eurovision Song Contest del 1983.\nIl 1984 \u00e8 l'anno della svolta sexy di Brena. Con l'album \"Bato, Bato\", la nuova immagine della cantante \u00e8 quella di artista dotata anche di un corpo prorompente oltre che di voce: questa sar\u00e0 l'immagine che l'accompagner\u00e0 negli anni a seguire. Sempre nel 1984 cant\u00f2, in duetto con Miroslav Ili\u0107, la romantica \"Jedan dan \u017eivota\" ma soprattutto \"\u017divela Jugoslavija\" (Lunga vita alla Jugoslavia). Quest'ultima le procur\u00f2 le antipatie di quanti in Jugoslavia non erano pi\u00f9 favorevoli all'unit\u00e0 del Paese n\u00e9 alla politica del governo socialista del Maresciallo Tito osannati, invece, nella canzone che fu eseguita, tra l'altro, in occasione dell'apertura dei giochi olimpici invernali di Sarajevo 1984. In quell'anno fu la protagonista dei film \"Nema problema\" e \"Kamiond\u017eije opet voze\".\nNegli anni successivi, Lepa Brena continu\u00f2 ad accrescere la propria fama con altri brani memorabili, e rafforz\u00f2 la sua immagine di sex symbol. Nel 1987 gir\u00f2 un altro film \"Hajde da se volimo\" (Amiamoci) in cui impersonava se stessa in tour per la Jugoslavia su uno scalcinato pullmino, inseguita da loschi figuri che volevano rapirla. Il film, un misto tra musical e commedia demenziale, ebbe un successo talmente enorme che diede origine a due successive pellicole \"Hajde da se volimo 2\" del 1989 e \"Hajde da se volimo 3\" del 1990: tutti e tre i film uscirono contemporaneamente ad altrettanti album musicali. \"Hajde da se volimo\" \u00e8, forse, il brano pi\u00f9 famoso e conosciuto di Lepa Brena, \u00e8 un po' il simbolo della sua attivit\u00e0 musicale. La produzione artistica di questi anni, senza dimenticare i ritmi e le melodie tradizionali, si orient\u00f2 maggiormente verso sonorit\u00e0 pi\u00f9 moderne, pi\u00f9 in linea con lo stile pop.\nL'attivit\u00e0 canora di Brena continu\u00f2 ad inserirsi anche nell'\u00e0mbito politico. Dopo la contestata \"\u017divela Jugoslavija\" del 1984, nel 1988 cant\u00f2, in duetto con Alen Islamovi\u0107, \"Jugoslovenka\" inserita nel film \"Hajde da se volimo 2\". Anche questa canzone ebbe una controversa riuscita: agli entusiasti sostenitori dell'unit\u00e0 jugoslava si contrapponevano i contrari e gli oppositori al regime.\nDopo l'album \"Zaljubi\u0161ka\" del 1991, ci furono alcuni anni di silenzio. Durante le guerre che determinarono lo scioglimento della Jugoslavia, in particolare durante i Bombardamenti della NATO contro la Serbia, Brena and\u00f2 a vivere negli Stati Uniti con suo marito, il tennista serbo Slobodan \u017divojinovi\u0107. Tornata in Serbia, lanci\u00f2 il singolo \"Ja nemam drugi dom\" (Non ho altra casa), insieme una struggente ode al primo figlio Stefan e un canto d'amore per la sua Patria ormai dissolta. Questa canzone, inserita nell'album omonimo, fu accolta entusiasticamente dal Popolo e dalle autorit\u00e0 della Serbia che stavano cercando, in quel periodo, di risollevarsi dagli eventi bellici. Nel 1995 e nel 1996 uscirono gli album \"Kazna bo\u017eija\" e \"Luda za tobom\": di quest'ultimo, i pezzi \"Luda za tobom\" (Pazza di te) e \"Ti si moj greh\" (Sei il mio peccato) sono tra i pi\u00f9 famosi di tutta la sua carriera.\nNel 2000, dopo altri anni di silenzio, si riun\u00ec al suo vecchio gruppo Slatki Greh e lanci\u00f2 l'album \"Pomra\u010denje Sunca\" (Eclissi di sole), una compilation di alcuni dei grandi successi del passato.\nUna successiva raccolta dei suoi successi usc\u00ec nel 2004: si tratta di un doppio album, \"The best of Lepa Brena\" in cui sono raccolti i brani pi\u00f9 importanti dall'inizio della sua carriera fino agli ultimi singoli.\nNonostante numerosi voci dessero per imminente l'uscita di un suo nuovo album per il 2006 e, poi, per il 2007, in questi due anni l'artista non ha prodotto nuova musica. In un'intervista ha affermato che ha sempre cantato per una Jugoslavia bella ed unita: bench\u00e9 abbia alcuni brani nuovi, essi sono ben lontani da ci\u00f2 che ha sempre amato fare. Nel giugno del 2008, \u00e8 finalmente uscito l'album \"U\u0111i slobodno\" (Entra Liberamente), una raccolta di brani in cui l'artista si distacca dai toni scanzonati di molte sue precedenti canzoni, per trattare i temi dell'abbandono, dell'amore e ella vita in genere, in modo pi\u00f9 drammatico ed emotivo.\nNel 2011, Brena \u00e8 tornata con l'album \"Za\u010darani krug\" (Il cerchio magico) che comprende 9 brani. In questo lavoro vengono richiamati differenti stili musicali, dal melodico tipico della musica balcanica, con sonorit\u00e0 tradizionali della Serbia, alla musica dance. Le canzoni sono state scritte e musicate da diversi artisti del panorama musicale serbo contemporaneo, tra cui \u017deljko Joksimovi\u0107 che ha composto la musica di due brani.\nLa fama di Lepa Brena \u00e8 enorme in tutti i Paesi della ex Jugoslavia: l'amore per Brena travalica i confini degli Stati balcanici; anche oggi \u00e8 ugualmente popolare e amata tanto in Serbia, sua patria di adozione, quanto in Bosnia, la sua terra natia, come pure in Croazia. Molto conosciuta \u00e8 anche in tutti i Paesi dell'ex blocco socialista."}
{"id": "1339135", "revid": "292162", "url": "https://it.wikipedia.org/wiki?curid=1339135", "title": "Bifar", "text": "Bifar era un antico castello sito nella cittadina siciliana di Campobello di Licata in contrada Bifara, distrutto definitivamente dal terremoto del 1693, come attestano alcuni documenti presenti nell'archivio comunale del paese.\nOggi l'esistenza del castello, anche se non pi\u00f9 visibile, \u00e8 attestata da alcuni documenti, come gli scritti dello storico normanno Goffredo Malaterra. A Malaterra si deve, infatti, la testimonianza che ci indica la data di conquista del forte da parte dei Normanni, che si aggirerebbe intorno al 1086."}
{"id": "1339140", "revid": "287204", "url": "https://it.wikipedia.org/wiki?curid=1339140", "title": "Bisturi! Nessuno \u00e8 perfetto", "text": "Bisturi! Nessuno \u00e8 perfetto \u00e8 stato un programma televisivo italiano, trasmesso da Italia 1 dal 27 gennaio 2004, della durata di sette puntate, condotto da Irene Pivetti e Platinette.\nIl programma.\nDiretto da Roberto Cenci, condotto da Irene Pivetti e Platinette, era incentrato sui cambiamenti legati alla chirurgia estetica. Il programma si proponeva come una versione moderna del vecchio format \"Il brutto anatroccolo\", che si prefiggeva l'obiettivo di rendere belli i partecipanti senza per\u00f2 l'utilizzo di operazioni chirurgiche. In \"Bisturi!\" invece, il cambiamento viene attuato attraverso diversi tipi di operazioni chirurgiche di bellezza e vengono mandati in onda anche spezzoni tratti dal \"durante\" l'operazione chirurgica. Il programma ha ereditato dal \"Brutto anatroccolo\" la celebre formula dello specchio, durante la quale il partecipante si specchia per scoprire la sua nuova fisionomia dopo l'intervento. Molti interventi chirurgici sono seguiti dal chirurgo estetico Roy De Vita, attuale marito di Nancy Brilli, sempre in collaborazione, per la parte anestesiologica, con il Dott. P. Di Marco.\nInviato in esterna della trasmissione era Gigi Garretta.\nA questo programma hanno partecipato anche alcuni personaggi famosi, come I cugini di campagna, che si sono rivolti alla trasmissione per modificare il loro look, e Lorena Forteza, nota come una delle protagonista del film di Leonardo Pieraccioni \"Il ciclone\" che ha chiesto aiuto alla trasmissione per ritornare al suo peso forma, tramite sedute intensive di palestra e una dieta particolare.\nCritiche e polemiche.\nIl programma ha ricevute molte critiche. Codacons e Moige ne hanno chiesto la chiusura, mentre il \"Los Angeles Times\" lo ricolleg\u00f2 allo \"stile Berlusconi\". Altre critiche arrivarono dall'Ordine dei Medici di Milano e dall\"'Osservatore Romano\", mentre diverse aziende decisero di ritirare gli spazi pubblicitari acquistati all'interno della trasmissione. Il critico televisivo Aldo Grasso lo defin\u00ec \"Truculento e un po' ripugnante\".\nIn Italia il programma \u00e8 stato trasmesso con il bollino rosso del nocivo \"Pu\u00f2 nuocere ai minori\".\nCollocazione in palinsesto.\nIl programma \u00e8 andato in onda in prima serata su Italia 1 per sette puntate, dal 27 gennaio al 16 marzo 2004, nella serata del marted\u00ec. Nel 2008 su SKY Vivo, mentre Italia 1 lo ha riproposto nell'estate 2009, contemporaneamente alla messa in onda dello spin off \"Celebrity Bisturi\". Le riproposizioni del 2009 sono dei montaggi delle storie pi\u00f9 belle del programma, presentati da Irene Pivetti e gi\u00e0 montate per precedenti repliche, andate in onda sempre su Italia 1 nell'agosto 2006. Altre repliche della trasmissione sono trasmesse da Mediaset Extra dal 2014.\nCelebrity Bisturi!\nNell'agosto 2009 viene proposta un'altra edizione del programma che propone l'esperienza dell'ultimo reality a cui Brigitte Nielsen ha preso parte nel 2008 dove ha effettuato operazioni di chirurgia plastica su quasi tutto il corpo.\nIl programma va in onda su Italia 1 il luned\u00ec in prima serata, per quattro puntate, condotto da Elisabetta Gregoraci con il titolo \"Celebrity Bisturi\". A seguire, in seconda serata, vanno in onda le repliche della prima serie andata in onda nel 2004."}
{"id": "1339141", "revid": "1305772", "url": "https://it.wikipedia.org/wiki?curid=1339141", "title": "Ciaculli", "text": "Ciaculli (\"Ciacuddi\" in palermitano) \u00e8 una localit\u00e0 del Comune di Palermo che conserva le caratteristiche della tipica \"borgata di campagna\". Si trova alle porte della citt\u00e0 e conta circa 9550 abitanti. Rientra nella II Circoscrizione ed insieme alla frazione di Croceverde-Giardina forma la nona Unit\u00e0 di primo livello di Palermo. Vicino si trova Santa Maria di Ges\u00f9, altra borgata di origine contadina.\nCiaculli \u00e8 collocata a sud-est di Palermo, separata a nord dall'Autostrada A19 e dalla zona industriale Brancaccio, \u00e8 confinante a est con la piccola borgata di Croceverde-Giardina. A sud viene toccata dalle falde del Monte Grifone e a sud-est confina con Gibilrossa, localit\u00e0 del comune di Misilmeri. Non distante in direzione nord-est l'area agricola della borgata confina con il territorio comunale della cittadina di Villabate.\nCiaculli \u00e8 composta prevalentemente da edilizia residenziale e rurale, ed \u00e8 una delle aree di verde agricolo dell'Area metropolitana di Palermo, immersa nella Conca d'oro.\n\u00c8 costituita da una via principale omonima, che si ramifica poi in un bivio da cui nasce la \"S.P. 37\" che arrampicandosi sul Monte Grifone, con un tragitto tortuoso e panoramico, collega Palermo al limitrofo comune di Belmonte Mezzagno. Ciaculli conserva esempi di edilizia contadina e tra le sue contrade non sono pochi i vecchi casali o bagli di grandi proprietari terrieri del 700 e dell'800. Molti sono anche i vecchi magazzini risalenti alla fine Ottocento, usati come depositi per gli strumenti da campagna, questi magazzini o \"Malaseni\" cos\u00ec chiamati in siciliano possiedono un caratteristico tetto ricoperto di tegole.\nNegli anni ottanta molti agrumeti furono distrutti per fare spazio all'edilizia popolare, con la conseguente crescita della popolazione della borgata. Nella parte alta (quella sud-est) della frazione rimangono ancora intatte le vecchie abitazioni degli originari residenti, ed i giardini coltivati rigorosamente ad agrumi adiacenti alle case. Nella borgata si trovano nella grotta calcarea di San Ciro, resti di mammiferi risalenti al Quaternario; perlopi\u00f9 si tratta di \"Elephas falconeri siciliani\" o Elefante nano, rinvenuti e trasportati nei musei.\nOrigine del nome.\nIl nome Ciaculli si \u00e8 modificato nel corso dei secoli. Si pensa risalga dal termine siciliano \"ciachi\", con cui vengono denominati i sassi che caratterizzarono, fino ai primi Novecento, la pavimentazione delle strade della borgata. Questi sassi di origine calcarea precipitavano dal Monte Grifone. Da ciachi si pass\u00f2 con il chiamarli \"ciacuzzi\", cio\u00e8 piccoli sassi, da l\u00ec il nome attuale: Ciaculli, in dialetto \"Ciacuddi\". Gli abitanti portano il nome di \"Ciacuddari\".\nStoria della borgata.\nIl nucleo abitativo della borgata si sviluppa lungo strette stradine agricole che fin dai primi del\nXVIII secolo servivano a collegare le case patronali dei ricchi signori proprietari terrieri al resto della Conca d'Oro, allora il tessuto urbano della citt\u00e0 era parecchio distante. Significativa dimostrazione di come sia nata la borgata contadina \u00e8 la sua strada che ha mantenuto pressoch\u00e9 integri i caratteri dell'antico tracciato rurale. Ancora oggi la strada \u00e8 definita dagli alti muri di cinta delle propriet\u00e0 che si interrompono solo per lasciare spazio ai portali ed ai cancelli d'ingresso ai fondi agrumicoli ed ai bagli. La maggior parte dei muri ha conservato i caratteri originari anche se in alcuni tratti sono evidenti i segni di rifacimenti recenti in cemento o con blocchetti di tufo, dovuti in alcuni casi al crollo del muro originario o all'apertura di nuovi varchi. I \"firriati\" cio\u00e8 le recinzioni chiudevano tutta la propriet\u00e0 ma si sono conservati solo quelli che ancora oggi hanno una funzione di protezione lungo il percorso pubblico. \u00c8 a ridosso di tali strade che sorsero le prime abitazioni. Nel 1897 a Ciaculli veniva aperta al culto la chiesa madre locale dedicata al \"Santissimo Crocifisso\".\nFu tra Ciaculli e la frazione di Misilmeri denominata Gibilrossa che, durante la Spedizione dei Mille, Garibaldi campeggi\u00f2, ripos\u00f2 e decise la presa di Palermo, grazie alla visuale completa delle citt\u00e0 da queste aree collinari, rivolgendo la storica frase a Nino Bixio: \"Nino, domani a Palermo!\". Fu eretto sulla collina un obelisco che ancora oggi ricorda il passaggio dei mille tra queste campagne.\nNella borgata ha avuto luogo la strage di Ciaculli del 1963, in cui a causa di un attentato dinamitardo di Cosa Nostra persero la vita sette carabinieri. Ad esplodere fu una Alfa Romeo Giulietta, tanto che la strage \u00e8 nota anche come, \"strage della Giulietta\".\nIl capomafia Michele Greco, molto affezionato a questa frazione, visse qui nella sua tenuta detta \"Favarella\", dove era solito invitare amici per la caccia e la raccolta degli agrumi.\nNel 2005, in un agrumeto di venticinquemila metri quadrati confiscato a Paolo Greco, \u00e8 stato inaugurato il Giardino della Memoria, dedicato alle vittime della mafia. Per ogni eroe caduto nella lotta alla mafia, \u00e8 stato piantato un diverso esemplare di arbusto, ai piedi del quale c'\u00e8 una targa con il nome e la data di morte della vittima. Nel 2011 \u00e8 stato presentato dall'Unci Sicilia (Gruppo cronisti siciliani presieduto dal giornalista Leone Zingales), l'Anm (Associazione Nazionale Magistrati) e dalla Fondazione \"Giovanni e Francesca Falcone\" un progetto per la realizzazione di un \"museo della legalit\u00e0\", che sorger\u00e0 accanto all'area alberata, nello stesso Giardino della Memoria. Il 23 maggio 2012, in occasione del XX anniversario della Strage di Capaci, il presidente del consiglio Mario Monti, il ministro della Pubblica istruzione Francesco Profumo e il ministro dell'interno Anna Maria Cancellieri hanno visitato il giardino della borgata.\nEconomia.\nL'economia della borgata \u00e8 sempre stata di tipo agricolo, ed in particolare agrumicolo. Proprio per la sua posizione riparata e collinare il territorio di Ciaculli costituisce l'ultima estesa area agricola del comune di Palermo anche se negli ultimi decenni la zona \u00e8 stata interessata da un'incontrollata e indiscriminata attivit\u00e0 di edilizia abusiva che rischia di danneggiare irrimediabilmente il territorio producendo in alcune zone un grave dissesto idro-geologico.\nIn quest'area, che, fino a pochi decenni fa presentava i caratteri originari del paesaggio storico rurale della Conca d'Oro degli inizi del XX secolo, \u00e8 presente un noto Parco Agricolo dove viene coltivato il famoso \"mandarino tardivo di Ciaculli\", tutelato da Slow Food ed esportato in tutto il mondo. Il prodotto \u00e8 stato pi\u00f9 volte presentato in fiere ed eventi internazionali. Oggi dalla lavorazione di questa specie di mandarino si producono: la marmellata di Ciaculli, il Rosolio che \u00e8 un liquore dolce ottenuto dal mandarino ancora verde, ed il miele, prodotto dai fiori di Zagara, prima della maturazione del frutto. La specie protetta fu qua importata nella met\u00e0 dell'Ottocento, trov\u00f2 il suo habitat ideale facendo cos\u00ec di Ciaculli l'unico angolo al mondo dove spontaneamente cresce questo mandarino. I coltivatori abitanti nella borgata spesso hanno un agrumeto quasi sempre nel retro della loro casa, e sono riuniti in un consorzio che disinfetta, tratta il prodotto, lo esporta in tutta Europa. Anche i limoni, arance e anche frutti che non fanno parte degli agrumi come le nespole, qui sono coltivati e prodotti con un grande ritmo. In alcune aree della frazione i terreni sono talmente ripidi (fino al 50%) che questa elevata pendenza costringe ad una coltivazione in dei Terrazzamenti. Altra specie che qui cresce, in minoranza \u00e8 il nespolo. Quest'ultimo frutto matura invece nel periodo che va da fine aprile sino alla met\u00e0 di giugno.\nLa maggior parte della produzione viene commercializzata dal consorzio \"Il tardivo di Ciaculli\", che \u00e8 dislocato anche a Croceverde-Giardina. Il Consorzio del tardivo, costituitosi nel 1999, riunisce oggi una novantina di produttori di zona. Esso ha l'obiettivo di promuovere tutte le iniziative per tutelare, valorizzare e sviluppare le aree agricole di alto pregio situate nella Conca d'Oro, oggi, quasi del tutto cementificata.\nIl giorno festivo.\nOgni anno, la prima domenica dopo il 14 settembre, o il giorno stesso del 14, in onore della ricorrenza dell\"'Esaltazione della croce\", nella frazione si festeggia il santo patrono, ossia il Santissimo Crocifisso, portato in processione tra le \"viuzze\", e le contrade. \u00c8 un crocifisso ligneo con il capo del Cristo rivolto verso il cielo, \u00e8 posto su una vara portata a mano dai fedeli, il tutto risalente al 1699. La festa si apre e si chiude con delle alborate, cio\u00e8 degli acuti colpi sparati di giochi pirotecnici, fatti echeggiare ai piedi del Monte Grifone.\nContrade e zone agricole.\nFin dalle origini della borgata di Ciaculli, si era solito denominare i lotti agricoli con i cognomi dei grandi proprietari terrieri, o si dava ad essi il nome delle peculiarit\u00e0 dell'area. Oggi sono rimasti conservati alcuni esempi di queste contrade dove spesso sorgono bagli di campagna, queste contrade campagnole sono chiamate con lo pseudonimo di: baglio, fondo, trazzera, ecc. Oggi rimangono:"}
{"id": "1339145", "revid": "916580", "url": "https://it.wikipedia.org/wiki?curid=1339145", "title": "Uca (zoologia)", "text": "Uca \u00e8 un genere di crostacei decapodi appartenente alla famiglia Ocypodidae. Questi animali sono comunemente noti come granchi violinisti a causa della particolare dimensione di una delle chele, che \u00e8 notevolmente pi\u00f9 sviluppata dell'altra e che viene ritmicamente agitata in alto e in basso nel corso delle interazioni sociali e negli accoppiamenti. Prima che si verifichi un accoppiamento, la femmina deve scegliere in un gruppo di maschi quello con la chela pi\u00f9 grande, perch\u00e9 \u00e8 il pi\u00f9 sano di salute. Nelle femmine le chele sono di dimensioni identiche. I granchi violinisti sono presenti lungo le coste sabbiose dei mari o nelle foci dei fiumi tropicali. I granchi violinisti costruiscono le tane nella sabbia, tra i livelli dell'alta e della bassa marea, e quando il mare si ritira escono in cerca di cibo affollando l'intera spiaggia. Dopo aver raccolto sabbia e fango, li setacciano meticolosamente con le appendici ai lati della bocca per separarne la frazione organica pi\u00f9 leggera, che costituisce il loro nutrimento; le particelle minerali vengono invece sputate in forma di pallottoline e depositate ai lati del corpo in lunghe file geometriche."}
{"id": "1339146", "revid": "6340", "url": "https://it.wikipedia.org/wiki?curid=1339146", "title": "Fahreta Jahi\u0107", "text": ""}
{"id": "1339148", "revid": "6340", "url": "https://it.wikipedia.org/wiki?curid=1339148", "title": "Fahreta Jahic", "text": ""}
{"id": "1339150", "revid": "20931", "url": "https://it.wikipedia.org/wiki?curid=1339150", "title": "Prodi II", "text": ""}
{"id": "1339154", "revid": "1684799", "url": "https://it.wikipedia.org/wiki?curid=1339154", "title": "Golden Shower of Hits", "text": "Golden Shower of Hits \u00e8 il terzo album dei Circle Jerks, pubblicato nel 1983."}
{"id": "1339156", "revid": "2224096", "url": "https://it.wikipedia.org/wiki?curid=1339156", "title": "Dipalmitoilfosfatidilcolina", "text": "La dipalmitoilfosfatidilcolina (DPPC) \u00e8 un fosfolipide (il pi\u00f9 abbondante nelle membrane biologiche) ed \u00e8 il maggior costituente del surfattante polmonare (costituito per il 90% da Lipidi, l\u201980% dei quali sono, appunto, DPPC). \nGeneralmente i glicerofosfolipidi presentano un acido grasso saturo in C1 ed un acido grasso insaturo in C2; la dipalmitoilfosfatidilcolina rappresenta un'eccezione a causa della presenza dell'acido palmitico (acido grasso saturo a 16 atomi di carbonio) sia in C1 che in C2.\n\u00c8 anche studiato nel campo della ricerca per studiare i liposomi, il bilayer lipidico e modelli di membrana biologica."}
{"id": "1339159", "revid": "1855146", "url": "https://it.wikipedia.org/wiki?curid=1339159", "title": "Decano del corpo diplomatico", "text": "Per decano del corpo diplomatico si intende il capomissione di rango pi\u00f9 elevato e accreditato da pi\u00f9 tempo nello Stato. Alcuni Stati la cui popolazione \u00e8 a maggioranza cattolica (tra cui l'Italia) riconoscono tradizionalmente il ruolo di decano al nunzio apostolico (in passato la Santa Sede poneva, invece del nunzio, un pro-nunzio, con lo stesso grado, a capo della nunziatura negli stati che non seguivano tale tradizione).\nDescrizione.\nNella tradizione del Settecento il corpo diplomatico seguiva regole di precedenza da un lato molto rigido (ad esempio, gli ambasciatori dei re precedevano quelli dei duchi, ecc.) dall'altro molto controverso (gli ambasciatori sabaudi pretendevano di avere un rango \"regio\" in quanto ad esempio il duca di Savoia pretendeva di essere riconosciuto come re di Cipro e di Gerusalemme, mentre gli altri diplomatici contestavano questo ruolo, in particolare la Repubblica di Venezia che asseriva che detti regni le erano stati conferiti dalla regina Caterina Cornaro). Di situazioni simili in Europa ce ne erano moltissime e la cosa alla fine fu risolta riconoscendo al nunzio il diritto di decanato. \nAnche in tempi relativamente recenti il diritto di decanato risolse complicate questioni di precedenza. Nella Repubblica Francese spetta al decano del corpo diplomatico, tradizionalmente il nunzio apostolico, porgere gli auguri al Capo dello Stato in occasione del Capodanno. Nel Capodanno del 1945, per\u00f2, a Parigi non era accreditato alcun nunzio apostolico: Charles de Gaulle, Capo provvisorio dello Stato, aveva chiesto l'avvicendamento di monsignor Valeri, accusato di collaborazionismo con il governo di Vichy. La nomina di un nuovo nunzio da parte della Santa Sede avrebbe implicitamente accettato l'avvicendamento imposto; rinviare la nomina avrebbe invece determinato che fosse l'ambasciatore sovietico a ricoprire il ruolo di decano. Il problema fu risolto accreditando in tutta fretta monsignor Roncalli (futuro Giovanni XXIII).\n. Tuttavia il decano, previa consultazione col corpo diplomatico, pu\u00f2 presentare note di protesta allo stato accreditatario per questioni che interessano la generalit\u00e0 dei membri (ad esempio, per il mancato rispetto delle prerogative riconosciute ai diplomatici). Ulteriori funzioni possono essere attribuite da specifici trattati."}
{"id": "1339160", "revid": "287204", "url": "https://it.wikipedia.org/wiki?curid=1339160", "title": "Ethriel", "text": "Ethriel, figlio di \u00cdriel F\u00e1id, secondo le leggende medievali irlandesi e la tradizione storica, succedette al padre come re supremo d'Irlanda. Regn\u00f2 per 20 anni fino a quando fu ucciso nella battaglia di Rairiu da Conm\u00e1el come vendetta per l'uccisione del padre \u00c9ber Finn, che era stato ucciso dal nonno di Ethriel, \u00c9rim\u00f3n. Fu l'ultimo dei capitrib\u00f9 giunti con l'invasione dei milesi. Il \"Lebor Gab\u00e1la \u00c9renn\" afferma che durante il suo regno Tautane, sovrano dell'Assiria, mor\u00ec (1182 a.C. secondo il \"Chronicon\" di san Gerolamo), come anche Ettore e Achille (la Guerra di Troia viene comunque tradizionalmente datata al XIII secolo) e Sansone re della trib\u00f9 israelita di Dan. Goffredo Keating data il suo regno dal 1259 al 1239 a.C. gli \"Annali dei Quattro Maestri\" dal 1671 al 1651 a.C."}
{"id": "1339161", "revid": "1776051", "url": "https://it.wikipedia.org/wiki?curid=1339161", "title": "Amaranth", "text": "Amaranth \u00e8 il secondo singolo tratto dall'album \"Dark Passion Play\" del gruppo musicale finlandese Nightwish. \u00c8 stato pubblicato il 22 agosto 2007 dalla Spinefarm Records e il 24 agosto dalla Nuclear Blast Records.\nVideo.\nIl video \u00e8 basato sul dipinto del finlandese Hugo Simberg, \"L'angelo ferito\". Si vedono due giovani che incontrano un angelo caduto dal cielo. Lo soccorrono portandolo in barella verso la loro abitazione, tra il disaccordo degli abitanti del loro villaggio che vanno a bruciare la casa dei ragazzi con l'intento di sbarazzarsi dell'ospite, creduto qualcosa di maligno.\nNel video appare anche la nuova cantante, Anette Olzon.\nTracce.\nEdizione della Spinefarm.\nDisco 1\nDisco 2"}
{"id": "1339166", "revid": "1566286", "url": "https://it.wikipedia.org/wiki?curid=1339166", "title": "Gabriele Ferzetti", "text": "Biografia.\nAttivo dagli anni '40, si segnal\u00f2 in teatro nel repertorio contemporaneo, da Luigi Pirandello a Tennessee Williams, e si afferm\u00f2 nel cinema con personaggi sottilmente ambigui o comunque insicuri: il reduce Marco in \"Benvenuto reverendo!\" (1950) di Aldo Fabrizi, il marito tradito da Gina Lollobrigida in \"La provinciale\" (1953) di Mario Soldati, i rarefatti ritratti dell'incomunicabilit\u00e0 e del disagio esistenziale nei due film di Michelangelo Antonioni \"Le amiche\" (1955) e \"L'avventura\" (1960), il ladro gentiluomo in \"Parola di ladro\" (1957) di Nanni Loy e Gianni Puccini, la rievocazione di un momento tragico dell'ultima guerra in \"La lunga notte del '43\" (1960) di Florestano Vancini. Nel 1962 affianc\u00f2 Gina Lollobrigida in \"Venere imperiale\".\nTra la fine degli anni sessanta e l'inizio del decennio successivo si segnala per la partecipazione ai film dei grandi registi del momento, tra cui si segnalano \"A ciascuno il suo\" (1967) di Elio Petri, \"Grazie zia\" di Salvatore Samperi, \"C'era una volta il West\" di Sergio Leone (1968), \"Un bellissimo novembre\" (1969) di Mauro Bolognini, \"Bisturi - La mafia bianca\" (1973) di Luigi Zampa e \"Il portiere di notte\" (1974) di Liliana Cavani.\nA prova del riconoscimento del suo grande talento - anche a livello internazionale - nel 1969 fu scelto come interprete di Marc Ange Draco, boss della malavita organizzata dell'Unione C\u00f3rsa, nel sesto film della saga dedicata a James Bond: \"Agente 007 - Al servizio segreto di Sua Maest\u00e0\". In questo film, il boss - potenzialmente nemico dell'agente segreto, qui interpretato da George Lazenby - sar\u00e0 invece clamorosamente alleato di 007, poich\u00e9 diventer\u00e0 suo suocero, in quanto nell'unico - e fatalmente breve - matrimonio della sua vita, James Bond ne sposer\u00e0 la figlia, Teresa \"Tracy\" Draco, vedova Di Vicenzo, interpretata da Diana Rigg.\nTra le sue ultime interpretazioni si ricordano \"Grog\" (1982) di Francesco Laudadio, \"Porz\u00fbs\" (1997) di Renzo Martinelli, \"L'avvocato De Gregorio\" (2003) di Pasquale Squitieri, \"Perdutoamor\" (2003) di Franco Battiato e \"Concorso di colpa\" (2005) di Claudio Fragasso. \nFerzetti \u00e8 morto a 90 anni, il 2 dicembre 2015.\nVita privata.\nFu sposato con l'attrice Maria Grazia Eminente. Dal secondo matrimonio con Claudia Verdini ebbe una figlia, Anna, anch'essa attrice (ha recitato nella serie televisiva \"Una mamma imperfetta\") e compagna dell'attore Pierfrancesco Favino, con il quale ha avuto due figlie. Aveva una sorella, Marilisa Ferzetti, moglie dell'attore Pino Caruso.\nDoppiatori.\nAnche Ferzetti, come molti attori italiani, \u00e8 stato spesso doppiato. Di seguito le principali voci:"}
{"id": "1339169", "revid": "123269574", "url": "https://it.wikipedia.org/wiki?curid=1339169", "title": "Tasmacetus shepherdi", "text": "Il tasmaceto (Tasmacetus shepherdi) \u00e8 un cetaceo odontoceto della famiglia Ziphiidae. Questo cetaceo \u00e8 stato pochissimo studiato. In mare non era mai stato identificato con sicurezza e erano stati registrati solamente 28 spiaggiamenti. Nei primi mesi del 2012 \u00e8 stato filmato per la prima volta in mare.\nDescrizione fisica.\nIl tasmaceto ha un lungo rostro che si restringe in una punta affusolata ed un melone inclinato. \u00c8 l'unico zifide ad essere munito di un set completo di denti funzionanti. Il corpo \u00e8 lungo circa sette metri e la pinna dorsale \u00e8 situata a due-terzi della lunghezza del dorso. La pinna \u00e8 falcata. Il dorso varia di colore dal bruno scuro al nero con macchie pi\u00f9 chiare che corrono diagonalmente sui fianchi ed il ventre \u00e8 pi\u00f9 chiaro.\nPopolazione e distribuzione.\nDei tasmaceti non esiste alcuna stima della popolazione. Nel 2003, erano stati ritrovati in tutto 20 esemplari provenienti dalla Nuova Zelanda, 3 dall'Argentina, 2 da Juan Fern\u00e1ndez, 1 dall'Australia e 1 dalle isole Sandwich. Ci sono stati due avvistamenti di animali vivi - uno in Nuova Zelanda e uno alle Seychelles. Il 5 marzo 2004 un ventottesimo animale spiaggiato \u00e8 stato ritrovato da un surfista sulla costa di Taranaki, a nord di Waitara, in Nuova Zelanda (vicino al sito del primo spiaggiamento del 1933). Questo esemplare \u00e8 stato rimosso dal Dipartimento di Conservazione per effettuarne un'autopsia.\nComportamento.\nNon \u00e8 disponibile alcun informazione sulle dimensioni dei gruppi, sulle immersioni e sulle migrazioni. La scarsit\u00e0 delle informazioni \u00e8 dovuta al fatto che questa specie ha un comportamento molto timido, o alla sua rarit\u00e0, o ad entrambe.\nConservazione.\nNon risulta che questa specie sia mai stata cacciata o uccisa accidentalmente dall'uomo."}
{"id": "1339174", "revid": "1610933", "url": "https://it.wikipedia.org/wiki?curid=1339174", "title": "Balena dal becco di Shepherd", "text": ""}
{"id": "1339177", "revid": "92719", "url": "https://it.wikipedia.org/wiki?curid=1339177", "title": "Tasmacetus", "text": ""}
{"id": "1339180", "revid": "392684", "url": "https://it.wikipedia.org/wiki?curid=1339180", "title": "BFPRT", "text": "In informatica, BFPRT (Blum, Floyd, Pratt, Rivest, Tarj\u00e1n) \u00e8 un algoritmo in quattro passi, utile alla selezione dell'ennesimo elemento pi\u00f9 piccolo di un array disordinato."}
{"id": "1339181", "revid": "1543377", "url": "https://it.wikipedia.org/wiki?curid=1339181", "title": "Surfattante polmonare", "text": "Il surfattante polmonare o, pi\u00f9 propriamente, surfactant (dall'acronimo inglese SURFace ACTive AgeNT) \u00e8 un complesso tensioattivo fosfolipoproteico (cio\u00e8 composto da lipidi e, in minor misura, da proteine), secreto dalle cellule alveolari (pneumociti) di classe II. Le proteine e i lipidi che compongono il surfactante presentano sia una regione idrofila sia una regione idrofoba. La componente lipidica principale del surfactante \u00e8 la dipalmitoilfosfatidilcolina (DPPC), una molecola in grado di ridurre la tensione superficiale ponendosi all'interfaccia aria-acqua a livello alveolare, con la componente idrofila di testa rivolta verso l'acqua e la parte idrofoba della coda rivolta verso l'aria.\nFunzione fisiologica.\nIl surfactante impedisce il collasso degli alveoli pi\u00f9 piccoli e l'eccessiva espansione di quelli pi\u00f9 grandi.\nGli alveoli possono essere paragonati a gas in acqua, in quanto umidi e circondati da uno spazio centrale aereo. La tensione superficiale (una particolare tensione meccanica che si sviluppa lungo la superficie di separazione, interfaccia, tra un liquido e l'aria) agisce sull'alveolo all'interfaccia aria-acqua e tende a rendere la bolla pi\u00f9 piccola. \nGrazie alla sua azione il surfactante diminuisce la tensione superficiale all'interno degli alveoli con raggio minore e ne impedisce il collasso durante l'espirazione, in accordo con la relazione di Laplace (dove P \u00e8 la pressione, T \u00e8 la tensione superficiale e r \u00e8 il raggio dell'alveolo. Come si vede dalla relazione al crescere di P cresce la tendenza dell'alveolo a collabire):\nCompliance.\nLa compliance indica la capacit\u00e0 di polmoni e torace di espandersi. La compliance polmonare \u00e8 definita come la variazione di volume cui \u00e8 soggetto il polmone per unit\u00e0 di variazione di pressione. Se si effettuano delle misurazioni del volume polmonare durante il gonfiaggio e lo sgonfiaggio controllato di un polmone normale, si pu\u00f2 verificare che i volumi ottenuti durante lo sgonfiaggio superano quelli riscontrati in corso di gonfiaggio, per una data pressione. Questa differenza dei volumi di gonfiaggio-sgonfiaggio a una data pressione \u00e8 chiamata isteresi ed \u00e8 dovuta alla tensione superficiale aria-acqua che si verifica all'inizio del gonfiaggio. Il surfactante polmonare diminuisce proprio la tensione superficiale alveolare, come \u00e8 possibile verificare nei neonati prematuri affetti da sindrome da distress respiratorio infantile.\nIl valore normale della tensione superficiale dell'acqua \u00e8 di 70 dine/cm (70\u00a0mN/m) e nei polmoni raggiunge il valore di 25 dine/cm (25\u00a0mN/m). In ogni caso, al termine dell'espirazione, le molecole di fosfolipidi del surfactante riducono la tensione superficiale a livelli bassissimi, prossimi allo zero. \u00c8 grazie alla azione del surfactante polmonare, e all'abbattimento della tensione superficiale da esso causato, che il polmone pu\u00f2 essere gonfiato con relativa facilit\u00e0, riducendosi cos\u00ec il lavoro respiratorio.\nRegolazione della dimensione alveolare.\nQuando gli alveoli aumentano di dimensioni, il surfactante viene a distribuirsi su una superficie maggiore di liquido. Questa diluizione su un'area pi\u00f9 vasta comporta un aumento della tensione superficiale che a sua volta determina un rallentamento nell'espansione degli alveoli. Questo meccanismo comporta che tutti gli alveoli polmonari tendano a espandersi alla stessa velocit\u00e0, poich\u00e9 quelli che si espandono pi\u00f9 rapidamente sono inevitabilmente sottoposti a un forte aumento della tensione superficiale rallentando cos\u00ec la loro velocit\u00e0 di espansione. Similmente anche la velocit\u00e0 di contrazione degli alveoli diviene pi\u00f9 regolare e uniforme. Il surfactante riduce la tensione superficiale pi\u00f9 facilmente quando il diametro alveolare \u00e8 minore perch\u00e9 viene a essere pi\u00f9 concentrato.\nPrevenzione dell'accumulo di fluidi.\nLe forze di tensione superficiale tendono ad attrarre fluidi dai capillari verso gli spazi alveolari. Il surfactante riduce l'accumulo di questi liquidi e mantiene le vie aeree asciutte, proprio perch\u00e9 viene a contrastare queste forze.\nImmunit\u00e0 innata.\nLa funzione immunitaria del surfactante viene attribuita principalmente a due proteine: SP-A e SP-D. Queste proteine possono legarsi agli zuccheri presenti sulla superficie dei patogeni e quindi causarne l'opsonizzazione facilitandone la fagocitosi. Il surfactante regola anche le risposte infiammatorie e interagisce con la risposta immune adattativa. La degradazione o inattivazione del surfactante pu\u00f2 contribuire a una maggiore suscettibilit\u00e0 alle infezioni e alla infiammazione polmonare.\nLipidi.\nDipalmitoilfosfatidilcolina (DPPC).\nSi tratta di un fosfolipide con due catene a 16 atomi di carbonio sature, e un gruppo fosfato con un gruppo amminico quaternario attaccato. Il DPPC \u00e8 la molecola dotata di pi\u00f9 forte azione tensioattiva nella miscela di cui \u00e8 composto il surfattante polmonare. La molecola si caratterizza anche per una capacit\u00e0 di compattazione superiore rispetto ad altri fosfolipidi, poich\u00e9 la sua coda apolare \u00e8 meno curva. Tuttavia, senza le altre sostanze presenti nella miscela del surfattante polmonare, la cinetica di adsorbimento di DPPC \u00e8 molto lenta. Ci\u00f2 avviene principalmente perch\u00e9 la temperatura della fase di transizione tra gel e cristalli liquidi di DPPC puro \u00e8 di 41\u00a0\u00b0C, una temperatura decisamente superiore a quella del corpo umano.\nAltri fosfolipidi.\nLe molecole di fosfatidilcolina rappresentano circa l'85% dei lipidi del surfactante e presentano catene di acidi saturi. Il fosfatidilglicerolo (PG) rappresenta circa l'11% dei lipidi del surfactante, ha catene di acidi grassi insaturi che fluidificano il monostrato lipidico all'interfaccia. Sono presenti anche lipidi neutri e colesterolo. I componenti di questi lipidi diffondono dal sangue verso le cellule alveolari di tipo II in cui sono assemblati e preparati per la secrezione in alcuni organelli secretori chiamati corpi lamellari.\nProteine.\nLe proteine costituiscono il restante 10% del surfactante. La met\u00e0 circa di questo 10% sono proteine plasmatiche. La quota restante \u00e8 costituito dalle apolipoproteine SP-A ( SFTPA1 ), B ( SFTPB ), C ( SFTPC ) e D ( SFTPD ) (la sigla SP sta per \"proteina associata al surfactante\"). Le apolipoproteine sono prodotte dalla secrezione delle cellule alveolari di tipo II. Queste proteine subiscono molte modificazioni e rimaneggiamenti, finendo nei corpi lamellari. Questi ultimi sono anelli concentrici di lipidi e proteine, di circa 1\u00a0\u00b5m in diametro.\nLe proteine SP riducono la temperatura critica della fase di transizione della dipalmitoilfosfatidilcolina (DPPC) a un valore inferiore ai 37\u00a0\u00b0C, migliorandone l'assorbimento e la velocit\u00e0 di diffusione all'interfaccia.\nDal 2012 negli Stati Uniti e successivamente anche in Europa \u00e8 stato commercializzato il primo surfattante polmonare di origine sintetica e non animale. Dopo moltissimi anni di ricerche e un lungo percorso di approvazione della Food and Drug Administration, finalmente la Discovery Labs il 6 marzo 2012 ottenne l'approvazione da parte della FDA di un syntetic, peptide-containing surfattante, rivoluzionando cos\u00ec il segmento e l'approccio alla RDS infantile."}
{"id": "1339183", "revid": "121002672", "url": "https://it.wikipedia.org/wiki?curid=1339183", "title": "Miscelatore", "text": "Il miscelatore a 2 tempi \u00e8 un dispositivo utilizzato per miscelare due o pi\u00f9 sostanze, o nell'immettere una quantit\u00e0 calibrata di una determinata sostanza in un'altra, in modo continuo, o in pi\u00f9 cicli. I miscelatori vengono utilizzati in vari ambiti e per vari scopi.\nMiscelatore per motori a due tempi.\nI miscelatori per i motori a due tempi o pompe dell'olio motore, sono presenti nel caso l'olio motore e la benzina siano collocati in contenitori diversi, avendo, sia l'importantissima funzione d'immettere la giusta quantit\u00e0 d'olio nel circuito d'alimentazione che gestire il corretto rapporto nella miscela olio-benzina.\nTipo d'immissione dell'olio.\nL'olio pu\u00f2 essere immesso nel circuito dell'alimentazione in vari modi:\nTipo di miscelatore.\nI miscelatori per i motori a due tempi non sono tutti uguali, infatti possono essere, nella maggior parte dei casi, meccanici o elettrici, oppure possono avere o no, a seconda del costruttore, una vite di regolazione dell'olio.\nProblemi di miscelazione.\nI miscelatori possono andare incontro a un'errata miscelazione, generalmente in difetto, per svariati motivi:\nVantaggi del miscelatore.\nL'adozione del miscelatore porta ad avere alcuni vantaggi, che sono:\nAccorgimenti.\nIl miscelatore pu\u00f2 essere munito:\nMiscelatore riduttore gas naturale.\nNei mezzi ad accensione comandata, quando vengono convertiti per essere alimentati con un altro combustibile, come il metano o il GPL, \u00e8 necessario adottare questo dispositivo, recentemente anche i motocicli che rispettino determinate limitazioni possono essere sottoposti a queste conversioni.\nIl miscelatore riduttore, ha questo nome perch\u00e9 riduce la pressione del gas presente nelle bombole in cui \u00e8 contenuto, in modo da essere miscelato con il comburente aspirato dal motore, inoltre, pu\u00f2 permettere alcune regolazioni, quali la sensibilit\u00e0 alle varie situazioni d'utilizzo, permettendo una variazione della portata a seconda delle variazioni di pressione in aspirazione, inoltre \u00e8 possibile regolare l'interruttore di flusso del gas naturale, aperta elettronicamente, determinando cos\u00ec l'apertura massima della valvola di comunicazione tra il miscelatore e il motore."}
{"id": "1339185", "revid": "154893", "url": "https://it.wikipedia.org/wiki?curid=1339185", "title": "\u00b7", "text": ""}
{"id": "1339186", "revid": "11009073", "url": "https://it.wikipedia.org/wiki?curid=1339186", "title": "Mid dot", "text": ""}
{"id": "1339193", "revid": "1315817", "url": "https://it.wikipedia.org/wiki?curid=1339193", "title": "Giovan Battista Bellaso", "text": "\u00c8 stato uno studioso nell'ambito della crittologia.\nBiografia.\nLe notizie sulla vita di Giovan Battista Bellaso sono scarse e i suoi meriti in campo crittografico altrettanto misconosciuti. La sua origine familiare \u00e8 riportata in maniera sommaria e contraddittoria da diverse fonti derivate da descrizioni seicentesche non accurate.\nRisalendo alle \u201cpolizze di estimo\u201d esistenti nell'archivio Storico Cittadino di Brescia si evince che Giovan Battista Bellaso di Piervincenzo ed Elisabetta ebbe i natali nel 1505, in un'antica e nobile famiglia bresciana abitante nella V quadra di San Giovanni e con importanti propriet\u00e0 terriere in localit\u00e0 Fenili Belasi, con una cappella ancora esistente e cappellano stipendiato.\nNegli Acta dell'Universit\u00e0 di Padova \u00e8 poi registrata la sua presenza come studente nel 1537 e come laureato in diritto civile nel 1538. Una fonte non controllata lo d\u00e0 deceduto a Roma dopo una vita avventurosa.\nUomo portato alla ricerca, interessato alle matematiche, il Bellaso si occupa di scritture segrete in un'epoca in cui quest'arte gode di gran favore presso tutte le corti italiane e \"in primis\" presso la curia romana. Bellaso era uno dei tanti segretari che un po' per passione e un po' per necessit\u00e0, sperimentavano nuovi sistemi di cifratura nella loro pratica quotidiana. \u00c8 accaduto a lui di escogitarne uno che ha fatto epoca ed \u00e8 stato considerato indecifrabile per quattro secoli.\nNel primo dei suoi tre opuscoli\u00a0\u2013 il pi\u00f9 raro e storicamente pi\u00f9 importante\u00a0\u2013 egli ci informa di avere avuto gi\u00e0 molti anni di pratica al suo attivo allorch\u00e9 nel 1549/50, a Camerino, sostituiva negli affari di stato il cardinale Duranti, mentre questi era occupato a Roma per un conclave.\nOltre a queste notizie autobiografiche, disponiamo di un paio di brevi passaggi in cui il Bellaso \u00e8 citato dai suoi contemporanei. Il diplomatico francese Blaise de Vigen\u00e8re lo ricorda al seguito del cardinale Rodolfo Pio di Carpi nell'anno 1549 e gli attribuisce l'invenzione della cifra polialfabetica con chiave letterale, se non addirittura della tabella reciproca oggi conosciuta come la tavola del Della Porta. Sar\u00e0 appunto il Bellaso che, nel 1564, accuser\u00e0 il Della Porta di plagio per aver stampato la tavola reciproca senza citarlo come vero inventore.\nIl riferimento al servizio presso il cardinale Pio, ripetuto in tutte le voci di enciclopedia e in tutte le biografie, \u00e8 per\u00f2 in contrasto con quanto riferitoci dal Bellaso stesso nel suo opuscolo del 1553. Potrebbe trattarsi di un precedente incarico, ma sembra strano che fra tanti nomi illustri citati, egli si sia dimenticato di menzionare il cardinale Pio, personaggio importante che condivideva con lui la passione per la sperimentazione scientifica e per la crittografia.\nOpere.\nLa cifra polialfabetica con alfabeti mischiati, frequentemente alternati in maniera capricciosa per mezzo di un disco cifrante \u00e8 da attribuirsi a Leon Battista Alberti, che la descrisse nel suo famoso trattato del 1466.\nQuesta geniale invenzione, che gli frutt\u00f2 l'appellativo di padre della crittologia occidentale, ha un limite nella necessit\u00e0, da parte del cifratore, di indicare nello stesso corpo del crittogramma le lettere di riferimento che determinano lo scorrimento dell'alfabeto cifrante rispetto a quello chiaro.\nFu il Bellaso che propose per primo di individuare la serie degli alfabeti messi in gioco per mezzo di un versetto convenuto, oltre ad insegnare vari modi per formare alfabeti cifranti mischiati allo scopo di liberare i corrispondenti dalla necessit\u00e0 di scambiarsi dischi o tabelle precompilate.\nIl 21 luglio 1553 vide dunque la luce in Venezia \"La cifra del Sig. Giovan Battista Belaso, gentil'huomo bresciano, nuovamente da lui medesimo ridotta \u00e0 grandissima breuit\u00e0 &amp; perfettione\", dedicata al poligrafo Girolamo Ruscelli.\nUn refuso nel frontespizio di questo opuscolo, mai pi\u00f9 ripetuto in seguito, porta il nome Belaso e non Bellaso, e questo ha fatto s\u00ec che molti biografi e catalogatori l'abbiano citato e schedato in maniera erronea.\nVi si trova la tavola reciproca formata scorrendo la met\u00e0 inferiore dell'alfabeto di un numero apparentemente irregolare di posti rispetto alla parte superiore.\nLa cifratura avviene mediante l'uso di un versetto convenuto fra i due corrispondenti, chiamato contrassegno, che viene sovrapposto al testo da cifrare. Facendo riferimento alla tavola, si sostituisce alla lettera del chiaro quella che le \u00e8 sovrapposta o sottoposta nell'alfabeto identificato dalla lettera (maiuscola) del contrassegno:\ncontrassegno: VIRTVTIOMNIAPARENTVIRTVTIOMNIAPARENTVI\ntesto chiaro: larmataturchescapartiraacinquediluglio\ntesto cifrato: fyboueyldanuofszlpiincupnshmlrnxoiznrd\nLa decifrazione avviene nella stessa maniera. Questo tipo di cifratura \u00e8 chiaramente polialfabetico, eseguito lettera per lettera e con verme letterale. A differenza della cifra di Leon Battista Alberti, il sistema \u00e8 ancora strettamente periodico, anche se l'uso di uno o pi\u00f9 versetti lo renderebbe sufficientemente sicuro, pur in presenza di una tabella di pubblico dominio.\nIl secondo volumetto: \"Novi et singolari modi di cifrare de l'eccellente dottore di legge Messer Giovan Battista Bellaso nobile bresciano\u2026 Stampati per Lodovico Britannico in Brescia. 20 decembre 1555\", \u00e8 una continuazione del primo e contiene una tavola compilata spostando met\u00e0 dell'alfabeto in modo regolare, ma gli alfabeti e la sequenza delle lettere indicatrici sono mischiati per mezzo di una \"parola chiave\" concordata, che pu\u00f2 essere diversa per ciascun corrispondente.\nNel 1564 appare in Brescia, per i tipi di Giacomo Britannico il Giovane, \"Il vero modo di scrivere in Cifra con facilit\u00e0, prestezza, et securezza di Misser Giovan Battista Bellaso, gentil'huomo bresciano\", con dedica al cardinale Alessandro Farnese.\nQuesto trattato \u00e8 il riepilogo e la logica continuazione di entrambi i lavori precedenti. Gli alfabeti che formano queste tavole sono generati mnemonicamente per mezzo di una breve parola chiave anche incoerente. La cifratura pu\u00f2 essere eseguita parola per parola o una lettera per volta, con o senza lettere indicatrici e la aperiodicit\u00e0 \u00e8 incrementata.\nPrimati.\nSebbene il Bellaso paia ignorare l'Alberti e il Tritemio, la sua cifra polialfabetica con alfabeti mischiati e chiave, sia periodica che aperiodica, \u00e8 la felice sintesi di concetti esposti dai suoi predecessori, anche se rimasti di fatto inutilizzati sino ad allora. Il concetto di parola chiave \u00e8 in ogni caso suo esclusivo.\nGli alfabeti reciproci sono ovviamente pi\u00f9 deboli degli alfabeti completamente mischiati dell'Alberti, comunque i lunghi vermi di cifratura e l'aperiodicit\u00e0 possono rendere il lavoro di decrittazione veramente difficile, come si potrebbe constatare provando a risolvere gli esercizi proposti nei suoi opuscoli dal Bellaso. Il suo sistema autocifrante pu\u00f2 considerarsi superiore a quello attribuito al Vigen\u00e8re per la semplice ragione che la scelta dell'alfabeto, in parte con il testo chiaro e in parte progressivamente, interrompe la \u201ccatena\u201d regolare che \u00e8 tipica di quel sistema.\nSi \u00e8 detto che il Bellaso abbia anticipato la scoperta della legge sull'isocronia della caduta dei gravi di Galileo Galilei, scrivendo nel suo trattato del 1564: \u00abLa ragione perch\u00e9 lassando cadere da alto \u00e0 basso due palle, una di ferro, &amp; l'altra di legno, cos\u00ec presto cada in terra quella di legno, como quella di ferro\u00bb.\nQuesto \u00e8 uno dei quesiti forniti come spunto per la soluzione dei sette crittogrammi proposti al lettore e la cui soluzione dovrebbe contenere la spiegazione dell'enunciazione data in chiaro."}
{"id": "1339197", "revid": "125376259", "url": "https://it.wikipedia.org/wiki?curid=1339197", "title": "Koin\u00e8 padana", "text": "Per koin\u00e8 padana, o koin\u00e8 settentrionale, o ancora koin\u00e8 lombardo-veneta, si intende il volgare illustre dell'Italia settentrionale (in particolare Piemonte, Lombardia, Emilia-Romagna e Veneto), in uso principalmente tra il XIII ed il XV secolo.\nPresso le fonti medioevali viene chiamata semplicemente \"lingua scritta\" oppure \"lombardo\" (nel senso medievale il toponimo \"Lombardia\" indicava un territorio molto pi\u00f9 esteso) creando per\u00f2 ambiguit\u00e0 con il volgare ivi parlato (non comprendente il veneto), mentre gli studiosi moderni usano \"koin\u00e9 medioevale alto-italiana\", \"koin\u00e9 alto-italiana delle origini\".\nStudi pi\u00f9 importanti al riguardo.\nFu Adolfo Mussafia, docente presso l'Universit\u00e0 di Vienna, a evidenziare l'esistenza della \"koin\u00e9 lombardo-veneta\", nel suo lavoro \"Monumenti antichi di dialetti italiani\" (1864).\nA favore dell'esistenza di un volgare illustre, che sarebbe stato in uso nell'Italia settentrionale tra il XII ed il XV secolo, si era gi\u00e0 espresso Bernardino Biondelli, in seguito furono studiosi come Carlo Tenca, Bartoli, Salvioni.\nQuesta koin\u00e9 medioevale lombardo-veneta \u00e8 per\u00f2 intesa come una spontanea convergenza dei volgari municipali dell'Italia settentrionale e non come una lingua univocamente strutturata.\nStudiosi come Ascoli e Contini (quest'ultimo, per la \"Lauda dei Servi della Vergine\" riconosce che \"la lingua \u00e8 la koin\u00e9 padana\") sostennero che fosse ancora preponderante la residua presenza di elementi locali.\nCarlo Tagliavini, si esprimeva nel seguente modo: \"Nell'Italia settentrionale gli scrittori lombardi e veneti stavano formando una \u03ba\u03bf\u03b9\u03bd\u03ae letteraria che si manifest\u00f2 con autori come Bonvesin de la Riva, Giacomino da Verona, Uguccione da Lodi, Girardo Patecchio, etc...\".\nA partire dal XV secolo la \"koin\u00e9 lombardo-veneta\" cominci\u00f2 a cedere terreno rispetto al toscano, fenomeno che il Tagliavini, nello stesso passo citato, descrive nel seguente modo: \"Il fiorentino, per merito (di Dante) e degli altri grandi toscani, come Petrarca e Boccaccio, in grazia della posizione centrale di Firenze e delle condizioni storiche dell'epoca, si diffuse man mano in ogni parte d'Italia, facendo anche sparire la \u03ba\u03bf\u03b9\u03bd\u03ae alto-italiana, che nel Duecento era assurta a un certo prestigio\". \nAttualmente un grande sostenitore della koin\u00e9 lombardo-veneta \u00e8 Glauco Sanga; altri studiosi preferiscono riferirsi alla lingua alto-italiana delle Origini con il semplice nome di \"scripta\".\nCaratteristiche linguistiche.\nDal Salvioni e dal Sanga, tra i tratti unificanti della koin\u00e9 sono considerati i seguenti:\nTestimonianze medioevali.\nNelle discussioni linguistiche da Dante a Machiavelli vengono spesso citati toscano e lombardo, come evidenzia Glauco Sanga nel suo intervento effettuato al Convegno di Milano e Pavia \u201cKoin\u00e9 in Italia dalle Origini al Cinquecento\". Spesso per\u00f2 \u00e8 molto controverso stabilire se con lombardo ci si riferisca al volgare lombardo (che in termini moderni indicheremmo come piemontese, lombardo ed emiliano) o alla koin\u00e9 lombardo-veneta (il cui uso era invece esteso anche al Veneto).\nCon il termine \"lombardo\" si intendeva la lingua parlata e (soprattutto) scritta, nella \"Lombardia\" del tempo, toponimo che indicava l'intera Italia settentrionale. Qui di seguito sono riportate alcune citazioni dell'antico contrasto tra lombardo e toscano, come era sentito dai contemporanei.\nSalimbene de Adam.\nLa citazione seguente \u00e8 di Sergio Salvi .\nSalimbene de Adam, attorno al 1280, nella sua \"Cronica\" (la cui trascrizione si pu\u00f2 trovare anche qui ) parla di un Fra Barnaba il quale:\n\"optime loquebatur Gallice, Tuscice et Lombardice\" (parlava fluentemente il francese, il toscano ed il lombardo).\nDante nella Divina Commedia.\nCitazione di Glauco Sanga.\nNel canto XXII dell'Inferno, Virgilio fa una domanda a Ciampolo, un dannato (verso 65):\n\" ... conosci tu alcun che sia latino, ...?\" (dove per latino nel linguaggio dantesco si intende italiano)\ne questi, ai versi 97-99, risponde:\n\" ... Se voi volete vedere o udire\"\n\"- ricominci\u00f2 lo spaurato appresso -\"\n\"Toschi o Lombardi, io ne far\u00f2 venire; ...\"\nIn questo caso per\u00f2 toschi e lombardi, secondo tutta la critica dantesca, sarebbero da intendersi come riferimento geografico e non linguistico in quanto Ciampolo, per ingraziarsi i due visitatori (Dante e Virgilio), cita le loro regioni d'origine.\nDante nel De vulgari eloquentia.\nPaola Beninc\u00e0 (Univ. di Padova) chiama Dante \"un linguista dell'epoca\", e cita dall'ultimo capitolo del primo libro del \"De vulgari eloquentia\" il seguente passo:\n\"Nam sicut quoddam vulgare est invenire quod proprium est Cremone, sic quoddam est invenire quod proprium est Lombardie, [sic] est invenire aliquod quod sit totius sinistre Ytalie proprium; et sicut omnia hec est invenire, sic et illud quod totius Ytalie est. Et sicut illud cremonense, ac illud lombardum, et tertium semilatium dicitur, sic istud quod totius Ytalie est latium vulgare vocatur\" (Dunque, al modo in cui si pu\u00f2 trovare un volgare che \u00e8 particolare a Cremona, cos\u00ec si pu\u00f2 trovarne uno particolare alla Lombardia e un altro proprio di tutto il sinistro lato d'Italia: e come si possono trovar questi, cos\u00ec si pu\u00f2 trovar quello che a tutta l'Italia \u00e8 comune. E come cremonese l'uno, lombardo l'altro e di mezza Italia il terzo, cos\u00ec questo che \u00e8 di tutta l'Italia si chiama italiano)\nAlla testimonianza di Dante, Paola Beninc\u00e0 da il seguente significato: \"quando , passati gli Appennini frondosi, (Dante) si pone ad esaminare i dialetti dell'Italia di sinistra (cap. XIV), egli cita esclusivamente dialetti del Piemonte, della Lombardia, del Veneto, dell'Emilia e della Romagna. Dobbiamo concludere quindi che in questo punto sinistra Ytalie, considerata come area linguistica, indica l'Italia settentrionale, del resto un'area che, anche per le sue vicende personali, Dante conosceva direttamente molto bene.\"\nEd aggiunge: \"dal passo che abbiamo esaminato ricaviamo che alla sua percezione dei fatti linguistici del suo tempo, risultava che in Italia esistesse un volgare, che pensiamo gli apparisse dotato di una sia pur fluttuante unitariet\u00e0. Egli lo chiama vulgare semilatium, il volgare con cui comunicava la met\u00e0 settentrionale d'Italia\".\nVa per\u00f2 segnalato che con met\u00e0 sinistra dell'Italia Dante indica l'Italia Orientale (libro I capitolo X): \"sinistri autem pars Apulie, Marchia Anconitana, Romandiola, Lombardia, Marchia Trivisiana cum Venetiis\" (a sinistra si trova parte di Puglia (nella Puglia dante comprende Lucania e Calabria), la marca di Ancona, la Romagna, la Lombardia e la Marca Trevigiana con le Venezie.\nNon va dunque confusa con l'Italia settentrionale in senso geografico.\nLe \"Leys d'amors\" provenzali.\nAnche al di l\u00e0 delle Alpi si trovano testimonianze letterarie sul Lombardo, come ad esempio le Leys d'amors provenzali, una grammatica in versi scritta tra il 1323 e il 1356 a Tolosa e attribuita a Guillem Molinier.\nNelle \"Leys d'amors\" si trova un passo molto citato, iniziando da Friedrich Diez, per arrivare al Rohlfs:\n\"apelam lengatge estranh coma frances, engles, espanhol, gasco, lombard\"\nSi noti che in questo passo sono citate le lingue che confinavano con il provenzale: Francese, Inglese (in quel tempo gli inglesi occupavano vasti territori in Francia), Spagnolo, Guascone (adesso considerato sovente un dialetto occitano) e Lombardo.\nMachiavelli.\nGlauco Sanga riporta un altro riferimento che si trova nel \"Discorso intorno alla nostra lingua\" di Niccol\u00f2 Machiavelli, dove si parla di \"lingua lombarda\", accanto alla \"spagnuola\" e alla \"franzese\":\n\" ... perch\u00e9 di' tu \"ciancie\" come i fiorentini et non \"zanze\" come i lombardi, ...?\"\nStefano Guazzo.\nLa seguente citazione \u00e8 dovuta a Sandro Bianconi, nel suo \"Lingue di frontiera\" .\nNe \"La civil conversazione\" (Brescia, 1574) dello scrittore piemontese Stefano Guazzo, si trova ancora un accenno (ben oltre il XV secolo) al contrasto tra toscano e lombardo:\n\"S'io havr\u00f2 a fuggire le voci peggiori, converr\u00e0 bene, che in lor vece usi delle Toscane, il che facendo dar\u00f2 occasione di ridere a gli ascoltanti, mescolando zucche con lanterne, cio\u00e8 le parole Lombarde con le Toscane\"."}
{"id": "1339198", "revid": "17045", "url": "https://it.wikipedia.org/wiki?curid=1339198", "title": "Luminara", "text": ""}
{"id": "1339201", "revid": "499531", "url": "https://it.wikipedia.org/wiki?curid=1339201", "title": "Condizionamento degli alimenti", "text": "Il condizionamento degli alimenti corrisponde a quella procedura che \u00e8 stata creata dai \"centri di raccolta\" o opifici ognuno dei quali ne ha una ben specifica derivante dalla logistica in suo possesso, dal \"know how\" acquisito ma anche e pi\u00f9 semplicemente dagli spazi presenti nel proprio stabilimento nonch\u00e9 dalla tecnologia delle strutture e dei macchinari di cui dispone.\nTale processo inizia con il trasporto dei frutti raccolti dal campo nat\u00eco fino allo stabilimento.\nSolitamente il mezzo di trasporto viene pesato al \"lordo\" del carico trasportato per poi essere nuovamente pesato da solo come \"tara\" del carico; se il carico viene trasportato con i Bins allora anch'essi vengono sottratti al peso \"netto\" per dare l'effettivo peso del prodotto finale.\nUna volta scaricato a mano, con carrelli a mano o con carrelli elevatori, il prodotto viene immerso in speciali miscele per il lavaggio e un primo trattamento chimico leggero per l'antimuffa; subito dopo il prodotto viene lasciato ad asciugare in determinati spazi per il tempo necessario.\nLo \"step\" successivo \u00e8 lo stoccaggio in celle frigorifere per il futuro confezionamento in cassette, cartoni o quant'altro di adatto per il suddetto prodotto e per il mercato.\nPrima di essere confezionato deve essere controllato da personale specializzato e da macchinari in grado di capire e rimuovere lo scarto in quanto semplicemente non consono all'immissione sul mercato; all'interno di questa catena altri macchinari si occupano della calibratura e cio\u00e8 della divisione del prodotto in base alla grandezza del prodotto.\n\u00c8 facile comprendere che ogni centro di raccolta si basi su queste linee guida ma che cambi e alterni i suddetti processi a seconda delle variabili su citate nonch\u00e9 a seconda del prodotto che si appresta a trattare."}
{"id": "1339213", "revid": "438678", "url": "https://it.wikipedia.org/wiki?curid=1339213", "title": "Il patto dei lupi", "text": "Il patto dei lupi (\"Le Pacte des loups\") \u00e8 un film del 2001 diretto da Christophe Gans, ispirato alla vicenda storica della Bestia del G\u00e9vaudan.\nTrama.\n1764: nelle campagne francesi del G\u00e9vaudan, uomini e animali vengono assaliti e uccisi da una belva feroce, con assalti caratterizzati da straordinaria violenza. In tre anni uccide oltre cento persone e vani sono risultati i tentativi di catturarla. Il re Luigi XV decide di inviare nella regione il cavaliere Gr\u00e9goire De Fronsac, accompagnato da un compagno irochese Mani, per catturare e imbalsamare l'animale. Al loro arrivo salvano Jean Chastel, un anziano guaritore, e sua figlia da un attacco di soldati. Inizialmente Fronsac \u00e8 scettico sull'esistenza della bestia: dalle informazioni dei sopravvissuti e dai morsi inflitti sui cadaveri, deduce che abbia un peso approssimativo di 227\u00a0kg e durante le battute di caccia del capitano Duhamel solo lupi vengono rilevati.\nDurante la sua permanenza a G\u00e9vaudan, Fronsac si innamora della nobile Marianne de Morangias e fa conoscenza con il fratello Jean-Fran\u00e7ois, che fu cacciatore e viaggiatore prima di perdere un braccio a causa di un leone in Africa. Durante le investigazioni, Gr\u00e9goire trova un dente d'acciaio in un cadavere e una bambina sopravvissuta giura che la bestia sia controllata da un umano. A causa delle infruttuose ricerche, Duhamel e Fronsac vengono sollevati dal loro incarico e quest'ultimo viene anche cacciato dalla regione. Prima di imbarcarsi, Mani e Fronsac vengono richiamati dal giovane Marquis d'Apcher, il quale consegna uno scritto di Marianne che reinserisce nella ricerca i due protagonisti.\nRitornati a G\u00e9vaudan, Gr\u00e9goire incontra Marianne presso una casa del villaggio e i due vengono attaccati dalla bestia. Nonostante l'animale avesse appena ucciso un uomo, si ferma davanti a Marianne e fugge al richiamo del suo padrone. Marquis d'Apcher, Fronsac e Mani preparano nella foresta delle trappole, ma la bestia si rivela intelligente e fugge nonostante le ferite. Mani la insegue fino al suo riparo, una tenuta di caccia che scopre essere il rifugio di Jean Chastel e di una banda di zingari. Dopo un violento scontro, Mani viene ucciso da un colpo di proiettile alla schiena e abbandonato nel bosco.\nGr\u00e9goire scopre l'accaduto e durante l'autopsia sul corpo dell'amico rinviene una pallottola d'argento, firma del nobile Jean-Fran\u00e7ois de Morangias. Decide cos\u00ec di attaccare la tenuta appiccando del fuoco, trovando la tana della bestia e uccidendo molti occupanti. Nella casa rinviene inoltre una stampa a caratteri mobili e pile di copie de \"L'\u00c9difiante\", libro propagandistico in cui si teorizza la presenza della bestia come punizione del re per la sua indulgenza sui filosofi, concludendo che l'Illuminismo sarebbe un'eresia.\nAll'alba Gr\u00e9goire brucia il corpo di Mani, in modo che secondo le usanze indiane possa ritornare dai suoi avi, ma viene raggiunto dal prete Henri Sardis, accusato di disordini dalle autorit\u00e0 locali e infine imprigionato. Sylvia gli fa visita in prigione, rivelandogli che \u00e8 una spia, inviata dal papa per uccidere Sardis, il quale aveva fondato una societ\u00e0 segreta che utilizzava la bestia per moralizzare il re e proteggere la parola di Dio a qualunque costo. I congiurati non agivano per conto della Chiesa e l'associazione era stata istituzionalizzata con il patto dei lupi. Sylvia avvelena Gr\u00e9goire provocandogli un coma e viene ritenuto da tutti morto e quindi seppellito.\nSardis decide di uccidere Marianne a seguito della sua minaccia di riferire al re gli avvenimenti e incarica Jean-Fran\u00e7ois dell'operazione, in modo che possa anche togliersi di dosso l'incestuosa brama sulla sorella. Jean-Fran\u00e7ois cerca di convincere Marianne a fuggire con lui e in seguito al suo rifiuto, le rivela l'esistenza del suo secondo braccio e di essere il padrone della bestia. Marianne capisce che il legame di sangue l'aveva protetta dalla bestia e cerca di fuggire, ma Jean-Fran\u00e7ois la violenta e l'abbandona morente.\nSylvia e dei compagni dissotterrano il corpo di Fronsac e si presentano ad un sermone della comunit\u00e0 di congiurati. Fronsac uccide Jean-Fran\u00e7ois, mentre numerosi zingari vengono uccisi e i nobili catturati dai soldati del capitano Duhamel. Mentre Sardis fugge sulle montagne e viene ucciso da un branco di lupi, la bestia che si rivela essere un leone viene uccisa. Dopo aver fatto arrestare i congiurati, Fronsac accorre al castello di Apcher, dove si trova Marianne in fin di vita, e la cura grazie a una polvere contenuta in una boccetta presente nel suo bracciale. Salvato il suo amore dalla morte, Fronsac pu\u00f2 finalmente partire alla volta dell'Africa con Marianne e spargere le ceneri del suo defunto amico Mani.\nProduzione.\nGenesi.\nIl soggetto originale, presentato dall'esordiente St\u00e9phane Cabel a Canal+ \u00c9criture nel 1998, si intitolava \"Lupu Dei\" (\"Le pacte des loups\" era il sottotitolo).\nFran\u00e7ois Cognard di Canal \u00c9criture propose poi la sceneggiatura, frutto di un ulteriore anno di lavoro, a Christophe Gans, che si trovava in un momento particolare, costretto ad abbandonare la lavorazione di un film a cui aveva dedicato quasi tre anni, le cui riprese erano state continuamente rinviate, e che accolse la possibilit\u00e0 di girare un film come \"Il patto dei lupi\", in cui poter mettere tutto il proprio immaginario, come un vero e proprio regalo.\nCast.\nGans, non interessato a realizzare un film con star internazionali, che lo costringesse a dipendere da attori affermati, ha messo insieme un cast composito, formato da volti giovani, a rappresentare il nuovo cinema francese, e da veterani simbolo del cinema francese del passato.\nIl fatto che Gans, per sua stessa ammissione, non sia un \"regista di attori\" e sia invece pi\u00f9 interessato alla perfetta riuscita tecnica che alle performance interpretative, ha creato qualche difficolt\u00e0 agli attori, che non hanno trovato in lui un interlocutore con cui approfondire il loro lavoro, ma in compenso non ne sono neanche stati condizionati ed hanno avuto la massima libert\u00e0 di esprimersi, e durante le riprese il suo atteggiamento verso di loro \u00e8 comunque via via migliorato, offrendo maggiori possibilit\u00e0 di confronto.\nIl coinvolgimento di Mark Dacascos, gi\u00e0 protagonista del precedente film di Gans, \"Crying Freeman\", ha significato una radicale trasformazione del personaggio di Mani, da attempato stregone indiano, sul genere di Yoda, ad atletico guerriero.\nFotografia.\nPer dare un forte stile visivo al film fu scelto il direttore della fotografia Dan Laustsen dopo aver visto il suo eccezionale lavoro per \"Mimic\" (1997) di Guillermo del Toro.\nLa bestia.\nLa bestia \u00e8 stata ideata e costruita da Igor Chevalier e animata da Jamie Courtier. Viene rappresentata come un grande animale dotato di molta forza, con grandi fauci e al posto di denti e artigli delle lame d'acciaio. Alla fine del film si scopre che la Bestia era un leone, che Jean-Francois aveva portato dall'Africa dopo aver ucciso il padre (che gli aveva strappato il braccio) e rapito la madre incinta che aveva partorito in Francia. Solo un cucciolo era stato tenuto, il pi\u00f9 forte, ed era stato torturato ed addestrato a diventare un assassino di uomini per poi essere rinchiuso in quella pesante armatura che gli dava un aspetto mostruoso.\nIncassi.\nIl film, costato circa 200 milioni di franchi (29 milioni di dollari), complessivamente, a livello internazionale, ha incassato .\nIn Francia, uscito nelle sale il 31 gennaio 2001, ha superato la soglia dei 5 milioni di spettatori.\nIn Italia, uscito nelle sale il 23 novembre 2001, ha incassato , 25\u00b0 incasso della stagione cinematografica 2001/02.\nIl 29 agosto 2002 \u00e8 stato tolto il divieto ai minori di 14 anni.\nIn Nord America ha incassato ."}
{"id": "1339220", "revid": "71155", "url": "https://it.wikipedia.org/wiki?curid=1339220", "title": "Operai", "text": ""}
{"id": "1339229", "revid": "729019", "url": "https://it.wikipedia.org/wiki?curid=1339229", "title": "Eleonora Bagarotti", "text": "Biografia.\nPartecipa da adolescente al programma \"Punk... e a capo\" con Fabio Treves, e come critica musicale a Markette di Piero Chiambretti. Segue poi i tour del gruppo inglese The Who come groupie, esperienza che racconter\u00e0 nel libro \"Magic Bus - Diario di una rock girl\". Entra verso la fine degli anni '90 a far parte dell'ufficio stampa del gruppo, riportando nei suoi libri molte affermazioni di Pete Townshend. \nNel 2016 pubblica \"4ever: John, Paul, George, Ringo\" per Vololibero Edizioni e partecipa al programma \"Webnotte\" su Repubblica TV.\nNel 2017 recita nel ruolo di Annie in \"Heartbreak, la cosa vera\", tratto dalla traduzione di Stoppard da lei curata.\nAll'inizio del 2019 viene intervistata all'interno della trasmissione \"Le ragazze\", condotta da Gloria Guida, su Rai 3."}
{"id": "1339230", "revid": "15756", "url": "https://it.wikipedia.org/wiki?curid=1339230", "title": "Bella da morire (film 1999)", "text": "Bella da morire (\"Drop Dead Gorgeous\") \u00e8 una commedia nera del 1999, in cui Kirstie Alley e Denise Richards interpretano una madre e una figlia disposte a tutto pur di vincere un concorso di bellezza.\nTrama.\nNel 1995, Mount Rose, in Minnesota, si sta preparando per il suo concorso di bellezza annuale, il Sarah Rose Cosmetics Mount Rose American Teen Princess Pageant. Amber Atkins (Kirsten Dunst) \u00e8 un'adolescente che si iscrive per partecipare al concorso in modo da poter seguire le orme dei suoi idoli, la giornalista televisiva Diane Sawyer e la propria madre, Annette, un'ex concorrente. Amber lavora dopo la scuola truccando i cadaveri all'obitorio e vive con sua madre, Annette Atkins (Ellen Barkin), in una piccola roulotte vicino alla loro amica Loretta (Allison Janney). Questa vita umile \u00e8 in netto contrasto con la concorrente Rebecca (\"Becky\") Leeman (Denise Richards), la figlia dell'uomo pi\u00f9 ricco della citt\u00e0 e di sua moglie, Gladys Leeman (Kirstie Alley), a capo del comitato organizzatore dello spettacolo ed ex vincitrice. Vari rapporti d'affari tra il Leeman Furniture Store e i giudici del concorso inducono molti a ipotizzare che il concorso sar\u00e0 truccato o risolto.\nMolti eventi strani si verificano in citt\u00e0 durante la corsa al concorso, tra cui la morte di un concorrente, l'atletica e competitiva Tammy Curry (Brooke Elise Bushman), presidente del Lutheran Sisterhood Gun Club, che viene uccisa quando il suo trattore esplode, e la morte (dichiarata un incidente di caccia) di un ragazzo che Becky amava, ma che si mostrava propenso a sostenere Amber. Quest'ultima decide di ritirarsi dal concorso dopo aver ricevuto un messaggio di minaccia e sua madre viene ferita in un'esplosione nella loro casa mobile, ma riconsidera la cosa e decide di competere per seguire i suoi sogni e rendere orgogliosa sua madre. Alla prova generale, la concorrente Jenelle Betz (Sarah Stewart) scambia i numeri con Amber. A met\u00e0 della prova di Janelle, una luce del palco cade e la colpisce alla testa, facendola perdere i sensi e rendendola sorda. Fortunatamente, Jenelle \u00e8 una esperta del linguaggio dei segni americano, quindi afferma che, nonostante abbia abbandonato il concorso, non \u00e8 mai stata pi\u00f9 felice.\nAl concorso, il costume da ballo di Amber scompare misteriosamente. Amber incolpa Becky e le due litigano, separate da Iris Clark (Mindy Sterling), il braccio destro di Gladys Leeman, e la migliore amica di Amber, Lisa Swenson (Brittany Murphy). La coreografa dello spettacolo Chloris Klinghagen (Mary Gillis) poi d\u00e0 ad Amber un nuovo costume per esibirsi, tuttavia sia Iris che Gladys le dicono che non pu\u00f2 esibirsi perch\u00e9 il suo nuovo costume non \u00e8 stato approvato con settimane di anticipo. Pi\u00f9 tardi, Lisa trova Amber che piange mentre gli altri concorrenti cercano di consolarla. Dopo aver appreso della situazione del costume, Lisa abbandona lo spettacolo per dare il suo costume approvato ad Amber, che esegue il suo numero di tiptap ottenendo una standing ovation. Rebecca, invece, canta una versione imbarazzante di \"Can't Take My Eyes Off Of You\" mentre balla con una bambola di Ges\u00f9 a grandezza naturale su un crocifisso, divertendo e spaventando il pubblico. Durante il giudizio, la vincitrice dell'anno precedente Mary Johanson (Alexandra Holden) (ora ricoverata in ospedale per anoressia) riprende la sua esibizione (sincronizzazione labiale di \"Don't Cry Out Loud\") mentre viene spinta sul palco nella sua sedia a rotelle dell'ospedale in una ri-rappresentazione dei suoi movimenti di danza. Quando vengono annunciati i vincitori, la cheerleader Leslie Miller (Amy Adams) viene nominata seconda classificata, con Becky Leeman al primo posto.\nDurante la parata della vittoria il giorno successivo, Becky viene uccisa in un bizzarro incidente quando l'elaborata navicella a forma di cigno (prodotto in Messico, per salvare i soldi di suo padre) su cui sta cavalcando prende fuoco ed esplode: Gladys, affranta dal dolore, ammette di aver ucciso Tammy e di essere responsabile di tutti i tentativi contro Amber, e viene immediatamente arrestata. La tragica morte di Rebecca e le follie di Gladys lasciano, quindi, Amber come nuova vincitrice del concorso. Alla State Competition, Amber vince il titolo di miss teenager del Minnesota dopo che tutti gli altri concorrenti si ammalano per un'intossicazione alimentare da frutti di mare, e Amber ottiene un viaggio spesato al concorso nazionale Sarah Rose American Teen Princess Pageant. All'arrivo, tutte le concorrenti sono sconvolte nello scoprire che l'azienda di cosmetici \u00e8 stata chiusa dall'IRS per evasione fiscale: questo manda le ragazze - tranne Amber - su tutte le furie, tanto da vandalizzare e distruggere la propriet\u00e0.\nPochi anni dopo, Gladys scappa di prigione e si asserraglia con un fucile sul tetto del supermercato Mount Rose, dichiarando la sua intenzione di vendicarsi di Amber. Durante le sei ore di stallo della polizia, un giornalista televisivo che fa un servizio dal vivo sulla scena viene colpito da un proiettile vagante: Amber prende rapidamente il microfono del giornalista e si occupa di continuare il servizio, impressionando la stazione di notizie con la sua calma e sicurezza. Il film si chiude con una scena che mostra Amber come co-conduttrice del telegiornale della sera di Minneapolis\u2013St. Paul alla stazione televisiva WAZB-TV: la ragazza, cos\u00ec, pu\u00f2 finalmente vivere il suo sogno di diventare la nuova Diane Sawyer."}
{"id": "1339242", "revid": "45127798", "url": "https://it.wikipedia.org/wiki?curid=1339242", "title": "\u02d9", "text": ""}
{"id": "1339243", "revid": "547992", "url": "https://it.wikipedia.org/wiki?curid=1339243", "title": "Gens Petronia", "text": "La \"gens\" Petronia fu un'importante \"gens\" della Repubblica e dell'Impero romano.\nOrigini.\nL'origine dei Petronii non era romana, ma etrusca, umbra o sabina. Nella citt\u00e0 umbra di \"Perusia\" (moderna Perugia) sono state ritrovate delle urne cinerarie con iscrizioni etrusche; un ramo della famiglia ebbe in seguito il \"cognomen\" \"Umbrinus\"; a Montepulciano \u00e8 attestato l'aruspice Gaio Petronio, figlio di Crispina (l'indicazione della madre \u00e8 tipico della cultura etrusca); a \"Praeneste\" (moderna Palestrina) esistono antiche tombe del VII-VI secolo che recano il nome etrusco \"Petruni\".\nPetronii dell'epoca repubblicana.\nI \"Petronii\" compaiono solo nel II secolo a.C. nella storia romana.\nPetronii dell'epoca imperiale.\nPetronii senza cognomen; Petronii Turpiliani.\nIl ramo pi\u00f9 importante della famiglia fu quello dei \"Petronii\" senza \"cognomen\" (anche se alcuni membri pare avessero il \"cognomen\" \"Turpilianus\"). Questo ramo della famiglia era di chiara discendenza sabina.\nPetronii Nigri.\nI \"Petronii Nigri\" furono probabilmente imparentati strettamente con i \"Petronii\" senza \"cognomen\" e con i \"Petronii Turpilliani\".\nAltri Petronii del I secolo.\nNel I secolo sono attestati anche:\nPetronii Probi(ani).\nTra il IV e il VI secolo i \"Petronii Probi\" diedero all'impero diversi consoli:\nQuando l'imperatore Teodosio I, dopo aver sconfitto l'imperatore Eugenio (molto tollerante nei confronti dei pagani), manifestare la propria vicinanza alla fazione cristiana del Senato romano, nomin\u00f2 consoli per il 395 i due figli minori di Sesto Petronio Probo, Anicio Ermogeniano Olibrio e Anicio Probino; il terzo figlio di Petronio Probo, Anicio Petronio Probo, fu nominato console del 406 insieme all'imperatore Arcadio, un grande onore per la famiglia e l'ennesimo segno della lealt\u00e0 della famiglia dei Petronii Probi alla dinastia teodosiana. Il poeta Claudio Claudiano compose un panegirico per il consolato di Olibio e Probino; fu solo dopo questa composizione, e probabilmente grazie al patronato degli Anicii Petronii, che fu fatto oggetto dell'attenzione imperiale. Stando allo storico Zosimo, quando nel 409 Prisco Attalo usurp\u00f2 il trono di Onorio (figlio e successore di Teodosio), gli Anicii furono l'unica famiglia senatoriale romana a non esultare. Infine, \u00e8 possibile che l'Anicio Olibrio che spos\u00f2 la figlia di Valentiniano III e divenne imperatore fosse discendente di Anicio Ermogeniano Olibrio e quindi imparentato con gli Anicii Petronii."}
{"id": "1339244", "revid": "1652635", "url": "https://it.wikipedia.org/wiki?curid=1339244", "title": "Tom Ponzi", "text": "Carriera investigativa.\nNel 1948 Tom fond\u00f2 la \"Mercurius Investigazioni\", che l'anno dopo viene ri-denominata \"Tom Ponzi investigazioni\". Ebbe un rapido successo anche in campo internazionale: lavor\u00f2, tra gli altri, per Nelson Rockefeller, gli Agnelli, Enzo Ferrari, l'Aga Khan. Il noto investigatore accompagn\u00f2 la vita italiana del dopoguerra, raccontando o indagando - soprattutto negli anni sessanta e primi anni settanta - i cambiamenti nella sfera privata, nella vita delle famiglie e nella societ\u00e0 pi\u00f9 in generale di un paese che sarebbe rapidamente diventato una delle maggiori potenze industriali. Tom Ponzi fu per molti versi il primo in Italia a fare delle investigazioni una professione ad alto livello, passando negli anni dalle investigazioni matrimoniali a pi\u00f9 complesse indagini industriali, patrimoniali e finanziarie.\nTom Ponzi, secondo quanto dichiarato in un'intervista a Enzo Biagi dallo stesso, fu avviato inizialmente alla carriera investigativa dal famoso fotografo Elio Luxardo che gli prest\u00f2 una sua macchina da scrivere. Divenne funzionario di prefettura nel periodo della Repubblica Sociale Italiana da cui venne in seguito epurato rimanendo senza lavoro.\nIl primo incarico di rilievo fu per conto di Vittorio Valletta, l'allora amministratore delegato della FIAT, che gli affid\u00f2 il compito del recupero crediti e il controllo della solvibilit\u00e0 dei clienti che acquistavano le prime automobili.\nUn settore molto importante \u00e8 sempre stato quello delle indagini a carattere privato e, fra i clienti di Tom Ponzi, si pu\u00f2 annoverare anche l'Aga Khan III, il nonno dell'attuale Karim Aga Khan IV, che dubitava fortemente della fedelt\u00e0 della sua quarta moglie. Dopo ventitr\u00e9 giorni di sorveglianza all'H\u00f4tel N\u00e9gresco di Nizza, il rapporto dettagliato dell'investigatore privato arriva alla conclusione che Begum Om Habibeh Aga Khan, Miss Francia nel 1930, era una moglie assolutamente fedele. L'Aga Khan fu molto contrariato per aver dilapidato una somma ingente in un'investigazione che non aveva dato alcun risultato e se la prese proprio con Ponzi, che per\u00f2 gli rispose a tono: \"Se era una patente di cornuto che voleva, bastava chiederla\".\nIl fatto di aver lavorato per uno degli uomini pi\u00f9 ricchi del mondo accrebbe notevolmente la popolarit\u00e0 dell'agenzia investigativa nel campo del jet set internazionale .\nNel 1949, gli viene affidato il primo caso importante da una grossa azienda e la stampa cominci\u00f2 a interessarsi veramente di lui. La Star si era accorta che i suoi dadi da brodo venivano contraffatti, allora assold\u00f2 Ponzi che si mise a pedinare personalmente il furgone che consegnava ai negozi i dadi \"truccati\" e smascher\u00f2 in breve tempo i truffatori.\nLa sua reputazione si consolid\u00f2 ulteriormente in tutti gli ambienti, e non solo in quelli investigativi, con un'altra indagine condotta a regola d'arte sempre nel campo della contraffazione, in questo caso dei medicinali Squibb ad opera di una banda che operava sia in Italia che fuori da essa. In seguito si occup\u00f2, sempre con successo, di un caso di contraffazione del profumo N. 5 di Chanel.\nFra gli altri clienti illustri, \u00e8 da segnalare, negli anni settanta, il senatore Vittorio Cini, mentre una squadra della Tom Ponzi era sempre presente ai box della scuderia Ferrari, per controllare eventuali sabotaggi. Pi\u00f9 o meno nello stesso periodo, fa il suo ingresso in agenzia la figlia Miriam.\nNel 1982, in occasione del ventennale della testata \"Diabolik\", le sorelle Giussani assoldarono Ponzi per ritrovare Zarcone, il disegnatore che illustr\u00f2 il primo numero del fumetto (\"Il re del terrore\") per poi sparire misteriosamente, ma in questo caso Ponzi non ebbe successo.\nLa vicenda di Terrazzano.\n\u00c8 noto, nel 1956, il suo intervento nella scuola elementare di Terrazzano dove due balordi avevano sequestrato un centinaio di alunni e tre maestre: assieme all'operaio Sante Zennaro, riusc\u00ec a penetrare nell'edificio e a disarmare i malviventi. La vicenda si concluse per\u00f2 con l'uccisione di Zennaro, colpito per errore dalle forze dell'ordine.\nZennaro fu insignito della medaglia d'oro al valor civile, mentre Ponzi non ottenne alcun riconoscimento (secondo quanto dichiarato dal fratello Angelo in un'intervista, a causa delle sue esplicite simpatie fasciste). Ponzi affermava inoltre di essere stato testimone delle manomissioni della scena da parte dei poliziotti, che intendevano occultare le loro responsabilit\u00e0 attorno alla morte dell'operaio, ucciso, secondo Ponzi, dalla forze dell'ordine perch\u00e9 scambiato per uno dei rapitori.\nUna sorta di riconoscimento ufficiale si ebbe da parte del procuratore della Repubblica Mauro Gresti, che il 5 ottobre 1984 scriveva al questore di Milano:\nLa latitanza in Francia.\nNei primi anni settanta fu coinvolto in un vasto scandalo giudiziario con l'accusa di aver pianificato una vasta rete di intercettazioni non autorizzate ai danni della Montedison e di alcuni esponenti politici. Tom Ponzi riusc\u00ec a fuggire a Nizza prima dell'arresto, dove rimase sei anni. Tornato in patria, fu assolto con formula piena. In quell'occasione, tuttavia, gli fu ritirata la licenza di investigatore e non riusc\u00ec pi\u00f9 a riottenerla; lo stesso Ponzi dichiarava di essere vittima di una persecuzione a causa della vicenda di Terrazzano. Pot\u00e9 in qualche modo continuare a occuparsi della sua agenzia investigativa intestandola ai figli.\nCarriera cinematografica.\nTom Ponzi ebbe anche un ruolo di attore nel piccolo schermo: nel 1970 interpret\u00f2 il commissario Sciancalepre nella miniserie RAI \"I gioved\u00ec della signora Giulia\", ispirati all'omonimo romanzo di Piero Chiara.\nLa morte.\nGravemente malato di diabete, Tom Ponzi si ritir\u00f2 negli anni novanta e mor\u00ec all'ospedale di Busto Arsizio nel 1997.\nLe contese sul marchio e questioni giudiziarie.\nAl momento del ritiro di Tom dalle scene dell'investigazione, sono sorti dei forti attriti tra vari membri della sua famiglia attorno all'utilizzo del marchio della storica \"Tom Ponzi investigazioni\". La disputa ha riguardato nello specifico il fratello Tony e la figlia Miriam, titolari di agenzie investigative.\nNegli anni dopo la sua morte si sono sviluppate diverse dispute anche giudiziarie, che in particolare hanno coinvolto la figlia Miriam, circa l'uso del nome e per la propriet\u00e0 del dominio web e la gestione dell'agenzia che porta il nome del padre. Oggi esistono infatti numerose agenzie di investigazione in Italia che si rifanno al marchio \"Ponzi\" e che non sono direttamente collegate all'agenzia dello storico investigatore. Il Tribunale di Roma, con ordinanza del 16 settembre 1994, R.G. 56782/94, ha stabilito che in considerazione della prolungata attivit\u00e0 di diversi soggetti, ciascuno dei quali facente uso del cognome Ponzi, nessuno di essi possa vietare agli altri di utilizzare il marchio Ponzi. Ha imposto anche che si facesse chiarezza sulle differenze tra le varie agenzie, per evitare di confonderle. Il garante della pubblicit\u00e0 ingannevole poco dopo impose alla \"Tony Ponzi\" di Roma di modificare il logo per rendere palese la non appartenenza alla societ\u00e0 di Tom Ponzi.\nNel 2015 la figlia Miriam, dopo essere stata arrestata nel 2012 su ordine della Procura della Repubblica di Milano, \u00e8 stata condannata dal Tribunale di Milano a 4 anni e 3 mesi di reclusione per corruzione e bancarotta della societ\u00e0 di investigazioni \"Miriam Tom Ponzi\", oltre ad essere stata interdetta per 10 anni dalla guida di societ\u00e0.."}
{"id": "1339246", "revid": "287204", "url": "https://it.wikipedia.org/wiki?curid=1339246", "title": "Elisir (liquore)", "text": "Elisir, elixir o elis\u00ecri (dal greco xer\u00f3s, dall'arabo \u0644\u0625\u0643\u0633\u064a\u0631) \u00e8 un liquore corroborante contenente ingredienti solubili in acqua o alcol etilico con un 40-60% di soluzione.\nIl suo nome \u00e8 stato spesso associato alla pietra filosofale dell'alchimia e pi\u00f9 in generale al leggendario elisir di lunga vita. \nElisir farmaceutico.\nGli elisir, in campo farmaceutico, sono definiti come liquidi idroalcoolici, dolcificati, limpidi, destinati all'uso orale.\nI solventi principali sono l'acqua e l'alcool, addizionati a volte con glicerolo, sorbitolo e sciroppo per migliorare il potere solvente e/o come dolcificanti. Vengono preparati come semplice soluzione o per miscela dei vari ingredienti.\nUn alto contenuto in alcool pu\u00f2 aumentare il potere solvente per alcuni componenti. Tuttavia, in considerazione dell'azione biologica causata da elevate concentrazioni alcooliche, vengono spesso impiegati i cosolventi (glicerolo o glicole propilenico).\nLa diluizione degli elisir con liquidi a bassa concentrazione alcolica pu\u00f2 determinare la precipitazione di componenti attivi.\nGli elisir vengono usati o come veicolo (p. es. l'elisir aromatico) o per l'effetto terapeutico dei principi attivi che contengono (p. es. Elisir di china)."}
{"id": "1339247", "revid": "339392", "url": "https://it.wikipedia.org/wiki?curid=1339247", "title": "\u00af", "text": ""}
{"id": "1339248", "revid": "198277", "url": "https://it.wikipedia.org/wiki?curid=1339248", "title": "David Arnold", "text": "\u00e8 famoso per essere il compositore di varie colonne sonore dei film di James Bond.\nBiografia.\n\u00c8 sposato e vive a Londra, in Inghilterra.\nLe sue prime colonne sonore di successo furono per i film \"Stargate\" (1994) e \"Independence Day\" (1996), per le quali si avvalse della collaborazione di un'orchestra.\nLa sua musica fa inoltre da sottofondo a vari film di James Bond realizzati a cavallo degli anni 1990 e 2000, come \"Il domani non muore mai\", (1997), \"Il mondo non basta\" (1999), \"La morte pu\u00f2 attendere\" (2002), \"Casino Royale\" (2006) e \"Quantum of Solace\" (2008). Fu John Barry, storico compositore della serie \"bondiana\", a consigliare Arnold alla EON Productions come compositore, dopo essere stato impressionato dal lavoro svolto con \"\" (1996), album prodotto dallo stesso Arnold in cui, assieme ad altri artisti, rivisitava le pi\u00f9 note \"title-track\" dei film di 007.\nNel 2001 ha realizzato un nuovo arrangiamento del tema d'apertura del Dottore di Ron Grainer e composto il tema d'apertura dell'Ottavo Dottore negli audiodrammi della Big Finish; il suo tema dell'Ottavo Dottore viene utilizzato dalla storia \"Storm Warning\" del 2001 fino al 2008, quando \u00e8 stato sostituito con una nuova versione composta da Nicholas Briggs a partire da \"Dead London\". Il tema di Arnold \u00e8 tornato come tema principale dell'Ottavo Dottore dal set del 2012, \"Dark Eyes\".\n\u00c8 inoltre proficua la collaborazione con Michael Apted per il quale, oltre a \"Il mondo non basta\", ha composto le colonne sonore di pellicole quali \"Via dall'incubo\" (2002), \"Amazing Grace\" (2006) e \"Le cronache di Narnia - Il viaggio del veliero\" (2010).\nNel 2011 compone la colonna sonora della serie televisiva \"Sherlock\", con cui, per le partiture della terza stagione, vince l'Emmy Award."}
{"id": "1339251", "revid": "11009763", "url": "https://it.wikipedia.org/wiki?curid=1339251", "title": "Super Taranta", "text": ""}
{"id": "1339254", "revid": "11009819", "url": "https://it.wikipedia.org/wiki?curid=1339254", "title": "Nuno Ricardo Oliveira", "text": ""}
{"id": "1339255", "revid": "197508", "url": "https://it.wikipedia.org/wiki?curid=1339255", "title": "L'Unione Cinematografica Educativa", "text": ""}
{"id": "1339259", "revid": "123708663", "url": "https://it.wikipedia.org/wiki?curid=1339259", "title": "Confraternita di San Galgano", "text": "La confraternita di San Galgano \u00e8 una confraternita della Chiesa cattolica, fondata a Chiusdino (Siena), nel 1185.\nLa denominazione canonica ufficiale di questo sodalizio \u00e8: \"Inclito ed Insigne Collegio o Compagnia di Ges\u00f9 Cristo, Maria Santissima e San Galgano\".\n\u00c8 una delle pi\u00f9 antiche confraternite cattoliche fra quelle attualmente esistenti.\nIstituzione.\nUna confraternita intitolata a San Galgano a Chiusdino, luogo di nascita del santo \u00e8 citata fin dal 1348, ma la data della fondazione \u00e8 stata individuata dallo storico locale Giulio Vincenzo Biagini (m. 1717) nell'anno stesso della canonizzazione del santo, il 1185. Studi pi\u00f9 recenti hanno convalidato questa ipotesi: \u00e8 infatti possibile che la confraternita sia stata costituita da quelle persone che, a seguito di una speciale grazia ricevuta dal santo, decidevano di votarsi a lui per un periodo di tempo limitato: dagli atti del processo di canonizzazione di San Galgano, compaiono le testimonianze di almeno tre persone che affermano che per ringraziare il santo della guarigione ottenuta in virt\u00f9 della sua intercessione, erano rimasti temporaneamente \"ad servitium eius\".\nInizialmente la confraternita era composta solo di dodici confratelli (\"li signori dodici di collegio\") e da sei postulanti (\"soprannumerari'\"). Costituito inizialmente nella chiesa parrocchiale di San Michele Arcangelo, il sodalizio si trasfer\u00ec, all'inizio del XIII secolo nella casa natale di San Galgano, per la quale lo scultore Giovanni di Agostino esegu\u00ec, intorno al 1330, una delle sue opere pi\u00f9 importanti, il \"bassorilievo di San Galgano\", tuttora visibile sulla facciata dell'edificio.\nNel 1682 i confratelli ottennero il protettorato del principe Francesco Maria de' Medici, fratello del granduca Cosimo III di Toscana, che all'epoca era governatore di Siena ed abate commendatario di San Galgano, futuro cardinale. Il Medici autorizz\u00f2 la confraternita a fregiarsi del titolo di \"Inclita ed Insigne\" ed a porre l'immagine della corona granducale di Toscana sullo stemma del sodalizio (una spada infissa nella roccia).\nNel 1683 fu deliberata l'ammissione delle donne e nel 1684 fu liberalizzato il numero dei \"soprannumerari\".\nNel 1785 il sodalizio fu soppresso dal granduca di Toscana Pietro Leopoldo I di Lorena- Asburgo, ma i confratelli, in aperta disobbedienza alle disposizioni sovrane, continuarono la loro attivit\u00e0: i registri delle \"tornate\" (le riunioni) o quelli dell'amministrazione furono regolarmente compilati consentendo la continuit\u00e0 del sodalizio.\nCon l'occupazione napoleonica della Toscana e quindi di Chiusdino, la casa natale del santo fu occupata dai soldati francesi, che la trasformarono in caserma ed in carcere, costringendo i confratelli a trasferirsi nella chiesa di San Sebastiano dove ancor oggi hanno la sede. Solo nel 1899 riottennero dal comune di Chiusdino l'uso della sala al piano terra della casa del santo, da adibirsi a cappella.\nLa \"restituzione\" della Sacra Testa di San Galgano.\nUna lunga controversia occup\u00f2 i confratelli con l'arcidiocesi di Siena per ottenere la restituzione della \"Sacra testa di san Galgano\".\nLa reliquia era stata trasferita a Siena durante il XV secolo: poich\u00e9 l'abbazia era sta pi\u00f9 volte assediata da compagnie militari, il \"concistoro\" di Siena (il governo della repubblica) aveva, infatti, ordinato ai monaci di trasferire le reliquie di san Galgano nella chiesa dell'ospedale di Santa Maria della Scala di Siena, per riportarle poi nell'abbazia quando si fosse tornati a tempi migliori. La reliquia fu trattenuta a Siena, dapprima nella chiesa dell'ospedale, poi al monastero della Maddalena, successivamente in quello di Santa Maria degli Angeli ed infine nel Museo dell'Opera del Duomo.\nDopo il trasferimento della parrocchia di Chiusdino dalla diocesi di Volterra all'arcidiocesi di Siena, avvenuto nel 1954, il 24 aprile 1977 i chiusdinesi poterono ottenere la consegna della reliquia dalle mani dell'arcivescovo Mario Ismaele Castellano.\nL'Accademia di San Galgano.\nNel 2013 la confraternita ha dato vita ad una Accademia, quale \"\"istituzione culturale di carattere scientifico e soprannazionale, senza scopo di lucro, di identit\u00e0 cattolica\" [...] \"con lo scopo di raccogliere la documentazione, incrementare gli studi, promuovere ricerche e gli scambi culturali in campo nazionale ed internazionale su San Galgano, cavaliere ed eremita, sui luoghi e sulle memorie galganiane, sull\u2019Eremitismo, sul Monachesimo e sulla Cavalleria\" (Statuto, art. 1). Tali fini sono perseguiti attraverso \"la promozione di attivit\u00e0 di carattere culturale e di ricerca, quali convegni, conferenze, dibattiti, seminari, corsi di aggiornamento\"\" (Statuto, art. 3.a) e la pubblicazione del periodico \"Analecta Galganiana\" (Statuto, art. 3.b). \nConfratelli.\nFra i propri membri, la confraternita di San Galgano annovera:"}
{"id": "1339262", "revid": "125932000", "url": "https://it.wikipedia.org/wiki?curid=1339262", "title": "United Rugby Championship", "text": "Lo United Rugby Championship, in precedenza Pro14, Pro12 e Celtic League, \u00e8 una competizione di rugby a 15 per club tra squadre delle federazioni di Galles, Irlanda, Italia e Scozia e dal 2017 Sudafrica.\nFondata nel 2001 dalle federazioni di Galles, Irlanda e Scozia come Celtic League per dare vita a un campionato di livello comparabile alla Premiership inglese, dal 2010 \u00e8 aperto anche a due \"franchigie\" italiane e dal 2011 ha la denominazione di Pro12, poi diventato Pro14 con l'ingresso di due franchigie sudafricane.\nPer esigenze di sponsorizzazione la Lega era nota, dal 2014, con il nome di Guinness Pro12 a seguito di un accordo con il noto produttore di birra irlandese; dal 2011 al 2014 aveva assunto il nome di RaboDirect Pro12 dal nome della banca d'affari RaboDirect e in precedenza, dal 2005 al 2011, quello di Magners League grazie a un contratto di sei anni con lo sponsor Magners, anch'esso irlandese, produttore di sidro.\nIl Pro14 ha valore di torneo di vertice per Galles, Irlanda e Scozia, mentre l'Italia ha il proprio campionato nazionale di prima divisione e il Sudafrica fa anche parte del Super Rugby; tuttavia esso esprime, per ciascuna delle Federazioni europee partecipanti, le squadre che prendono parte alla successiva stagione di competizioni continentali, la European Rugby Champions Cup e la European Rugby Challenge Cup.\nIl formato \u00e8 cambiato a seconda del numero di squadre partecipanti che ha raggiunto nel 2002-03 il massimo di 16; le prime due stagioni il campionato era diviso in due gironi di 7 squadre che si affrontavano in una sola gara, le prime quattro di ogni girone si affrontavano nei play-off. Dal 2003-04 il numero di squadre cala a 12 e il campionato si svolge in un unico girone in cui il primo viene nominato campione.\nDalla stagione 2009-10 alla stagione 2016-17 la formula era una stagione regolare ad andata e ritorno e, alla fine di questa, dei \"playoff\", il torneo \u00e8 stato vinto per quattro volte ciascuna dalla formazione irlandese del Leinster e da quella gallese dell'Ospreys, che sono le squadre che detengono il maggior numero di titoli vinti.\nDal 2017-18 con l'allargamento della competizione alle squadre sudafricane, \u00e8 stato necessario un cambio di formato: due \"conference\" di 7 squadre, ogni squadra affronta, in 21 giornate, le avversarie dello stesso girone in gare di andata e ritorno ed una volta quelle dell'altro girone. Italiane, scozzesi e sudafricane disputano un ulteriore derby per esigenze di calendario. Alla fine della stagione regolare le prime classificate di ogni \"conference\" sono qualificate alle semifinali play-off, mentre le squadre arrivate seconde e terze si affrontano in una partita secca per decretare l'avversaria delle semifinali. \nDall'estate 2021 la competizione ha assunto il nome di United Rugby Championship con l'ingresso di quattro nuove squadre sudafricane: Bulls, Lions, Sharks e Stormers.\nStoria.\nPrima della Celtic League.\nInizialmente Galles e Scozia unirono le proprie forze per i campionati del 1999 e del 2000, con l'estensione della Welsh Premier Division a includere anche le squadre di Edimburgo e Glasgow e formare la Welsh-Scottish League.\nNel 2001 la Irish Rugby Football Union, la Scottish Rugby Union e la Welsh Rugby Union decisero di creare una nuova competizione che avrebbe incluso anche le squadre delle quattro province irlandesi. Da questo accordo nacque la Celtic League.\nAlcuni videro in questa lega il precursore di una competizione britanno-irlandese alla quale avrebbero partecipato anche squadre inglesi. Gi\u00e0 in precedenza infatti c'erano stati contatti tra la WRU e la Rugby Football Union per organizzare un campionato anglo-gallese, ma le trattative si erano interrotte sul numero di team partecipanti per nazione.\nI primi anni.\nLa prima stagione fu disputata tra quindici squadre: la quattro delle province irlandesi (Connacht, Leinster, Munster e Ulster), due dalla Scozia (Edinburgh Reivers e Glasgow) e tutte e nove le squadre della Welsh Premier Division (Bridgend, Caerphilly, Cardiff, Ebbw Vale, Llanelli, Neath, Newport, Pontypridd e Swansea).\nLe squadre vennero divise in due gruppi (di 8 e 7 componenti) e affrontarono gli altri team dello stesso girone una sola volta. Le prime quattro classificate di ogni gruppo passarono alla fase successiva ad eliminazione diretta fino alla finale.\nIl campionato 2001/2002 fu dominato dalle squadre irlandesi poich\u00e9 tutte e quattro raggiunsero i quarti, tre passarono alle semi-finali e la finale vide opposte, sul campo dello Lansdowne Road di Dublino, Leinster e Munster, con i primi vincenti per 24 a 20.\nLa prima stagione della Celtic League si gioc\u00f2 accanto agli altri campionati nazionali.\nLa crescente importanza della Celtic League port\u00f2, nel 2002, all'abbandono della Scottish-Welsh League e al declassamento del campionato interprovinciale irlandese. La seconda stagione, disputata col medesimo format della prima, vide l'introduzione di una terza squadra scozzese, gli Scottish Borders. Il Munster ebbe poche difficolt\u00e0 a vincere la competizione anche grazie all'eliminazione ai quarti dei campioni in carica del Leinster.\nEvoluzione e avvento della \"Regional Era\" gallese.\nUn maggior cambiamento nella filosofia della Celtic League avvenne all'inizio del 2003, dovuto in parte al successo commerciale della lega stessa, ma soprattutto ai contrasti finanziari interni alla federazione gallese. Questi ultimi portarono alla nascita di cinque nuove squadre regionali che presero il posto dei precedenti nove team professionistici. Fu deciso che la Celtic League sarebbe diventata la sola lega professionistica dei tre stati e che vi avrebbero partecipato la quattro squadre irlandesi, le tre scozzesi e, appunto, le nuove cinque gallesi (Cardiff Blues, Celtic Warriors, Llanelli Scarlets, Neath-Swansea Ospreys e Newport Gwent Dragons).\nLa nuova formula della lega prevedeva un girone all'italiana durante il quale tutte le squadre si sarebbero affrontate tra loro due volte (una volta in casa e l'altra in trasferta) per un totale di 22 partite per ogni club. Durante la stagione 2003/04 fu introdotta inoltre la Celtic Cup, una competizione ad eliminazione dirette tra le 12 squadre della Celtic League.\nComunque il campionato, soprattutto per via della scarsa pianificazione dei calendari, vide l'assenza dei giocatori pi\u00f9 importanti in pi\u00f9 di met\u00e0 delle partite. Infatti la lega si sovrappose prima alla\nRugby World Cup del 2003 e successivamente al Sei Nazioni.\nLa stagione fin\u00ec con i Llanelli Scarlets vincitori davanti all'Ulster di quattro punti.\nL'anno seguente il format del campionato, per quanto riguarda i calendari, fu rivisto ancora una volta. Si cerc\u00f2 infatti di non sovrapporre le date delle partite ad altre manifestazioni internazionali e di rendere la lega pi\u00f9 sfruttabile commercialmente. La Celtic League si disput\u00f2 fino ad aprile e successivamente la Celtic Cup fu contesa tra le prime otto squadre classificate. inoltre il numero di squadre partecipanti al campionato cambi\u00f2 nuovamente per la defezione del team regionale gallese dei Celtic Warriors.\nPer la prima volta durante la stagione 2004/05 l'Irlanda fu d'accordo ad utilizzare i piazzamenti nella Celtic League per determinare le squadre che avrebbero partecipato alla Heineken Cup. Le squadre irlandesi per\u00f2, ed in particolar modo Munster e Leinster, snobbarono in parte il campionato, facendo giocare spesso le seconde linee, dando cos\u00ec maggiore importanza agli impegni internazionali. Malgrado questo approccio le due squadre irlandesi finirono seconda (Munster) e terza (Leinster) e Munster vinse la Celtic Cup. Gli Ospreys furono i vincitori della lega, facendo cos\u00ec vincere per la seconda volta di fila una squadra regionale gallese.\nDurante la stagione fu annunciata la \"Rainbow Cup\", che avrebbe dovuto rimpiazzare la Celtic Cup includendo quattro squadre italiane e nove team provinciali sudafricani oltre a quelli della Celtic League. Si ventil\u00f2 anche l'ipotesi che le squadre italiane avrebbero potuto unirsi alla Celtic League. Entrambe queste eventualit\u00e0 si rivelarono comunque infondate.\nL'inizio della stagione 2005-2006 fu travagliato. La potenziale organizzazione di una competizione anglo-gallese, che avrebbe messo in pericolo l'esistenza della Celtic League, port\u00f2 ad uno scontro tra le federazioni rugbistiche \"celtiche\". Malgrado le assicurazioni gallesi riguardo alla non interferenza del nuovo torneo con gli impegni della Celtic League, la SRU e la IRFU (le federazioni scozzese e irlandese) sostennero che la WRU (la federazione gallese) aveva organizzato partite in cinque weekend senza curarsi della Celtic League. Nel giugno 2005 la SRU e la IRFU avrebbero voluto espellere le squadre gallesi dalla lega. Fu proposto di continuare la competizione solo con team scozzesi ed irlandesi per la stagione 2005/06, con la possibilit\u00e0 di aggiungere quattro squadre italiane e di riammettere quelle gallesi nel 2006/07. Fu infine raggiunto un accordo che permise alla Celtic League di essere disputata anche da team gallesi e, con piccoli cambiamenti, si permise a questi ultimi di giocare la Anglo-Welsh Cup.\nMalgrado questi problemi, la lega visse la sua stagione di maggior successo, con il record di presenze ad una partita battuto ben quattro volte. Il pubblico totale della stagione fu di 571,331 persone, circa 50\u00a0000 in pi\u00f9 rispetto all'anno precedente.\nIl campionato arriv\u00f2 all'ultima giornata senza avere ancora un vincitore, con l'Ulster e il Leinster all'inseguimento del titolo. Alla fine la spunt\u00f2 l'Ulster, vincendo all'ultimo minuto contro l'Ospreys con un drop di David Humphreys da 40 metri e finendo la stagione con 75 punti, contro i 74 della seconda.\nLa Magners League.\nNel maggio 2006 la marca di sidro Magners annunci\u00f2 che sarebbe diventata lo sponsor principale della lega per le successive cinque stagioni e che il nome ufficiale di questa sarebbe stato Magners League.\nIl campionato fu vinto dagli Ospreys all'ultima giornata. Infatti la vittoria casalinga dei Cardiff Blues sul Leinster permise agli Ospreys di raggiungere la vetta della classifica con un solo punto di vantaggio proprio sulla squadra di Cardiff.\nDurante la stagione fu nuovamente battuto il record di spettatori per una partita. Infatti il match tra Ulster e Leinster al Lansdowne Road, l'ultimo giocato nello stadio prima della sua demolizione, fu seguito da 48\u00a0000 persone.\nAl termine della stagione la squadra scozzese dei Border Reivers abbandon\u00f2 la competizione lasciando la lega con solo dieci partecipanti, di cui solo due scozzesi (Edinburgh e Glasgow).\nLa Celtic League a 10 squadre dura per sole tre stagioni, in cui a vincere sono Leinster e Munster rispettivamente due e una volta, in questo periodo guadagna terreno l'ipotesi di allargamento del torneo a squadre italiane.\nAmpliamento del torneo.\nNel 2009 il \"Board\" della Celtic League invit\u00f2 la Federazione Italiana Rugby a presentare due franchigie italiane al fine di valutarne l'ammissione a partecipare al torneo a partire dalla stagione 2010-11; la prima selezione, effettuata nel giugno 2009, vide le prescelte in Roma e a Viadana, cosa questa che provoc\u00f2, a livello politico, le proteste di quei partiti, in particolare la Lega Nord, che proposero interrogazioni parlamentari per chiedere conto dell'esclusione di Treviso dalla rosa di candidati a partecipare alla Celtic League.\nL'esclusione di Treviso o di una possibile franchigia mista con Petrarca e Rovigo denominata \"Dogi\", scaten\u00f2 un profondo malumore in tutta la regione, con tanto di raccolte firme nelle piazze per chiedere che venisse riesaminata la possibilit\u00e0 di ammissione per una squadra veneta, storicamente patria del rugby in Italia.\nNell'ottobre 2009 una commissione di revisione nominata dal presidente federale Giancarlo Dondi e presieduta dal trevigiano Zeno Zanandrea ribalt\u00f2 la decisione di qualche mese prima togliendo a Roma la candidatura riportando quindi in corsa Treviso, che si dichiar\u00f2 disponibile ad allestire una squadra per la Celtic League; l'esclusione di Roma provoc\u00f2 a sua volta vibrate proteste nella Capitale, la cui franchigia aveva avuto le garanzie di supporto economico da parte di Comune, Provincia e Regione; a gennaio 2010, tuttavia, il \"board\" della Celtic League, di fronte alle scarse garanzie economiche che le candidature di Treviso e Viadana presentavano, espresse poca fiducia sulla possibilit\u00e0 di un ingresso immediato delle squadre italiane; con un comunicato stampa in cui Dondi attribuisce al \"Board\" della Celtic League il fallimento delle trattative per via delle presunte aumentate richieste di garanzie economiche, che tuttavia la \"League\" stessa sostiene fossero note gi\u00e0 dall'inizio delle trattative la questione sembrava dover essere definitivamente archiviata, ma il reperimento di 3 milioni di euro, di cui la met\u00e0 diviso in parti eguali tra Viadana e Treviso e il resto a carico della stessa FIR, offerto alla Celtic League come copertura delle spese iniziali, ha riaperto le trattative e, infine, l'8 marzo 2010, il Board della Celtic League ha deciso all'unanimit\u00e0 l'ammissione delle due franchigie italiane a partire dalla stagione 2010-11; la franchigia di Viadana si \u00e8 data il nome di Aironi. Le due stagioni degli Aironi si concludono con due dodicesimi posti e la soddisfazione di una vittoria nel derby celtico con Treviso. Il torneo \u00e8 vinto da Munster nel derby contro Leinster.\nIl Pro 12.\nL'apertura al rugby italiano rese obsoleto l'appellativo \"Celtic\" cos\u00ec nel 2011 il torneo cambio nome in Pro12, come il numero di squadre partecipanti. Gli Ospreys vinsero il torneo battendo in finale di nuovo Leinster, alla sua terza finale consecutiva persa.\nNella stagione 2012/2013 la formazione italiana delle Zebre Rugby prende il posto di quella degli Aironi a cui \u00e8 stata ritirata la licenza per partecipare al campionato per problemi economici. La nuova franchigia termin\u00f2 la stagione con zero vittorie eguagliando il record negativo di Caerphilly nel 2001-02 e 2002-03, per Treviso invece si tratta della migliore stagione fino a quel momento, con 10 vittorie e 2 pareggi. In vetta invece Leinster torna campione battendo in finale Ulster.\nLa stagione successiva vede la conferma del Leinster che doppia il titolo dell'anno prima contro Glasgow Warriors e arriva a quota 4 vittorie. Il Pro12 2014-2015 \u00e8 l'anno della rivincita dei Warriors che arriva in finale contro Munster e conquista il primo titolo di una squadra scozzese. Dopo la prima volta di Glasgow l'anno precedente, fu la volta di un'ennesima esordiente a iscrivere il proprio nome nell'albo d'oro della competizione: Connacht, considerata storicamente la pi\u00f9 debole delle quattro province irlandesi e sfavorita nella finale che la opponeva alla pi\u00f9 quotata connazionale Leinster, la batt\u00e9 invece 20-10 e vinse il suo primo titolo del Pro12.\nLa Pro12 2016-2017 registra il ritorno sul gradino pi\u00f9 alto del podio degli Scarlets, giunti terzi in classifica, in semifinale battono Leinster a Dublino 15-27 e in finale segnano sei mete contro Munster battendo gli irlandesi per 46-22.\nIl Pro 14.\nNell'agosto 2017 il torneo vede un nuovo importante ampliamento: il Board ammette due squadre sudafricane, Central Cheetahs e Southern Kings, escluse dal Super Rugby in seguito alla riduzione del numero delle squadre che vi partecipano da 18 a 15..\nA quattro anni dall'ultimo successo, all'Aviva Stadium trionfa il Leinster che batte i campioni uscenti degli Scarlets. Gli irlandesi centrano, inoltre, il \"double\" con la vittoria della Champions Cup (il primo club del Pro14 a riuscirci e il sesto club in Europa).\nFormato della competizione.\nIl formato del Pro14 a partire dal 2017 \u00e8 il seguente: le 14 squadre sono divise in 2 gironi (in inglese \"Conference A\" e \"Conference B\") da 7 squadre ciascuna; ciascun girone comprende due squadre gallesi, due irlandesi e un'italiana, una scozzese e una sudafricana.\nNella prima fase ogni squadra di un girone disputa 21 incontri cos\u00ec ripartite:\nIl punteggio \u00e8 quello dell'Emisfero sud, quindi per ogni partita sono in palio:\nIl piazzamento generale al termine della stagione regolare \u00e8 dato da:\nPer quanto riguarda la fase a \"play-off\":\nIn ogni incontro della fase a \"play-off\" che finisca in parit\u00e0 alla fine dei tempi regolamentari si proceder\u00e0 alla disputa dei tempi supplementari e, in caso di ulteriore parit\u00e0, sar\u00e0 dichiarata vincitrice la squadra che ha marcato il maggior numero di mete; in caso vi sia parit\u00e0 anche in questo fattore le due squadre spareggeranno tramite calci piazzati.\nCopertura televisiva.\nDal 2018/2019 il Pro14 \u00e8 trasmesso in Italia da DAZN. In Galles la competizione \u00e8 invece trasmessa da BBC Two Wales e S4C, in Irlanda da RTE, TG4 e BBC Two Northern Ireland, mentre in Scozia da BBC Alba. \nAlcuni match sono coperti da Sky Sports UK a volte in esclusiva \"de facto\". Le partite riguardanti le compagini sudafricane sono trasmesse da SuperSports.\nAmpie sintesi sono disponibili su Setanta Sports, trasmessa nei paesi di lingua inglese, e su Canal+ in Francia.\nAlbo d'oro.\nFinali.\nFino alla stagione 2013-14, la sede della finale del torneo era quella della squadra meglio classificata tra le due arrivate in finale (tranne i sei anni in cui non erano previsti i play-off). Tuttavia a partire dal Pro12 2014-2015, all'inizio della stagione viene scelto lo stadio che ospiter\u00e0 la finale.\nVittorie regular season.\nIn origine, dal 2001-02 al 2002-03, il formato del torneo erano gironi in cui ogni squadra incontrava tutte le altre dello stesso girone in una partita di sola andata; al termine della stagione regolare le migliori quattro di ogni conference disputavano i play-off.\nDalla stagione 2003-04 fino al 2008-09 la vittoria del campionato viene assegnata alla squadra che conclude la regular season al primo posto, non ci sono play-off.\nDal 2009-10 si cambia: un unico girone in cui le prime quattro accedono alla fase play-off che assegna il titolo di campione.\nL'allargamento geografico alle due squadre sudafricane ha reso necessario il ritorno ad una divisione in due \"conference\", le prime tre di ogni conference partecipa ai play-off per l'assegnazione del titolo."}
{"id": "1339265", "revid": "775372", "url": "https://it.wikipedia.org/wiki?curid=1339265", "title": "Dick Lugar", "text": "Biografia.\nNato e cresciuto ad Indianapolis, Lugar intraprese l'attivit\u00e0 politica con il Partito Repubblicano e divenne sindaco della sua citt\u00e0 nel 1968.\nNel 1974 Lugar si candid\u00f2 al Senato, ma venne sconfitto dal democratico in carica Birch Bayh. Due anni dopo si ricandid\u00f2 per l'altro seggio e stavolta fu lui a sconfiggere il democratico in carica, Vance Hartke. Negli anni successivi Lugar venne riconfermato per altri cinque mandati con elevate percentuali di voto.\nGuid\u00f2 a due riprese la commissione esteri del Senato: tra il 1985 ed il 1987 il suo ruolo fu importante per fermare la corsa agli armamenti e per propiziare la fine dell'apartheid in Sudafrica e del regime di Marcos nelle Filippine.\nNel 2012 Lugar chiese nuovamente la rielezione, ma nelle primarie repubblicane venne sconfitto pesantemente da Richard Mourdock. Quest'ultimo divenne quindi il candidato repubblicano per il seggio, ma perse le elezioni contro il deputato democratico Joe Donnelly.\n\u00c8 morto il 28 aprile 2019 all'Inova Heart and Vascular Institute di Annandale all'et\u00e0 di 87 anni."}
{"id": "1339266", "revid": "110157", "url": "https://it.wikipedia.org/wiki?curid=1339266", "title": "NHL Amateur Draft 1964", "text": "L'NHL Amateur Draft 1964 \u00e8 stato il 2\u00ba draft della National Hockey League. Si \u00e8 tenuto l'11 giugno 1964 presso il Queen Elizabeth Hotel di Montr\u00e9al.\nCos\u00ec come nel caso del Draft 1963 furono ammessi alla selezione i giocatori che avrebbero compiuto i 17 anni di et\u00e0 fra il 1\u00ba agosto 1964 ed il 31 luglio 1965 non appartenenti alle formazioni giovanili sponsorizzate dalle squadre della NHL.\nL'ordine di selezione nel draft fu gi\u00e0 stabilito nel 1963 con la seguente scaletta: Red Wings, Bruins, Rangers, Black Hawks, Maple Leafs e Canadiens. A ciascuna formazione furono concesse quattro scelte, con la possibilit\u00e0 per ciascuna di esse di poter rinunciare ad esse e di far avanzare cos\u00ec la formazione successiva. Quest'anno furono esercitate tutte e 24 le scelte.\nCon la terza scelta dei Boston Bruins, la quattordicesima assoluta, si verific\u00f2 una situazione denominata \"steal of the draft\": Ken Dryden rese nota ai Bruins la propria intenzione di iscriversi alla Cornell University per conseguire un Bachelor of Arts al posto di divenire un giocatore professionista. I Bruins cedettero i diritti di trattativa ai Canadiens, squadra per cui rimase per oltre sette stagioni, conquistando un Conn Smythe Trophy, il Calder Memorial Trophy, cinque Vezina Trophy, cinque apparizioni all'All-Star Game, cinque First All-Star e sei Stanley Cup.\nI Detroit Red Wings selezionarono l'ala destra Claude Gauthier dai Rosemount Midgets, i Boston Bruins invece come seconda scelta puntarono sull'ala destra Alec Campbell, proveniente dai Strathroy Midgets, mentre i New York Rangers scelsero in terza posizione il difensore Bob Graham dei Toronto Marlboro Midgets. Fra i 24 giocatori selezionati 18 erano attaccanti, 5 erano difensori mentre uno era portiere. Dei giocatori scelti solo nove giocarono in NHL, e Ken Dryden entr\u00f2 a far parte della Hockey Hall of Fame.\nTurni.\nLegenda delle posizioni\nA = Attaccante\u00a0\u00a0\u00a0AD = Ala destra\u00a0\u00a0\u00a0AS = Ala sinistra\u00a0\u00a0\u00a0C = Centro\u00a0\u00a0\u00a0D = Difensore\u00a0\u00a0\u00a0P = Portiere"}
{"id": "1339268", "revid": "1573940", "url": "https://it.wikipedia.org/wiki?curid=1339268", "title": "Cattedrale di Troms\u00f8", "text": "La cattedrale di Troms\u00f8 (in lingua norvegese \"Troms\u00f8 domkirke\") \u00e8 la cattedrale di Troms\u00f8 in Norvegia, ed \u00e8 un grande esempio di architettura neogotica. Questa chiesa \u00e8 la cattedrale protestante pi\u00f9 a nord al mondo, e l'unica cattedrale ad essere stata costruita interamente in legno in Norvegia.\nStoria.\nLa prima chiesa di Troms\u00f8 \u00e8 stata costruita nel 1252 dal re Haakon IV di Norvegia come cappella reale. Apparteneva, quindi, al re e non alla chiesa cattolica. Questa chiesa \u00e8 citata pi\u00f9 volte nel medioevo come \"Santa Maria nei pressi dei pagani\" (\"Sanctae Mariae iuxta Pagano\").\nNel 1711 una nuova chiesa \u00e8 stata costruita sul sito dell'attuale cattedrale. Quella chiesa \u00e8 stata sostituita nel 1803 da un altro edificio, poi spostato fuori dalla citt\u00e0 nel 1860 per far posto alla costruzione della cattedrale. La struttura \u00e8 stata completata nel 1861, su progetto dell'architetto Christian Heinrich Grosch. Si trova nel centro della citt\u00e0 di Troms\u00f8 (sull'isola di Troms\u00f8ya) in un sito dove con ogni probabilit\u00e0 c'\u00e8 stata una chiesa dal XIII secolo. La cattedrale \u00e8 stata consacrata il 1\u00ba dicembre 1861 ad opera del vescovo Carl Peter Essendrop. Nel 1862 il campanile \u00e8 stato completato e la campane installate. Tutte le decorazioni interne non sono state completate fino al 1880."}
{"id": "1339269", "revid": "1305772", "url": "https://it.wikipedia.org/wiki?curid=1339269", "title": "Periodo di garanzia televisivo", "text": "Il periodo di garanzia \u00e8 quella fascia temporale entro cui le emittenti televisive garantiscono agli investitori pubblicitari una certa \"garanzia\" di risultati (in termini di audience media). Se l'emittente non raggiunge i risultati promessi rimborsa gli investitori pubblicitari oppure gli fornisce altri spazi pubblicitari gratuitamente. \nPer questo motivo \u00e8 il periodo pi\u00f9 importante ai fini dell'audience, perch\u00e9 si prevede un pubblico pi\u00f9 numeroso e, di conseguenza, gli investimenti monetari sulla pubblicit\u00e0 diventano pi\u00f9 ingenti. La pubblicit\u00e0 rende di pi\u00f9 economicamente perch\u00e9 ci si aspetta ascolti vincenti rispetto al \"periodo di non garanzia\".\nPeriodo e durata.\nIl periodo di garanzia si suddivide in due parti. La prima parte inizia a met\u00e0 settembre per chiudere poco prima di Natale. La seconda comincia a fine gennaio per concludersi (non sempre) i primi di giugno. \n\u00c8 questo il motivo per cui i programmi in cui si crede di meno, in termini di pubblicit\u00e0 e ascolti, vengono inseriti nella programmazione delle vacanze natalizie o estive. \nUn flop televisivo che avviene in periodi di non garanzia fa per questo meno rumore rispetto a una trasmissione che fallisce in periodi di garanzia."}
{"id": "1339272", "revid": "2091899", "url": "https://it.wikipedia.org/wiki?curid=1339272", "title": "Patrick Geddes", "text": "\u00c8 divenuto celebre inoltre per le sue idee innovative in diversi campi, tra cui la botanica, l'educazione, la museografia, l'economia, la geografia o la progettazione e soprattutto l\u2019ecologia, nonch\u00e9 per la sua corrispondenza con alcuni suoi contemporanei, quali Kropotkin, Charles Darwin, Mahatma Gandhi, Rabindranath Tagore e Albert Einstein.\nPioniere dell\u2019ecologia urbana.\n\u00ab L\u2019urbanistica vera e propria nasce quando Patrick Geddes si ispirer\u00e0 a Kropotkin per elaborare gli strumenti di studio delle citt\u00e0 e le pratiche possibili di intervento. Grande viaggiatore anche lui, sospeso tra l\u2019India e la nativa Scozia, porr\u00e0 le basi per una matrice umanistica della pianificazione e dell\u2019urbanistica. \u00bb Un\u2019urbanistica che, ovviamente, si inserisce nel contesto del territorio.\nNel periodo in cui l\u2019ecologia si stava man mano elaborando come disciplina vera e propria, distinta dalla biologia, Geddes inventa diversi concetti essenziali tra cui quelli di bioregionalismo, conurbazione o giardino pedagogico. \u00c8 stato il primo in Europa a definirsi architetto di paesaggio e a praticare l\u2019architettura del paesaggio, termini usati negli Stati Uniti dalla ditta di Frederick Law Olmsted. Geddes concepiva un parco urbano praticamente come una \u00abcattedrale laica per la citt\u00e0\u00bb, un ecosistema in equilibrio tra passato e presente che lascia il futuro aperto e permette di sviluppare il senso civico degli abitanti, alla pari del museo o dell'universit\u00e0.\nTra citt\u00e0 e spazi naturali, un equilibrio vitale.\nNon a caso, \u00e8 considerato il primo ad aver evidenziato la necessit\u00e0 di coltivare e mantenere delle \"green belts\", \u00abcinture verdi\u00bb alternando orti e giardini intorno alle citt\u00e0. Una delle tante nozioni sue che doveva influenzare notevolmente il famoso movimento delle citt\u00e0-giardino fondato da Ebenezer Howard, che promuove tra l'altro di limitare la crescita delle aree urbane in modo da garantire degli scambi sempre vivaci tra citt\u00e0, campi coltivati e spazi naturali.\nCos\u00ec, nel pianificare Tel Aviv (1925-1929), accanto all'antico porto di Jaffa nell'allora Palestina, prevede di moltiplicare i percorsi pedonali e di ridurre al minimo il traffico motorizzato, puntando sull'abbondanza di giardini di quartiere, parchi pubblici e piante ovunque per garantire l'identit\u00e0 e la vitalit\u00e0 della citt\u00e0.\n\u00c8 principalmente a Dundee, dove l'universit\u00e0 lo impegna sei mesi all'anno, che matura il suo pensiero sul \"town planning\", pianificazione urbana strettamente collegata con la giustizia sociale, in modo che l'urbanismo di Geddes coinvolge sempre gli abitanti in comunit\u00e0 attive al mantenimento del proprio ambiente, \"integrated communities\". Pensiero che poi svilupp\u00f2 in pratica in diverse parti di Gran Bretagna e all'estero.\nInsegnante atipico.\nBench\u00e9 del tutto refrattario al sistema scolastico ed universitario (prese un diploma in biologia con il minimo dei voti), insegn\u00f2 la zoologia all'universit\u00e0 di Edimburgo dal 1880 al 1888, la botanica all'Universit\u00e0 di Dundee dal 1888 al 1919, e la sociologia all'Universit\u00e0 di Bombay dal 1919 al 1924.\nTra tante affinit\u00e0 con il gran poeta bengali Rabindranath Tagore, Geddes condivide la passione dell'insegnamento e il rispetto dell'infanzia. \u00abPi\u00f9 progredisce la scienza della psicologia e pi\u00f9 si impara e si approfondisce non solo l'influenza fondamentale dei genitori e degli avi, l'importanza delle condizioni iniziali, ma pure il significato delle emozioni e delle fantasie dei bambini, dei loro sogni e delle loro azioni.\u00bb\n\"By Doing We Learn\", \u00e8 con il fare che s'impara.\nConvinto che \u00abl'educazione \u00e8 il motore del cambiamento sociale e di una cittadinanza attiva\u00bb, basa il suo insegnamento non solo sulla lettura di testi o i corsi in aula, ma soprattutto sulla pratica, \"By Doing We Learn\", \u00e8 con il fare che s'impara. Perci\u00f2 s'impegna a portare avanti, ovunque vive, attivit\u00e0 all'aperto guidate dal suo motto \u00abconiugando rispettivamente \"hand, heart, and head\", mano, cuore e testa\u00bb: creazione in qualsiasi spazio abbandonato in citt\u00e0 di giardini ed orti in modo da produrre cibo locale, osservazione e studio della biodiversit\u00e0, delle forme vitali e dei cambiamenti stagionali, rinforzamento della coesione sociale con la consapevolezza ecologica e l'impegno collettivo.\nAltra delle sue numerose invenzioni, quella che realizza la sintesi tra museo, universit\u00e0 e laboratorio con la \"outlook tower\" inaugurata nel 1892 nel centro storico rinnovato della capitale scozzese, assai diversa dell'oggetto turistico che diventer\u00e0 in seguito. Abbinando su sei piani camera oscura e torre d'osservazione, questo monumento-faro di Edimburgo va considerato come il primo laboratorio di sociologia al mondo, concepito sia come modello di preservazione di un edificio antico che come spazio di anticipazione, conservatorio di storia locale, museo d'urbanistica civile, luogo didattico e memoriale dove pensare l'ambiente circostante tramite vari punti di vista, ottici e tematici.\nDirottando sin dall'inizio qualsiasi abitudine di percorso,\nInventore di una geografia evolutiva.\nInventa il modello della \u201csezione di valle\u201d, tramite il quale si usa descrivere le complesse interazioni tra biogeografia, geomorfologia e sistemi antropici e dove si vorrebbe dimostrare che le \u201cnaturali occupazioni\u201d come la caccia, l'attivit\u00e0 estrattiva, o la pesca sono supportate da geografie fisiche che rispettivamente determinano diversi modelli dell'insediamento umano. Un tipo di modello con il quale la nozione tecnica di bacino idrografico non esclude n\u00e9 la cultura umana, n\u00e9 le specificit\u00e0 climatiche o la configurazione paesaggistica.\nUna rimodellazione esemplare.\nDopo aver visitato la Scozia, il geografo anarchico \u00c9lis\u00e9e Reclus e suo fratello antropologo \u00c9lie Reclus pubblicano nel 1904 un testo entusiastico sulla rimodellazione dell\"'Old Town\" di Edimburgo che Geddes sta svolgendo con grande cura del contesto storico e regionale. Alla pari dei due fratelli con i quali rimase amico, Geddes considera la geografia in effetti come scienza in evoluzione, abbinandola sempre molto concretamente, nelle sue gite educative, sia con la storia del luogo che con la biologia (zoologia, botanica), la geologia e la sociologia.\nQuesta rimodellazione poi \u00e8 strettamente legata alla vita personale di Geddes, in quanto la porta avanti con Anna Morton, la donna che sposa dopo aver fondato con lei una societ\u00e0 filantropica. \u00ab La Old Town di Edimburgo era infatti la parte pi\u00f9 degradata della citt\u00e0 nella seconda met\u00e0 dell\u2019Ottocento. Patrick Geddes e la sua famiglia comprano una vecchia casa e vi si trasferiscono, e animano un lungo processo di (auto)ristrutturazione urbana, del quale l\u2019Outlook Tower costituisce il fulcro conoscitivo e organizzativo: risanano le case, creano una cooperativa di abitanti che ricostruisce il quartiere di Ramsay Gardens, inventano un\u2019universit\u00e0 popolare e un ostello studentesco autogestito, censiscono gli spazi vuoti della citt\u00e0 antica (i terreni di risulta, i terrazzi abbandonati) e cominciano a recuperarli, coinvolgendo direttamente le famiglie e i bambini, creando giardini, orti, playground. \u00bb\n\"Survey Before Plan\", il sopralluogo rivelatore di \"genius loci\".\nPer Geddes, si tratta sempre di partire dal sopralluogo accurato, \"survey\", osservazione pluridisciplinare di terreno, per elaborare il progetto (\"design\"), allo scopo di individuare tutte le possibilit\u00e0 di mantenimento e miglioramento del tessuto vitale, \"web of life\", sotto tutti i suoi aspetti, sociali e naturali.\nIn questa conferenza del 1904 all'Universit\u00e0 di Londra alla quale assiste anche Ebenezer Howard, Geddes insiste pi\u00f9 volte sulla nozione di \"design\", dandole precisamente il significato che prevale tuttora, quello di progettazione sia grafica (disegno) che concettuale. Il progetto di Dunfermline riguarda il luogo di origine del miliardario statunitense Andrew Carnegie, in quanto il famoso mecenate chiese a Geddes e a Thomas Mawson, altro architetto di paesaggio, di concepire una rimodellazione monumentale per l'ampio terreno comprato a questo scopo. Anche se nessuno dei loro progetti fu ritenuto valido, ambedue influenzarono notevolmente il \"design\" dell'attuale parco Pittencrieff e rimangono esemplari nel campo dell'architettura di paesaggio e della progettistica \"tout court\".\nScienziato completo.\nVita natural durante, Geddes promuove in teoria e in pratica un approccio pluridisciplinare della scienza, collegando le tematiche e gli oggetti di studio per farli interagire indipendentemente dai compartimenti accademici. Dal 1883 al 1903, organizza gli \"Summer Meetings of Art and Science\", \u00abIncontri estivi di arte e scienza\u00bb che dureranno sempre pi\u00f9 a lungo ed amplieranno di continuo i loro campi d'intervento per attrarre partecipanti sempre pi\u00f9 numerosi da tutta Europa e dall'America. Dal 1890 al 1913, fa girare tra Edimburgo, Londra, Dublino, Belfast e Gand \"Cities Exhibition\", la sua mostra sulla pianificazione territoriale, il cui materiale scompare nel 1914, all'inizio della guerra, nel naufragio della \"Clan Grant\", la nave che lo trasporta in India. Gli amici di Geddes lo aiutano allora a radunare altro materiale, in modo che l'inaugurazione della mostra possa svolgersi lo stesso a Madras nel gennaio 1915, con solo due settimane di ritardo.\n\u00c8 in India che Geddes trascorre gran parte della sua vita attiva, pianificandovi parecchie citt\u00e0. Nel 1918, inaugura all'universit\u00e0 di Bombay la cattedra di Civilt\u00e0 e sociologia che ha contribuito a fondare e dove insegna dal 1919 al 1924, anno in cui torna definitivamente in Europa. Nel 1920, scrive una biografia di Jagadish Chandra Bose, fisico indiano suo contemporaneo all'origine di varie invenzioni nel campo dell'elettromagnetismo, che lasci\u00f2 la fisica per dedicarsi alla fisiologia vegetale.\nDecisamente pacifista, Geddes condivide pure le idee di Tagore in campo di educazione ed ecologia, cosicch\u00e9 contribuisce nel 1921 alla fondazione dell'universit\u00e0 internazionale Visva-Bharati a Santiniketan nel Bengala occidentale, a scopo di \u00abfavoreggiare gli incontri tra Est ed Ovest per il beneficio dell'umanit\u00e0\u00bb. La loro amicizia amplier\u00e0 importanti scambi educativi tra India e Scozia, tuttora attivi.\nLa passione dei giardini.\nDi ritorno in Europa nel 1924 dopo aver perso la moglie ed un figlio, Geddes si stabilisce con la figlia Norah a Montpellier, citt\u00e0 del sud della Francia sviluppatasi intorno alla sua facolt\u00e0 di medicina sin dai tempi medievali, e la cui scuola di vitalismo manteneva legami antichi con quella scozzese. Vi crea il Coll\u00e8ge des \u00c9cossais, un centro d'insegnamento e di ricerca pluridisciplinare per studenti di ogni provenienza, secondo un'idea gi\u00e0 maturata durante un primo soggiorno a Montpellier nel 1890, su invito dell'amico biologo botanico e insegnante Charles Flahault.\nAcquisisce un pezzo di gariga a nord-ovest della citt\u00e0, dove fa costruire dei padiglioni per studenti e una \"Outlook Tower\" simile a quella dell\u2019\"Old Town\" di Edimburgo in mezzo ad un parco formato da giardini tematici, dove \u00abla sua ecologia umana unisce natura e civilt\u00e0\u00bb. Cos\u00ec Geddes conclude la sua vita realizzando ancora una volta ci\u00f2 che Thierry Paquot, filosofo francese specialista d'urbanistica, considera una delle sue pi\u00f9 splendide invenzioni: quella del \u201dgiardino pedagogico\u201c.\nAndr\u00e9 Schimmerling, che fu interprete e discepolo suo al Coll\u00e8ge prima di diventare a sua volta architetto urbanista e fondatore della rivista Le Carr\u00e9 Bleu, \u00e8 deceduto nel novembre 2009. Suo figlio Paul ha rammentato allora che Andr\u00e9 Schimmerling considerava il suo incontro con Patrick Geddes come uno degli avvenimenti pi\u00f9 importanti della sua esistenza e che continu\u00f2 sempre ad evocarlo. \u00abOgni mattina venivamo a far giardinaggio, in quanto il lavoro manuale faceva parte dell'insegnamento. Cos\u00ec mio padre mi ha mostrato sia i giardini del Coll\u00e8ge des \u00c9cossais che l'ideale di Patrick Geddes: insegnare le scienze, l'urbanistica e l'arte in un giardino. \"Vivendo discimus\". \u00bb.\nIl sito intero del Coll\u00e8ge des \u00c9cossais, padiglioni e giardini, \u00e8 stato classificato monumento storico nel dicembre 2013.\nVitalit\u00e0 di un pensiero universale.\nDi continuo scrive libri e pubblica riviste che ricoprono volutamente tutte le discipline scientifiche: biologia (zoologia, botanica), teoria dell'evoluzione, geologia, geografia, economia, ecologia, sociologia, storia, arte, museografia, scienze politiche, agricoltura, architettura e urbanistica, ma pure religione, filosofia, racconti di viaggio e poesia. Per questo e per aver fondato diverse discipline, quale il bioregionalismo, l'ecologia urbana o l'architettura di paesaggio, Patrick Geddes viene paragonato ai geni del periodo rinascimentale (\"a True Renaissance Man\") e fu lodato da Einstein per la sua mente innovativa.\nIn pratica, l'uomo descritto dai fratelli Reclus, \u00abfamoso come botanico, meno noto come storico, ma che la sa lunga\u00bb, personifica una concezione vivace e altruista della scienza.\nIspir\u00f2 l'essenziale dei lavori di Lewis Mumford, che lo cita spesso come il suo \"maestro, \u00abmy master Patrick Geddes\u00bb\".\nRiconoscimenti.\nGli \u00e8 stata intitolata un'isola russa dell'Oceano Artico."}
{"id": "1339275", "revid": "287204", "url": "https://it.wikipedia.org/wiki?curid=1339275", "title": "Rudy Fernandez", "text": ""}
{"id": "1339277", "revid": "1543377", "url": "https://it.wikipedia.org/wiki?curid=1339277", "title": "NHL Amateur Draft 1965", "text": "L'NHL Amateur Draft 1965 \u00e8 stato il 3\u00ba draft della National Hockey League. Si \u00e8 tenuto il 27 aprile 1965 presso il Queen Elizabeth Hotel di Montr\u00e9al.\nL'et\u00e0 minima per la selezione fu innalzata da 16 a 18 anni di et\u00e0. Ai club non era permesso iniziare a trattare con i giocatori dell'eventuale contratto da professionisti prima del diciannovesimo compleanno. La NHL raggiunse inoltre un accordo con la AHL, la CHL e la WHL per permettere alle formazioni delle tre leghe di prendere parte al draft al termine dei quattro turni riservati alle franchigie della NHL. Mentre alle squadre di AHL e WHL furono concesse tre scelte a quelle della CHL ne furono concesse due.\nL'aumento dell'et\u00e0 minima per i giocatori ridusse drasticamente il numero e la qualit\u00e0 dei giocatori selezionabili, infatti raggiunta la maggiore et\u00e0 quasi tutti i giocatori o militavano nelle formazioni giovanili sponsorizzate o erano gi\u00e0 professionisti. Questi elementi portarono alla scelta di soli 11 giocatori, il numero pi\u00f9 basso nella storia dell'NHL Entry Draft. La scarsit\u00e0 di giocatori port\u00f2 i Boston Bruins a rinunciare alla prima scelta assoluta, mentre i Toronto Maple Leafs decisero direttamente di non presentarsi al Draft. L'unica squadra al di fuori della NHL che esercit\u00f2 la facolt\u00e0 di selezionare un giocatore fu quella dei Pittsburgh Hornets della AHL che scelse alla posizione numero 11 Gary Beattie.\nI New York Rangers esercitarono il diritto di prima scelta selezionando l'ala destra Andr\u00e9 Veilleux dai Montreal Rangers, i Chicago Black Hawks invece come seconda scelta puntarono sull'ala destra Andy Culligan, proveniente dai St. Michael's Buzzers, mentre i Detroit Red Wings scelsero in terza posizione il difensore George Forgie dei Flin Flon Bombers. Fra gli 11 giocatori selezionati 8 erano attaccanti, 2 erano difensori mentre uno era portiere. Dei giocatori scelti solo due giocarono in NHL, e nessuno di essi entr\u00f2 a far parte della Hockey Hall of Fame.\nTurni.\nLegenda delle posizioni\nA = Attaccante\u00a0\u00a0\u00a0AD = Ala destra\u00a0\u00a0\u00a0AS = Ala sinistra\u00a0\u00a0\u00a0C = Centro\u00a0\u00a0\u00a0D = Difensore\u00a0\u00a0\u00a0P = Portiere"}
{"id": "1339283", "revid": "1573940", "url": "https://it.wikipedia.org/wiki?curid=1339283", "title": "Cattedrale dell'Artico", "text": "La cattedrale dell'Artico (in lingua norvegese \"Ishavskatedralen\", letteralmente \"la cattedrale del mar Artico\") \u00e8 una chiesa situata nella citt\u00e0 di Troms\u00f8, in Norvegia.\nFormalmente \u00e8 una chiesa, e non una cattedrale; \u00e8 stata costruita nel 1965 in stile moderno, prevalentemente in cemento, su progetto di Jan Inge Hovig.\nTra le pi\u00f9 note costruzioni di Troms\u00f8, \u00e8 stata paragonata alla celebre Opera House di Sydney, per le evidenti similarit\u00e0 architettoniche."}
{"id": "1339286", "revid": "1259603", "url": "https://it.wikipedia.org/wiki?curid=1339286", "title": "Amnistia Togliatti", "text": "La cosiddetta \"amnistia Togliatti\" fu un provvedimento (decreto presidenziale 22 giugno 1946, n.4) di estinzione delle pene proposto alla fine della Seconda guerra mondiale nella neonata Repubblica Italiana dal Ministro di grazia e giustizia Palmiro Togliatti e approvato dal primo governo De Gasperi. Il provvedimento fu introdotto in un paese dilaniato dal conflitto e dalla guerra civile scoppiata dopo l\u2019armistizio di Cassibile del 3 settembre e il Proclama Badoglio del successivo 8 settembre 1943. La guerra di liberazione sfoci\u00f2 in un periodo confuso e violento di giustizia sommaria e di forte sete di giustizia, durante il quale la giustizia ordinaria dello Stato venne ristabilita gradualmente.\nIl ministro Togliatti present\u00f2 il provvedimento di clemenza come giustificato dalla necessit\u00e0 di un \u201crapido avviamento del Paese a condizioni di pace politica e sociale\u201d. L'amnistia comprendeva i reati comuni e politici, compresi quelli di collaborazionismo con il nemico e reati annessi, ivi compreso il concorso in omicidio, pene allora punibili fino ad un massimo di cinque anni, i reati commessi al Sud dopo l'8 settembre 1943 ed i reati commessi al Centro e al Nord dopo l'inizio dell'occupazione militare alleata.\nL\u2019emanazione del provvedimento di amnistia e le rapide scarcerazioni di massa provocarono immediatamente vaste reazioni negative nel paese, tra i partigiani, la popolazione comune e le forze politiche.\nL'amnistia fu il provvedimento cardine di un pi\u00f9 lungo processo di transizione politica e di giustizia, teso ad un rapido superamento (nel segno della riabilitazione e dell'assoluzione) delle violenze della guerra civile e della liberazione. Tale processo era iniziato alla fine del 1945, aveva fondamenti politici e fu ulteriormente accelerato dall'operato della Corte suprema di cassazione.\nL\u2019amnistia del 1946 e i successivi provvedimenti ad essa collegati sono stati spesso fonte di forti controversie, associate alla costituzione della memoria storica sia del fascismo, sia della resistenza.\nContesto storico.\nIl provvedimento di amnistia del giugno 1946 fu introdotto in un paese dilaniato dal conflitto e dalla guerra civile insorta dopo l\u2019armistizio. La liberazione sfoci\u00f2 in un periodo confuso e violento di giustizia sommaria. La Repubblica Italiana era nata pochi giorni prima, il 2 giugno 1946, in base ai risultati di un referendum istituzionale indetto per determinare la forma di governo dopo la fine della Seconda guerra mondiale. La sete di giustizia, che nasceva dal ventennio di dittatura fascista e dalla repressione nazifascista, si mescol\u00f2 ad antichi rancori e a vecchie e nuove tensioni politiche ed economiche. Nei dodici mesi precedenti l\u2019amnistia, la giustizia ordinaria dello Stato venne ristabilita gradualmente, tra l\u2019emerge del nuovo sistema politico e la sostanziale continuit\u00e0 dell\u2019apparato statale.\nDall'armistizio, attraverso la guerra civile, alla liberazione.\nNel luglio 1943 le forze alleate sbarcarono in Sicilia. Il 3 settembre 1943 l\u2019Italia firm\u00f2 l\u2019armistizio, arrendendosi senza condizioni agli Alleati, i quali le riconobbero il vago status di \u201ccobelligerante\u201d. Il Generale Badoglio annunci\u00f2 l\u2019Armistizio l\u20198 settembre. L\u2019esercito italiano si dissolse e re Vittorio Emanuele III abbandon\u00f2 Roma. Il periodo successivo all'armistizio fu drammatico e confuso. Subito dopo la caduta del regime, si diffusero assalti e saccheggi da parte della popolazione contro bersagli del Partito Nazionale Fascista o ritenuti ad esso associati. In pochi giorni si contarono decine di morti e centinaia di feriti, quasi esclusivamente causati dall'intervento dell\u2019esercito e della pubblica sicurezza contro i manifestanti.\nL\u2019esercito tedesco occupava l'Italia settentrionale e centrale. Mussolini insedi\u00f2 la Repubblica Sociale Italiana (RSI), controllata di fatto dalla Germania. La resistenza armata partigiana si diffuse, mentre gli Alleati bombardavano citt\u00e0 ed infrastrutture. Gli operai in molte fabbriche scioperavano. Lo scontro bellico tra forze alleate e esercito tedesco gener\u00f2 al suo interno una guerra civile, che si diffuse in tutta l\u2019Italia centro-settentrionale, mentre il fronte saliva verso nord, in un paese frantumato e con due governi. L\u2019esercito nazista attu\u00f2 una strategia del terrore, dirigendo le forze della RSI verso le forze partigiane e la popolazione civile. La prospettiva crescente di sconfitta aliment\u00f2 un\u2019ondata di repressione e violenza da parte delle forze della RSI, che si muovevano con una logica squadrista spesso senza un reale controllo centrale. Rastrellamenti, delazioni, arresti, torture, uccisioni e deportazioni colpirono sia partigiani sia civili. Lo scontro fu costellato da centinaia di eccidi. Le vittime civili di stragi e massacri, che colpirono dalle grandi citt\u00e0 alle comunit\u00e0 pi\u00f9 remote, sono state stimate in eccesso di 10,000.\nNel frattempo, prendeva piede la Campagna d'Italia: truppe alleate avanzarono dal sud, dove stabilirono il Governo Militare Alleato (Amgot), che si appoggi\u00f2 alle \u00e9lites locali, arroccate in una realt\u00e0 sociale di arretratezza e sfruttamento. Nel gennaio 1944 le truppe alleate sbarcarono ad Anzio e raggiunsero Roma all'inizio di giugno. Nel centro-nord imperversava il conflitto e cresceva la resistenza partigiana. La RSI a gennaio process\u00f2 e giustizi\u00f2 alcuni dei gerarchi che avevano votato la destituzione di Mussolini; a febbraio introdusse la pena di morte per i renitenti alla leva. Le forze politiche antifasciste cominciarono a riorganizzarsi.\u00a0 Nell'aprile venne costituito il governo Badoglio (Partito Democristiano, Partito Socialista, Partito Comunista, Partito d\u2019Azione, Partito Liberale, Partito Democratico del Lavoro). Due mesi dopo fu la volta del primo Governo Bonomi. Il secondo governo Bonomi venne costituito nel dicembre 1944, dopo la fuoriuscita del Partito d\u2019Azione e del Partito socialista. Lo scontro militare e la repressione nazi-fascista continuarono durissimi per tutto l\u2019inverno, fino all'avanzata finale delle forze alleate nella primavera successiva, l\u2019inasprirsi della lotta partigiana e l\u2019insurrezione nelle principali citt\u00e0 nell'aprile 1945. Nello stesso mese Mussolini e altri gerarchi vennero catturati e giustiziati dai partigiani. Il 7 maggio 1945 fu firmata la resa incondizionata dell\u2019esercito tedesco.\u00a0\nInsurrezione e violenza post-bellica.\nLe settimane a cavallo della liberazione furono convulse e sanguinose, tra tribunali partigiani approssimativi, vendette ed esecuzioni sommarie a carico di gerarchi e altri fascisti. Ci fu una diffusa partecipazione popolare nella repressione dei fascisti e molti atti di violenza incontrollata, dove gli istinti di rivalsa e vendetta si mischiavano talora a violenza comune. Il numero di uccisioni causate dall'insurrezione dopo la liberazione \u00e8 incerto ed \u00e8 stato molto dibattuto: le stime pi\u00f9 citate parlano di circa 10-15,000 morti.\nGli Alleati cercarono di perseguire rapidamente smobilitazione e disarmo dei partigiani. Molti resistevano al disarmo e la smobilitazione si protrasse per mesi, durante i quali continuarono episodi di violenza e giustizia sommaria, legati a un confuso misto di istanze della Resistenza e motivi politici pi\u00f9 generali e fintanto lotta di classe. Ci furono ordini contro la giustizia sommaria da parte sia delle organizzazioni partigiane, sia degli Alleati, ma la frammentazione delle forze partigiane e il clima generale li resero poco efficaci. La giustizia sommaria si diffuse e prese di mira per lo pi\u00f9 associati al fascismo, ma anche accusati di delazione, proprietari terrieri e persone comuni.\nDurante l\u2019estate del 1945, l\u2019avvio del lavoro dei tribunali ordinari si sovrappose alla continuazione di episodi di giustizia sommaria da parte di partigiani o altri. La violenza era alimentata della sete di giustizia e dalla mancanza di fiducia nella giustizia di Stato. Ci furono numerose incursioni nelle carceri ed esecuzioni sommarie di fascisti incarcerati, nonch\u00e9 aggressioni a fascisti rientrati nei loro luoghi di origine. Le motivazioni della Resistenza si mischiarono a vecchi rancori e a ragioni economiche, in un tessuto sociale fratturato dopo i decenni di dittatura e repressione, guerra e insurrezione.Nel clima di illegalit\u00e0 diffusa, assieme alla violenza di ispirazione politica, si moltiplicarono i crimini comuni, come le rapine a mano armata.\nEpisodi di violenza politica continuarono anche tra il 1945 e 1946. Ci furono diversi omicidi che vennero condotti da o furono attribuiti a partigiani comunisti. Le vittime inclusero anche persone non legate al fascismo. Molti di questi episodi ebbero vasta risonanza. Crebbe la sensazione di un nuovo crescente confronto politico che superava l\u2019istanza della Resistenza; la violenza in periferia soggiaceva all'antagonismo e alla ricerca di nuovi equilibri politici tra le forze che ora ambivano a gestire il paese, principalmente la Democrazia Cristiana e il Partito Comunista Italiano. Si diffuse il crescente timore di un nuovo conflitto violento e di forze insurrezionali comuniste. Al contempo, piccoli gruppi di reduci della RSI tentarono di riorganizzarsi e condussero azioni dimostrative.\nGiustizia post-bellica.\nDurante la fase finale del conflitto, il movimento della resistenza cominci\u00f2 a preparare la gestione della giustizia contro i gerarchi e personale fascista ed in particolare i membri della Repubblica Sociale, identificati come collaborazionisti con l\u2019occupazione tedesca. Dall'estate del 1944 i comitati di liberazione si prepararono ad istituire tribunali popolari e commissioni per l\u2019epurazione.\nNel luglio 1944, in pieno conflitto civile in nord Italia e prima del picco della repressione nazi-fascista, il governo Bonomi var\u00f2 la prima norma volta a perseguire i reati fascisti. Il decreto legislativo luogotenenziale 27 luglio 1944, n. 159 stabil\u00ec nuove forme di reato e ne affid\u00f2 la giustizia alle corti ordinarie, salvo per i pi\u00f9 alti gerarchi fascisti. Esso annull\u00f2 le norme penali pre-esistenti che tutelavano le istituzioni fasciste; prevedette l\u2019ergastolo e reintrodusse la pena di morte per i membri del governo fascista e i gerarchi \"colpevoli di aver annullate le garanzie costituzionali, distrutte le libert\u00e0 popolari, creato il regime fascista, compromesse e tradite le sorti del Paese condotto all'attuale catastrofe\" (Art. 2); e assoggett\u00f2 alle vigenti norme penali gli squadristi, e quanti erano stati responsabili \"dell\u2019insurrezione del 28 ottobre 1922 del colpo di Stato del 3 gennaio 1925\" (Art. 3, che fa riferimento alle date della marcia su Roma del 1922 e al discorso di Mussolini del gennaio 1925). L\u2019Art. 5 introdusse il reato di collaborazionismo con l\u2019esercito tedesco, punibile in base al Codice penale militare di guerra, e applicabile sia a militari sia a dei civili. Gli imputati principali (per i crimini identificati dall'Art. 3) erano perseguiti presso l'Alta corte di giustizia per le sanzioni contro il fascismo, stabilita dallo stesso Decreto; mentre gli altri imputati minori erano affidati alla magistratura ordinaria. Le sentenze dell\u2019Alta Corte non erano appellabili.\nIl 25 aprile 1945, il Comitato di Liberazione Nazionale Alta Italia (CLNAI) istitu\u00ec i Tribunali del popolo. Questi non traevano la loro legittimit\u00e0 dalle leggi ordinarie, ma dai Comitato di Liberazione Nazionale (CLN), che designavano sia i giudici popolari, sia i giudici e pubblici ministeri. Le funzioni di pubblico ministero erano attribuite a Commissioni di giustizia che fungevano anche da polizia politica, organi inquirenti e organi di controllo politico sull'attivit\u00e0 dei tribunali. Ad essi il CLNAI attribu\u00ec il mandato di trattare tutti i delitti fascisti commessi sin dal 1922.\nTre giorni prima dell\u2019emanazione della direttiva del CLNAI, nell'imminenza della liberazione, il governo Bonomi eman\u00f2 un decreto per evitare lo scivolamento verso una giustizia rivoluzionaria.Il dlgt. 22 aprile 1945, n. 142 rafforz\u00f2 la presunzione di colpevolezza degli esponenti della RSI e affid\u00f2 la giustizia dei crimini fascisti a degli organi giudiziari speciali territoriali: le Corti straordinarie d\u2019assise, previste in ogni capoluogo di provincia. Questi tribunali erano dunque organi temporanei e specializzati della giustizia ordinaria, composti da giudici popolari e da magistrati. Il decreto attribuiva loro autorit\u00e0 di trattare i delitti di collaborazionismo (e non quelli pi\u00f9 estesi previsti dalla direttiva del CNAIL). Le loro sentenze erano appellabili in Cassazione.Il provvedimento era destinato a rimanere in vigore per sei mesi.\nNelle settimane immediatamente successive alla liberazione furono anche istituiti molti Tribunali di guerra, autorizzati dagli alleati, che emettevano sentenze inappellabili. Essi operarono basandosi sull'accertamento delle cariche ricoperte dagli imputati fascisti e applicarono la pena di morte nel caso di coloro che avevano ricoperto ruoli di comando nelle forze pi\u00f9 famigerate della RSI o alti ruoli politici. \nLa tensione, a cavallo della liberazione, tra i tribunali del CNAIL e la ricostituzione della giustizia ordinaria denota la mancanza di fiducia da parte delle forze della resistenza nella volont\u00e0 politica ed efficacia del nuovo ordine nel punire fascisti e collaborazionisti. Tuttavia i tribunali popolari, ove istituiti, durarono solo poche settimane.\nDall'inizio di giugno 1945, i tribunali ordinari ripresero di fatto il controllo della giustizia, rilevando un carico di processi molto elevato, data la massa di arresti e continue denunce. Solo in Lombardia c\u2019erano 21,000 arrestati.Le corti d\u2019assise straordinarie si mossero generalmente molto alacremente, istruendo, durante i primi mesi di lavoro, numerosi processi, anche a carico di persone di alto profilo politico.Durante i primi tre mesi di lavoro nell'Italia settentrionale, esse celebrano oltre 10,000 processi e ne istruirono altri 4,000. Durante i primi cinque mesi di funzionamento, 270 imputati vennero condannati a morte, 122 dei quali videro la sentenza confermata in Cassazione. Le esecuzioni furono una novantina; esse erano ostacolate dal frequente rifiuto di carabinieri e militari di farne parte. Le Corti operarono tra forti pressioni da parte del pubblico e dei familiari delle vittime degli episodi di violenza nazi-fascista, che spesso resero il clima dei processi incandescente, e le loro procedure irregolari.\nNello stesso tempo l\u2019Alta Corte, dopo un inizio promettente nel trattare casi di alto profilo, perse presto prestigio, passando a trattare casi di secondo piano. Essa non ricevette un efficace sostegno di mezzi dal governo perch\u00e9 il suo operato rischiava di toccare \u201cle strettissime relazioni tra la monarchia, le vecchie \u00e9lite di potere e il fascismo\u201d, minando cos\u00ec i nuovi equilibri politici in via di costituzione. Il ruolo dell\u2019Alta Corte era anche osteggiato delle forze Alleate per timore che sue azioni colpissero persone associate ai rapporti tra forze alleate e governo italiano. \nNell'ottobre 1945 il Ministro Togliatti determin\u00f2 la cessazione delle Corti d\u2019assise straordinarie e il trasferimento del loro lavoro alle sezioni speciali delle Corti d\u2019assise ordinarie, che rimasero in funzione sino alla fine del 1947. Questa riforma aveva lo scopo di accelerare la gran mole di processi pendenti, come infatti accadde, e di rafforzare l\u2019integrazione delle corti nei tribunali ordinari.\nUn esame dei giudizi delle corti fa rilevare che le corti istruirono migliaia di procedimenti, le indagini iniziali dell\u2019estate del 1945 furono talora sommarie e le sentenze di primo grado spesso molto severe, salvo essere tendenzialmente attenuate in sede di revisione. Col passare del tempo cominciarono a prevalere sentenze lievi, e un crescente atteggiamento di clemenza, che si accompagnava ad una diminuzione dell\u2019attenzione pubblica, dopo i primi processi contro fascisti e collaborazionisti di spicco.\nEpurazione della magistratura.\nDurante il ventennio fascista, la magistratura era stata posta sotto il controllo politico ed amministrativo del governo. L\u2019ordinamento giudiziario del 1941 sanc\u00ec l\u2019incompatibilit\u00e0 dell\u2019autogoverno della magistratura con lo stato fascista. Dagli anni 1930 potevano entrare nell'amministrazione pubblica, incluso la magistratura, solo iscritti al Partito Fascista. Il governo fascista plasm\u00f2 il corpo della magistratura, dapprima allontanando giudici dissidenti, e poi introducendo via via provvedimenti di punizione e di inquadramento per ottenere un allineamento col regime.\nTra il 1943 e 1944 il Governo Militare Alleato procedette ad allontanare dall'amministrazione statale funzionari fascisti di rilievo, alcuni dei quali vennero arrestati. Dopo la Liberazione, una Commissione del Ministero della Giustizia per l\u2019epurazione del personale avvi\u00f2 una revisione del corpo della magistratura. Il personale statale, ivi inclusa la magistratura, era stato cos\u00ec intimamente compromesso col regime fascista, che risultava arduo distinguere gli epurabili dagli epuratori. Il processo di epurazione si fece strada tra molte norme contraddittorie, conflitti interpretativi e ricorsi: i procedimenti assorbirono pesantemente l\u2019apparato ministeriale. Il vaglio dei singoli magistrati doveva accertare responsabilit\u00e0 e confrontarsi con la linea di difesa che sottolineava il loro ruolo tecnico e non politico. Il governo doveva anche salvaguardare la capacit\u00e0 esecutiva dell\u2019apparato pubblico, che sarebbe stata seriamente compromessa da un allontanamento generale del personale ereditato dal precedente regime. \nAlla fine, furono epurati (tramite collocamento a riposo) pochissimi magistrati e la grande maggioranza continu\u00f2 la propria carriera, inclusi i magistrati di pi\u00f9 alto rango, aventi almeno il grado di consigliere di Cassazione; quelli che erano stati distaccati presso il Tribunale Speciale per la Difesa della Stato e gli altri organi giudiziari della repressione; alcuni di quelli che avevano operato presso il Tribunale della razza; e magistrati della RSI.\nProvvedimento di amnistia.\nGenesi.\nDalla fine del 1945 si fece strada nel clima politico una maggiore tendenza al dialogo e al superamento del vento rivoluzionario della resistenza. Il governo presieduto dall'azionista Parri venne sostituito dal Governo De Gasperi. Le forze politiche dialogavano anche con esponenti del passato regime fascista, alcuni dei quali cercavano una forma di pacificazione basata sull'amnistia. I partiti al potere puntavano al coinvolgimento delle masse nella rinnovata vita politica e temevano che frange della popolazione pi\u00f9 vicine al fascismo venissero attratte da forze quali i monarchici e i qualunquisti o rimanessero collegate al fascismo. Il governo doveva anche gestire il sovraffollamento delle carceri e il fatto che molti agenti penitenziari sostenevano il vecchio regime.\nNel contempo, l\u2019epurazione della macchina statale e della magistratura in particolare mostrava tutti i suoi limiti. Nel marzo 1946, tra i circa 4,000 casi all'esame nel Ministero di Grazia e Giustizia, poco pi\u00f9 del 1% erano stati collocati a riposo. Le commissioni epuratrici vennero via via sciolte entro la fine del 1946.\nIl re Umberto di Savoia, non appena subentrato al padre il 9 maggio 1946, chiese un provvedimento di clemenza come era tradizione all'ascesa di un nuovo sovrano. Il governo temeva che un diniego dell\u2019amnistia avrebbe causato risentimenti e un\u2019amnistia pi\u00f9 ampia avrebbe rafforzato la monarchia. Si era in vista del referendum istituzionale previsto il 2 giugno 1946. Il governo propose un atto di amnistia per reati minori, comuni e militari, con l\u2019espressa esclusione dei reati previsti dal decreto delle sanzioni contro il fascismo. Il re non promulg\u00f2 il decreto di amnistia perch\u00e9 consider\u00f2 la proposta troppo limitata.Dopo il referendum istituzionale, il Ministero di Grazia e Giustizia guidato da Togliatti avvi\u00f2 l\u2019elaborazione di un nuovo provvedimento di amnistia. In seno al governo esisteva un ventaglio di attese, da quelle pi\u00f9 intransigenti a quelle pi\u00f9 orientate alla clemenza. Anche se prevaleva tra le forze di governo un orientamento volto a distinguere chi tra i fascisti si fosse macchiato di responsabilit\u00e0 gravi e chi invece fosse stato parte dell\u2019apparato, oltre queste valutazioni politiche su una sostanza ambigua, occorreva trovare una formulazione giuridica che funzionasse in sede di diritto.Dopo negoziazioni e revisioni del testo, il decreto venne approvato all'unanimit\u00e0 dal consiglio dei ministri nel giugno 1946.\nContenuti.\nIl provvedimento fu pubblicato in Gazzetta ufficiale il 23 giugno 1946, accompagnato da una relazione del ministro. In essa Togliatti present\u00f2 il provvedimento di clemenza come giustificato dalla necessit\u00e0 di un \u201cr\"apido avviamento del Paese a condizioni di pace politica e sociale\"\u201d; riconobbe i numerosi casi di cittadini che avevano mancato di fedelt\u00e0 alla Patria e nello stesso tempo la difficolt\u00e0 per chi era cresciuto tra le costrizioni ed intimidazioni del regime totalitario di \u201cdistinguere il bene dal male\u201d.\nIl decreto prevedeva l\u2019amnistia per (Art. 1) \"\u201ci reati per i quali la legge commina una pena detentiva, sola o congiunta a pena pecuniaria, non superiore al massimo a cinque anni, oppure una pena pecuniaria\"\u201d. Erano esclusi (Art. 3) i reati \u201c\"compiuti da persone rivestite di elevate funzioni di direzione civile o politica o di comando militare, ovvero siano stati commessi fatti di strage, sevizie particolarmente efferate, omicidio o saccheggio, ovvero i delitti siano stati compiuti a scopo di lucro\".\u201d Avrebbero beneficiato dell\u2019amnistia anche i partigiani che avessero commesso reati dopo la liberazione, fino al 31 luglio 1945.\nPer i reati politici, il provvedimento commut\u00f2 la pena di morte in ergastolo, l\u2019ergastolo in 30 anni di reclusione, le pene sino a 5 anni venivano cancellate e quelle superiori ridotte di un terzo. Nel caso di reati non giudicati, l\u2019amnistia interruppe i procedimenti penali in fase istruttoria.\nApplicazione.\nL\u2019entrata in vigore del decreto fu seguita rapidamente da una ondata di scarcerazioni. L\u2019applicazione in un alto numero di casi sia in istruttoria, sia giudicati, provoc\u00f2 una vasta serie di proteste. Una settimana dopo la promulgazione, il 2 luglio 1946, il Ministro Togliatti fu costretto ad emettere una breve circolare interpretativa, che fece appello contro interpretazioni estensive del decreto e richiam\u00f2 le categorie di persone che dovevano far presumere il collaborazionismo, come indicato dal dllgt. 22 aprile 1946, n. 142. Una ulteriore circolare del 10 luglio 1946 raccomand\u00f2 l\u2019applicazione dell\u2019amnistia anche ai partigiani. \nDurante le stesse settimane De Gasperi rassegn\u00f2 le dimissioni (1 luglio) e form\u00f2 il suo secondo governo (10 luglio). In esso non compariva Togliatti: il dicastero della giustizia pass\u00f2 a Fausto Gullo, pure esponente del PCI e Ministro dell\u2019agricoltura nel precedete governo. \nDopo cinque settimane, al 31 luglio avevano beneficiato dell\u2019amnistia 219,481 persone. La maggior parte avevano commesso piccoli reati. Ma tra i beneficiati c\u2019erano anche un alto numero di persone che avevano rivestito incarichi direttivi, o avevano commesso omicidi; cos\u00ec come chi aveva avuto sentenze oltre i 5 anni e avendo fatto ricorso in Cassazione, ora risultava amnistiato. Tra i beneficiari dell\u2019amnistia ci furono molti casi eclatanti, quali membri molto noti delle forze della RSI. In carcere rimanevano 2157 fascisti: 1796 espiavano la condanna e 1361 attendevano il processo.\nReazioni.\nL\u2019emanazione del provvedimento di amnistia e le rapide scarcerazioni di massa provocarono immediatamente vaste reazioni negative nel paese, tra i partigiani, la popolazione comune e le forze politiche. \nReazioni politiche.\nLa frustrazione e delusione si diffusero tra la popolazione e parte della classe politica, generando appelli e mozioni. L'amnistia e le conseguenti scarcerazioni provocarono una frattura fra la base del Partito Comunista Italiano e il suo segretario Togliatti, il quale dovette pi\u00f9 volte fornire giustificazioni e spiegazioni in merito all'interno del Partito. In queste circostanze, che si protrassero per lungo tempo, Togliatti addit\u00f2 la responsabilit\u00e0 dei democristiani e della magistratura nell\u2019intrepretare il decreto in contrasto con l\u2019indirizzo politico che aveva ispirato il provvedimento, causando scarcerazioni ingiustificate.\nPolitici socialisti espressero una forte opposizione al provvedimento e alle scarcerazioni generalizzate e chiesero misure correttive. L\u2019amnistia divenne centrale nella tensione politica fra socialisti e comunisti. \nI democristiani presero invece posizioni meno nette, essendo sensibili anche a quelle porzioni dell\u2019elettorato (come al sud) non vicino alla resistenza, o agli ampi settori impiegatizi che avevano aderito al fascismo per convenienza e conformismo pi\u00f9 che per scelta ideologica. Prelati del Vaticano portarono verso De Gasperi istanze di attenzione verso fascisti condannati o latitanti.\nReazioni dell'associazionismo partigiano.\nIl provvedimento provoc\u00f2 numerose proteste da parte dell'associazionismo partigiano, mozioni, lettere pubbliche ed assemblee. Nell'agosto 1946 la polizia segnal\u00f2 che 1,300 partigiani erano tornati alla macchia.Le reazioni maggiori avvennero in Piemonte: nella provincia di Cuneo, dal 9 luglio al 28 agosto diversi ex partigiani provenienti anche da regioni circostanti, tra cui Armando Valpreda, Maggiorino Vespa e Aldo Sappa, si arroccarono nel paese di Santa Libera presso Santo Stefano Belbo, protestando contro l'amnistia e avanzando altre richieste: il governo De Gasperi riusc\u00ec ad evitare lo scontro facendo alcune concessioni. A Casale Monferrato la popolazione promulg\u00f2 lo sciopero generale in protesta per la revisione della sentenza di condanna a morte nei confronti di sei fascisti tra cui Giuseppe Sardi, segretario del fascio repubblicano cittadino. La citt\u00e0 venne presidiata da formazioni di polizia e di carabinieri a cui si aggiunsero anche dodici carri armati dell'esercito. La situazione si risolse senza scontro grazie alla mediazione del segretario della CGIL Di Vittorio.\nReazioni violente.\nAlcune frange estremiste dei gruppi partigiani, tra le quali la squadra chiamata Volante Rossa, spinte dal risentimento per le scarcerazioni, perseguirono azioni violente a danno di fascisti scarcerati a seguito dell\u2019amnistia. Ci furono alcuni casi di linciaggi, da parte della popolazione, di fascisti che erano stati ritenuti responsabili di delitti gravissimi e che erano stati amnistiati. La violenza fu episodica durante il 1946 e talora oltre, sfociando in una scia di azioni intimidatorie. \u00a0\nUlteriori provvedimenti.\nL'amnistia varata da Togliatti fu seguita da ulteriori amnistie che allargarono ulteriormente i termini temporali e la casistica.\nIl Decreto legislativo del Capo provvisorio dello Stato n. 96 del 6 settembre 1946 estese i termini massimi al 31 luglio 1945.\nIl 7 febbraio 1948 il governo var\u00f2 un decreto, proposto dal sottosegretario alla presidenza del Consiglio dei ministri Andreotti, con cui si estinguevano i giudizi ancora pendenti dopo l'amnistia del 1946.\nIl 18 settembre 1953 il governo Pella approv\u00f2 l'indulto e l'amnistia proposti dal guardasigilli Antonio Azara per tutti i reati politici commessi entro il 18 giugno 1948. Furono compresi in questa seconda amnistia i reati commessi nel secondo dopoguerra italiano, arrivando a oltre tre anni dalla fine della guerra.\nIl 4 giugno 1966 vi fu un'ulteriore amnistia.\nValutazioni storiche.\nStoriografia dell\u2019epurazione e della giustizia post-belliche.\nI provvedimenti di giustizia post-bellica e quelli di epurazione furono strettamente interconnessi: essi costituirono le principali misure attraverso le quali il paese gest\u00ec nell'immediato la transizione dal regime fascista verso la nuova fase politica e sociale. A partire dal dopoguerra per decenni le contrapposte propagande politiche prevalsero sul desiderio di stabilire una verit\u00e0 storica. In quel periodo, si stabilirono tre chiavi di lettura principali: dalla sinistra la transizione fu vista come un fallimento che lasci\u00f2 intatta la burocrazia fascista e perdon\u00f2 anche i maggiori responsabili politici e di violenze. Una visione centrista vide la transizione come un processo ragionevole che escluse dallo stato i maggiori responsabili del regime, ma salvaguard\u00f2 coloro che erano stati fascisti per necessit\u00e0. La destra fascista vide invece nella transizione una persecuzione indiscriminata di piccoli e grandi fascisti, che produsse migliaia di morti innocenti. In quel contesto, gli storici italiani furono riluttanti ad affrontare i temi dell'epurazione e della giustizia post-belliche, che rimasero perci\u00f2 ai margini della ricerca e riflessione storiche.\nAlcuni giuristi studiarono i processi post-bellici e l\u2019amnistia sin dagli anni immediatamente successivi, ma questo lavoro non ebbe vasti riscontri pubblici n\u00e9 trov\u00f2 eco nella ricerca storica pi\u00f9 generale per decenni.\nA partire dagli anni 1990, la ricerca e conseguentemente il dibattito politico e sociale si aprirono, grazie alla ricerca storica sugli anni 1943-1945 di Pavone, Woller, Crainz, Domenico, e Contini. Questi lavori, che furono poi seguiti da altre opere influenti, come quelle di Dondi, Santomassimo, Focardi, Franzinelli, e altre ancora, indagarono non solo la giustizia di transizione, ma anche la realt\u00e0 storica della resistenza, il suo ruolo nei successivi dibattiti politici e la costruzione contestata della memoria collettiva della liberazione. \nQueste nuove apertura e riflessione hanno avuto luogo mentre, oltre l'Italia, si avvi\u00f2 gradualmente la costituzione dell'ordinamento di giustizia internazionale che sostiene ora la giustizia post-conflitto. E nei paesi europei esse si accompagnarono alla messa in discussione della memoria storica delle rispettive liberazioni dal nazismo, su cui avevano fondato la legittimit\u00e0 i nuovi ordini politici post-bellici: per ricostituire l'ordine civile, infatti in molti paesi si addoss\u00f2 la responsabilit\u00e0 del conflitto ai nazisti e pass\u00f2 in secondo piano l'estesa collaborazione che essi ricevettero.\nGenesi ed esecuzione del provvedimento.\nRuoli e motivazioni politiche.\nLa funzione di Togliatti nel redigere e promuovere il provvedimento ha generato forti controversie, sin dall'epoca. Successivi studi storici hanno analizzato il suo ruolo personale e le motivazioni politiche sue e delle altre forze politiche. \nStudi degli archivi di Togliatti hanno suggerito che egli ebbe un ruolo diretto nella redazione del provvedimento, redigendo di proprio pugno articoli chiave.\nTogliatti svilupp\u00f2 il provvedimento senza coinvolgere la direzione del Partito Comunista Italiano nell'esame dettagliato del provvedimento: le consultazioni in seno al gruppo dirigenziale del partito si limitarono ai principi generali. Una posizione storiografica minoritaria fa propria la tesi di Pietro Secchia (numero due del PCI dell\u2019epoca), il quale sostenne che Togliatti fu indotto dalla burocrazia del Ministero di Grazia e Giustizia a firmare un atto dalle formule ambigue che sarebbero poi potute essere interpretate in senso pi\u00f9 estensivo.La tesi sembra ad altri storici improbabile, perch\u00e9 il ministro era circondato di esperti giuristi tra i suoi collaboratori diretti. E stato proposto che la formulazione del provvedimento da parte di Togliatti fu influenzata da una sua sottostima del filo-fascismo dell\u2019alta magistratura; da un suo errore di valutazione dei rischi legati a quelle formulazioni giuridiche che lasciavano spazio alla discrezionalit\u00e0 dei giudici (anche indotto dall'avversione culturale di Togliatti per i formalismi dei giuristi); e dalla pressione per accelerare la pacificazione nazionale per motivi politici. \u00a0\nLa genesi del provvedimento viene inquadrata nel contesto politico del 1945-1946. La strategia politica generale di Togliatti, leader del Partito Comunista, all'epoca perseguiva l\u2019obiettivo di unit\u00e0 nazionale contro nazisti e fascisti attraverso la costruzione di quello che lui chiamava una \u00abdemocrazia progressiva\u00bb. Con questo intendeva la costituzione di una coalizione stabile di partiti di massa che potesse coinvolgere nel sistema politico la pi\u00f9 ampia base di consenso sociale. Per il momento, gli obiettivi rivoluzionari erano accantonati: non avevano possibilit\u00e0 di successo sotto il controllo militare alleato e mentre la Russia era concentrata sull'Europa orientale. L\u2019obiettivo strategico di Togliatti era dunque quello di radicare il Partito Comunista e la tattica per raggiungerlo consisteva nel superare il precedente isolamento politico, entrare nel Governo e allargare il consenso anche tra la classe media (nel 1945 un grandissimo numero di Italiani si iscrissero al Partito Comunista, tra cui anche molti ex-fascisti). \nQuesto orientamento tattico prevalse su ogni altra visione pi\u00f9 ampia di cambiamento dei rapporti economici e sociali nel breve termine. Esso fece passare in secondo piano, fra l\u2019altro, anche la necessit\u00e0 di rifondare l\u2019amministrazione statale ereditata dal fascismo.L\u2019approccio pi\u00f9 conciliante del PC non fu infatti solo relativo alle azioni giudiziarie, ma anche all\u2019epurazione, le cui attese pi\u00f9 radicali vennero presto accantonate. \n\u00c8 stato anche rilevato che, dopo i primi procedimenti di rilievo contro i fascisti e collaborazionisti del 1945, l\u2019appetito per la resa dei conti tra fasce della popolazione meno associate alla resistenza o che avevano meno subito la repressione fascista, si era affievolito. La Chiesa Cattolica e la Democrazia Cristiana si fecero portavoce di queste percezioni e del desiderio di normalizzazione e di controllo sulla resa dei conti. Tra il 1945 e 1946, il desiderio di pacificazione del centro dello spettro politico si accentu\u00f2 non solo nei confronti della giustizia, ma anche verso i procedimenti di epurazione dell\u2019amministrazione pubblica. La caduta del Governo Parri e la nascita del Governo De Gasperi spostarono in questa direzione gli equilibri politici.Nel febbraio 1946 il governo eman\u00f2 un decreto che aboliva l\u2019Alto commissariato per le sanzioni contro il fascismo e trasferiva all'amministrazione ordinaria quella che sarebbe stata la fase finale delle procedure di epurazione, che erano state gradualmente ridimensionate.\nL\u2019amnistia rappresent\u00f2 anche un mezzo per Togliatti per gestire le conseguenze politiche e giudiziarie delle violenze partigiane dopo la liberazione. La strategia della democrazia progressiva richiedeva al PCI di distanziarsi dalla violenza insurrezionale, di superarla come fase storica e di risolvere il problema dei partigiani comunisti incolpati di crimini dopo la liberazione. Alcuni storici hanno dunque visto l\u2019inclusione dei partigiani nel provvedimento diretto ai crimini fascisti come frutto di una negoziazione: la DC voleva un\u2019amnistia quanto pi\u00f9 estesa possibile verso i fascisti, e Togliatti colse l\u2019opportunit\u00e0 di includere i crimini partigiani. \nAlla dissoluzione del primo governo De Gasperi, Togliatti prefer\u00ec passare la mano sul portafoglio scottante della giustizia, e delle conseguenze del provvedimento che aveva suscitato diffuse reazioni negative. \n\u00c8 difficile valutare oggi se i rapporti del tempo tra le forze politiche e tra queste e l\u2019alta magistratura avrebbero consentito a Togliatti e al PCI di perseguire una riforma pi\u00f9 strutturale della giustizia e una discontinuit\u00e0 con l\u2019epoca precedente. Tuttavia, nei dibattiti in seno al PCI all'epoca, non ci fu segno di una visione pi\u00f9 generale del rinnovamento della giustizia. Prevalsero invece tatticismi, la ricerca del consenso pubblico pi\u00f9 allargato e la considerazione della burocrazia statale come un apparato tecnico e neutro al servizio delle direttive politiche.\nRuolo della magistratura.\nL\u2019epurazione del personale pubblico dall'apparato statale produsse risultati sostanzialmente effimeri e dimostr\u00f2 l\u2019impermeabilit\u00e0 della burocrazia alle istanze anti-fasciste. Essa rappresent\u00f2 un tentativo modesto di riordino dell\u2019amministrazione, senza ambizioni di profondo rinnovamento delle persone e delle regole: venne alla fine ricondotta nelle normali procedure disciplinari e l\u2019Italia repubblicana eventualmente eredit\u00f2 l\u2019apparato amministrativo fascista. Nel caso della magistratura, un' epurazione radicale dei magistrati associati al fascismo sarebbe stata impossibile: avrebbe richiesto \u201cla rimozione, salvo rarissime eccezioni, di tutti i consiglieri di Cassazione, quasi tutti i consiglieri di appello e anche buona parte dei pi\u00f9 giovani giudici di tribunale e di pretura\u201d.\nLe estese scarcerazioni scatenarono subito conflitti e un rimpallo di responsabilit\u00e0 fra governo e magistratura. Da un lato, politici, a partire da Togliatti stesso, accusarono la magistratura di aver lavato le responsabilit\u00e0 del fascismo. Dall'altro, giuristi dell\u2019epoca considerarono che la formulazione del decreto era ambigua e tradiva l\u2019intenzione di affidare alla magistratura l\u2019incombenza di dirimere responsabilit\u00e0 dai confini spesso poco netti, l\u00e0 dove la politica non era riuscita a farlo. Questa interpretazione sembra voler diminuire il ruolo della magistratura. Storici e giuristi hanno piuttosto sottolineato che la formulazione del decreto e la valutazione dello spazio interpretativo che esso lasci\u00f2 ai giudici rivelano \u201csuperficialit\u00e0 e pressapochismo\u201d del legislatore.\nLa Suprema Corte di Cassazione svolse un ruolo decisivo nel riesame di molti provvedimenti, per i quali essa doveva stabilire se ci fosse motivo di esclusione dall'amnistia: l\u2019orientamento prevalente fu favorevole ai condannati. La formulazione del decreto apriva ad interpretazioni delle responsabilit\u00e0 anche di alti gerarchi: i giudici spesso distinsero fra cariche politiche e cariche tecniche, e poi valutarono la natura e la maniera politica di gestire la carica. Inoltre il decreto introdusse tra i motivi di esclusione la nozione di \u201csevizie particolarmente efferate\u201d che si prest\u00f2 ad interpretazioni cavillose e molto clementi anche per fatti gravi di violenza politica, con sentenze che sono state descritte come \u201cpagine vergognose per la storia della giurisprudenza italiana\u201d. Un esame dei provvedimenti ha fatto rilevare che anche in casi di gravi reati, esclusi dall'amnistia, la Cassazione sovente annullava la sentenza di primo grado, e rinviava il processo ad una nuova sede, lontana dai fatti giudicati. Anche in casi di gravi condanne in primo grado, la strategia di rinvii e ricorsi produceva alla fine condanne molto lievi, se non l\u2018assoluzione. \nAnalisi storica ha anche sottolineato che i crimini imputati a partigiani non vennero trattati dai tribunali e poi dalla Cassazione con pari clemenza. La promulgazione dell\u2019amnistia fu seguita da un aumento di arresti di partigiani, che non venivano solitamente perseguiti giudiziariamente, ma attendevano la procedura di amnistia in prigione. Nel dicembre 1946 una sentenza della Cassazione conferm\u00f2 l\u2019esclusione del furto dall'amnistia, anche se commesso per permettere la resistenza alla repressione nazifascista. Successivamente, molti processi a partigiani vennero quindi inquadrati nell'ambito del Codice Civile. Molti processi contro partigiani vennero istruiti negli anni 1950: accusati di omicidio o sequestro di persona, dovevano dimostrare le motivazioni politiche delle loro azioni.\nValutazione degli effetti.\nIl giudizio storico sull'amnistia \u00e8 stato molto influenzato dalla scarcerazione di casi eclatanti, che ebbero un grande impatto sull'opinione pubblica. Una valutazione storica pi\u00f9 fondata deve affrontare questioni complesse: deve determinare esattamente quanti e quali fascisti ne beneficiarono complessivamente; e da quale tribunale e per quali meriti venne applicata ai singoli casi e con quali motivazioni giuridiche. La questione quindi deve affrontare un giudizio storico su sentenze di giustizia. \u00a0\nMolti storici pongono l\u2019enfasi sul ruolo dell\u2019amnistia come colpo di spugna: la maggior parte degli esponenti di rilievo del fascismo vennero amnistiati tra il 1946 e 1947. La manovalanza pass\u00f2 attraverso una pi\u00f9 lunga trafila di processi che attrassero scarsa attenzione. Franzinelli ha stimato le seguenti statistiche giudiziarie nella fase di transizione, pur nell'incertezza dei dati:\nL'amnistia fu il provvedimento cardine di un pi\u00f9 lungo processo di transizione politica e di giustizia. Essa diede un forte impulso ad un processo di riabilitazione e di assoluzione molto rapido, che era iniziato dalla fine del 1945, aveva fondamenti politici e fu ulteriormente accelerato dall'operato della Cassazione. Questa onda lunga di fatto port\u00f2 allo svuotamento di fascisti dalle carceri: i fascisti in carcere alla met\u00e0 degli anni 1950 sono stati stimati in poche decine.\nGiustizia di transizione e confronto internazionale.\nIl provvedimento di amnistia \u00e8 stato una pietra miliare nella transizione dall'Italia fascista, attraverso la seconda guerra mondiale e poi la guerra civile, alla storia repubblicana. L\u2019amnistia \u00e8 studiata e discussa non solo come provvedimento in s\u00e9, ma soprattutto perch\u00e9 su di essa si \u00e8 imperniata la giustizia di transizione post-bellica in Italia.\nLa giustizia di transizione \u00e8 quell'insieme di provvedimenti giudiziari, di epurazioni e di compensazione che hanno luogo nella transizione da un regime politico all'altro. Essa pone dilemmi complessi sul piano morale, legale, storico e politico. L\u2019analisi storica tende a non offrirne una teoria generale, perch\u00e9 i casi storici tendono ad essere determinati dal contesto specifico di ciascuno. \u00c8 stato tuttavia notato che i casi di giustizia di transizione possono essere influenzati dai casi precedenti. \nLa giustizia post-bellica in Europa non aveva ancora un unico quadro di riferimento giuridico internazionale. Il diritto internazionale si \u00e8 sviluppato ben pi\u00f9 tardi, e soprattutto a partire dagli anni 2000 per i crimini contro l\u2019umanit\u00e0.\nIn confronto a quello che avvenne in altri paesi europei dopo il 1945, la giustizia italiana cominci\u00f2 molto prima (addirittura prima della fine del conflitto) e termin\u00f2 prima.Il bilancio quantitativo dei procedimenti e sentenze in paesi come Francia, Belgio, Olanda e Norvegia mostra esiti molto pi\u00f9 severi.\nL\u2019uso dello strumento dell\u2019amnistia si inserisce in una tradizione Italiana di uso di strumenti giuridici di clemenza, che raggiunse un rilievo massimo dopo la guerra: dall'aprile 1944 al dicembre 1949 furono emanati 24 provvedimenti di clemenza (amnistie, indulti e condoni).\nAmnistia e memoria storica collettiva.\nL\u2019amnistia del 1946 e i successivi provvedimenti ad essa collegati sono stati spesso fonte di forti controversie, associate alla costituzione della memoria storica sia del fascismo, sia della resistenza. Questa memoria storica, nel corso dei decenni dell\u2019Italia repubblicana, non \u00e8 stata n\u00e9 univoca n\u00e9 costante, ma \u00e8 stata terreno di scontro e reinterpretazioni da parte delle forze politiche e della societ\u00e0 italiana.\nMolti paesi hanno favorito una repressione della memoria storica dopo un conflitto civile, sebbene in misura variabile. In Spagna negli anni 1970 prese piede un \u201cpatto del silenzio\u201d dopo la transizione democratica alla fine del franchismo. Altri paesi, come la Germania e la Grecia dopo la seconda guerra mondiale, hanno avuto profonde difficolt\u00e0 a gestire la memoria collettiva del passato e dei conflitti.\nAlcuni storici hanno considerato che l\u2019intensa, seppure breve, stagione di processi immediatamente dopo la liberazione ebbe una valenza sociale che non pu\u00f2 essere catturata dalle statistiche giudiziarie o dell\u2019epurazione: la rievocazione delle violenze e misfatti fascisti durante i processi, e la successiva marginalizzazione sociale dei beneficiari di clemenza, ebbe un effetto immunizzante o catartico, che consent\u00ec alla societ\u00e0 italiana di isolare al suo interno le istanze fasciste ereditate dal passato. \nAltri considerano che, sebbene in Italia non ci fu un vero patto del silenzio, il dibattito pubblico e la verit\u00e0 storica rimasero mutilate per decenni. L\u2019amnistia del 1946 e i successivi provvedimenti di clemenza evitarono un processo al regime fascista come fu quello di Norimberga per il nazismo. Essi e la convergenza di numerosi interessi a dimenticare impedirono anche di affrontare i crimini di guerra commessi dagli italiani all'estero (nessun italiano venne estradato). La natura del conflitto civile del 1943-45 fu disputata per decenni, durante i quali l\u2019idea che si tratt\u00f2 di una guerra civile si fece strada molto lentamente tra contrapposte contestazioni. I procedimenti giudiziari della gran parte dei crimini nazi-fascisti furono parimenti accantonati per decenni, cos\u00ec come venne accantonata la memoria dei bombardamenti e degli stupri di massa da parte delle forze alleate.\nI provvedimenti post-bellici introdussero una differenza di inquadramento giuridico dei crimini di guerra. I cittadini (militari) tedeschi vennero perseguiti in base al Codice Militare di Guerra del 1941. I cittadini italiani vennero perseguiti in base alle norme dei due sopra richiamati decreti luogotenenziali del 1944, specificatamente destinati a perseguire i crimini fascisti. Il passo fondamentale fu l\u2019introduzione del reato di collaborazionismo: gli attori di reati furono dunque definiti in funzione della collaborazione con le forze occupanti, e non in quanto attori autonomi. \nLa memoria del passato che prevalse per decenni esoner\u00f2 gli italiani dalle peggiori responsabilit\u00e0 dei nazisti (come la Shoah); configur\u00f2 giuridicamente le responsabilit\u00e0 dei fascisti come quelle di collaborazionisti con le forze occupanti; permise ai tanti associati col fascismo (incluso nell'apparato statale) di trovare posto nell'Italia repubblicana; consent\u00ec ai tanti italiani che non furono coinvolti direttamente con la resistenza di identificarsi in questa visione clemente del passato; e consent\u00ec anche di avvolgere nel silenzio la violenza sommaria della resa dei conti dopo la liberazione. Nel contempo, la memoria collettiva sia nazionale, sia locale \u00e8 rimasta ferita e incompleta, in un terreno in cui hanno proliferato divisioni, ricostruzioni parziali e non corrispondenti ai fatti. \nLa riflessione sulla giustizia e sulla memoria rimane complessa. Il \u201cdovere di memoria\u201d ha spesso negato spazio al \u201cdiritto all'oblio\u201d. Tuttavia, come ha fatto notare lo storico Guido Crainz, i traumi profondi e diffusi che lacerarono la societ\u00e0 italiana durante il conflitto interrogano anche la necessit\u00e0 dell\u2019oblio e di uno sguardo di \u201cgrandissima umanit\u00e0 anche nei tempi dell\u2019odio\u201d, per ricostituire il vivere civile. "}
{"id": "1339288", "revid": "767487", "url": "https://it.wikipedia.org/wiki?curid=1339288", "title": "Caruso Pascoski (di padre polacco)", "text": "Caruso Pascoski (di padre polacco) \u00e8 un film del 1988 diretto da Francesco Nuti, qui alla sua quarta regia.\nTrama.\nCaruso Pascoski \u00e8 un giovane pratese, con una madre opprimente ed un padre polacco che non parla mai. Il ragazzo \u00e8 eternamente fidanzato con Giulia, conosciuta da bambino in spiaggia e mai pi\u00f9 abbandonata: gli anni passano, i due si sposano e sembrano vivere felici; Caruso diventa psicoanalista e si trova ad affrontare i casi pi\u00f9 strampalati.\nUn giorno, per\u00f2, senza un motivo apparente, Giulia scompare e si rif\u00e0 viva dopo qualche tempo solo per chiedere il divorzio: in tribunale, al marito che le chiede spiegazioni, la donna dice di non amarlo pi\u00f9. Caruso viene quindi a scoprire che Giulia si \u00e8 fidanzata con un suo paziente, Edoardo, che Caruso aveva diagnosticato come omosessuale latente, e che gli dichiara di sentirsi guarito e di voler iniziare una nuova vita con Giulia.\nAvvilito, Caruso passa le giornate lavorando o passeggiando a lungo con l'amico avvocato, che lo tira fuori dai guai in varie occasioni, soprattutto quando Caruso viene arrestato per ubriachezza molesta. Dopo circa un anno, durante il quale Caruso passa di storia in storia, un giorno in tribunale, durante la ratifica del divorzio, Giulia gli confessa di amarlo ancora. I due per un periodo si vedono nei gabinetti di un cinema come amanti clandestini e poi, dopo aver chiarito le cose con Edoardo, tornano a vivere insieme."}
{"id": "1339291", "revid": "767487", "url": "https://it.wikipedia.org/wiki?curid=1339291", "title": "Exumer", "text": "Gli Exumer furono una delle prime band thrash metal tedesche degli anni 80, nati nel 1984, si sciolsero dopo due demo e due album. Precedentemente erano conosciuti con il nome \"Tartaros\".\nStoria.\nIl primo album, \"Possessed by Fire\", si muove sulla stessa linea di \"Into the Dark Past\", album di debutto degli allora compagni di etichetta Angel Dust, nel secondo album invece \u00e8 pi\u00f9 evidente l'influenza degli Slayer grazie alla voce di Paul Arakari, simile a quella di Tom Araya. Subito dopo questo album la band si sciolse per riformarsi nel 2001 in occasione dell'esibizione al Wacken Open Air.\nIl terzo album, chiamato Fire &amp; Damnation e distribuito dalla Metal Blade Records, \u00e8 stato pubblicato nell'aprile del 2012."}
{"id": "1339294", "revid": "107845", "url": "https://it.wikipedia.org/wiki?curid=1339294", "title": "Periodo di non garanzia", "text": ""}
{"id": "1339295", "revid": "113532936", "url": "https://it.wikipedia.org/wiki?curid=1339295", "title": "Cimatica", "text": "Il termine cimatica designa una teoria, dovuta allo studioso svizzero Hans Jenny, che tenta di dimostrare un effetto morfogenetico delle onde sonore. Il nome \"cimatica\" \u00e8 stato coniato dallo stesso Hans Jenny, e deriva dal greco \"kymatika\" (\u03ba\u03c5\u03bc\u03b1\u03c4\u03b9\u03ba\u03ac) che significa \u201cstudio riguardante le onde\u201d (da \"kyma\" (\u03ba\u03b0\u03bc\u03b1) che significa \u201conda, flutto\u201d).\nGli studi scientifici di Ernst Chladni.\nIl musicista e fisico tedesco Ernst Chladni osserv\u00f2 nel XVIII secolo che i modi di vibrazione di una membrana, o di una lastra, possono essere visualizzati cospargendo la superficie vibrante con polvere sottile (ad esempio polvere di licopodio, o anche semplice farina o sabbia fine). La polvere, infatti, si sposta per effetto della vibrazione e si accumula progressivamente nei punti della superficie in cui la vibrazione \u00e8 nulla. Nel caso di una vibrazione stazionaria, questi punti formano un reticolo di linee, dette \"linee nodali del modo di vibrazione\". I modi normali di vibrazione, e il reticolo di linee nodali associato a ciascuno di questi, sono completamente determinati (per una superficie con caratteristiche meccaniche omogenee) dalla forma geometrica della superficie e dal modo in cui la superficie \u00e8 vincolata. Sollecitando in modi diversi la vibrazione della superficie si eccitano modi normali differenti, e quindi si osservano di volta in volta solo alcuni degli infiniti reticoli nodali propri del corpo vibrante.\nEsperimenti di questo tipo, eseguiti in precedenza da Galileo Galilei verso il 1630 e da Robert Hooke nel 1680, furono successivamente perfezionati da Chladni, che li present\u00f2 sistematicamente nel 1787 in \"Entdeckungen \u00f9ber die Theorie des Klanges\" (Scoperte sulla teoria dei suoni). Questo forn\u00ec un importante contributo alla comprensione dei fenomeni acustici e del funzionamento degli strumenti musicali. Le figure cos\u00ec ottenute (con l'ausilio di un archetto di violino che sfregava perpendicolarmente lungo il bordo di lastre lisce ricoperte di sabbia fine) sono tuttora designate con il nome di \"\"figure di Chladni\".\nL'opera di Hans Jenny.\nNel 1967 il medico svizzero Hans Jenny, seguace delle dottrine antroposofiche di Rudolf Steiner, ha pubblicato il primo di due volumi intitolati \"Kymatic\", nel quale - traendo ispirazione dalle esperienze di Chladni - ha sostenuto l'esistenza di un sottile potere attraverso il quale il suono struttura la materia. Nei suoi esperimenti egli poneva sabbia, polvere e fluidi su un piatto metallico collegato ad un oscillatore che produceva un ampio spettro di frequenze. La sabbia o le altre sostanze si organizzavano in diverse strutture caratterizzate da forme geometriche tipiche della frequenza della vibrazione emessa dall'oscillatore.\nSecondo Jenny queste strutture, che ricordano i ma\u1e47\u1e0dala o altre forme ricorrenti in natura, sarebbero la manifestazione della forza invisibile del campo vibrazionale ed ogni forma conterrebbe le informazioni sulle vibrazioni che l'hanno generata.\nHans Jenny fu particolarmente impressionato da un'osservazione: imponendo una vocalizzazione in antico sanscrito come l'O\u1e43 (conosciuto dagli induisti e buddhisti come il suono della creazione e corrispondente al Verbo, al Logos della Bibbia occidentale) la polvere di licopodio rispondeva alle vibrazioni sonore generando un cerchio con un punto centrale, simbolo con il quale antiche popolazioni indiane rappresentavano lo stesso mantra O\u1e43 (Aum). Non per nulla Pitagora aveva gi\u00e0 intuito e sosteneva che \"la geometria delle forme \u00e8 musica solidificata\"\".\nIn effetti, per una lastra di forma circolare, appoggiata nel centro (oppure al bordo, o comunque in un insieme di punti dotato di simmetria centrale), i reticoli nodali dei modi di vibrazione presentano tutti una qualche simmetria centrale: quindi l'osservazione di Jenny \u00e8 perfettamente coerente con propriet\u00e0 matematiche ben note. Dal punto di vista fisico-matematico, tuttavia, la forma dei reticoli nodali \u00e8 \"predeterminata\" dalla forma del corpo posto in vibrazione (nel caso di onde acustiche in un gas, dalla forma della cavit\u00e0 in cui il gas \u00e8 contenuto). L'onda sonora incidente, pertanto, non influenza affatto la forma del corpo vibrante n\u00e9 la forma dei reticoli nodali: l'unica cosa che cambia per effetto della vibrazione \u00e8 la disposizione della sabbia di cui il corpo \u00e8 stato cosparso. L'immagine formata dalla sabbia, a sua volta, \u00e8 influenzata dallo spettro di frequenze della vibrazione incidente solo in quanto ogni modo di vibrazione \u00e8 caratterizzato da una specifica frequenza: pertanto, dallo spettro del segnale che eccita la vibrazione dipende \"quali\" reticoli nodali siano effettivamente visualizzati.\nI fenomeni fisici coinvolti nella formazione delle figure di Chladni, oltre a trovare una spiegazione nella fisica classica, aprono alla ricerca (propria di alcuni indirizzi della spiritualit\u00e0 New Age) di analogie fra intuizioni filosofico-religiose e aspetti della fisica moderna, individuando paralleli fra i fenomeni descritti dalla cimatica, la formulazione ondulatoria della meccanica quantistica, e i fenomeni che portano alla formazione di strutture frattali.\nGli apparati sviluppati dai cultori della cimatica per la visualizzazione dei reticoli nodali hanno ispirato opere nel campo delle arti visive e della musica contemporanea."}
{"id": "1339296", "revid": "110157", "url": "https://it.wikipedia.org/wiki?curid=1339296", "title": "NHL Amateur Draft 1966", "text": "L'NHL Amateur Draft 1966 \u00e8 stato il 4\u00ba draft della National Hockey League. Si \u00e8 tenuto il 25 aprile 1966 presso il Mount Royal Hotel di Montr\u00e9al.\nA causa delle numerose defezioni nell'ultimo Draft l'ordine di rotazione sub\u00ec alcune modifiche. A Boston fu permesso di effettuare la prima scelta assoluta avendovi rinunciato l'anno prima. New York, che nella rotazione normale avrebbe avuto diritto alla prima scelta, scal\u00f2 in seconda posizione, e cos\u00ec Chicago dalla seconda pass\u00f2 alla terza. Toronto e Montr\u00e9al mantennero rispettivamente la quarta e la quinta posizione, lasciando cos\u00ec a Detroit la sesta ed ultima chiamata. Questo fu l'ultimo Draft effettuato solo dalle franchigie denominate Original Six.\nI Boston Bruins selezionarono il difensore Barry Gibbs dagli Estevan Bruins, i New York Rangers invece come seconda scelta puntarono sul difensore Brad Park, proveniente dai Toronto Marlboros, mentre i Chicago Black Hawks scelsero in terza posizione il centro Terry Caffery dei Toronto Marlboros. Fra i 24 giocatori selezionati 14 erano attaccanti, 8 erano difensori mentre 2 erano portieri. Dei giocatori scelti 14 giocarono in NHL, 3 di loro vinsero la Stanley Cup, e Brad Park entr\u00f2 a far parte della Hockey Hall of Fame.\nTurni.\nLegenda delle posizioni\nA = Attaccante\u00a0\u00a0\u00a0AD = Ala destra\u00a0\u00a0\u00a0AS = Ala sinistra\u00a0\u00a0\u00a0C = Centro\u00a0\u00a0\u00a0D = Difensore\u00a0\u00a0\u00a0P = Portiere"}
{"id": "1339298", "revid": "339392", "url": "https://it.wikipedia.org/wiki?curid=1339298", "title": "Olympiakos BC", "text": ""}
{"id": "1339299", "revid": "88740", "url": "https://it.wikipedia.org/wiki?curid=1339299", "title": "Capra cashmere australiana", "text": "La cashmere australiana \u00e8 una razza evolutasi a partire dalle capre rinselvatichitesi in Australia, dopo 25 anni di allevamento mirato.\nPur mantenendo la fertilit\u00e0 e la frugalit\u00e0 delle proprie antenate, queste capre sono assai pi\u00f9 docili ed adatte all'allevamento; in pi\u00f9, per far fronte all'inverno sviluppano un soffice manto di cashmere.\n--capre americane--\nLe prime capre vennero liberate sulle coste dell'isola da marinai portoghesi ed olandesi assai prima dell'insediamento britannico nella zona: questi primi esemplari si acclimatarono rapidamente ai vari ambienti che gli si prospettarono e si diffusero in gran parte dell'isola.\nCon la colonizzazione britannica dell'Australia, furono fatti i primi tentativi di avviare un'industria della lana, nel 1832, da William Riley nel Nuovo Galles del Sud. A sua volta, Riley diffuse volantini che spronavano i contadini ad intraprendere l'allevamento della capra d'Angora e della capra cashmere, anche se occorsero 150 anni prima che essi cominciassero a seguire i suoi consigli. \nDurante il periodo della corsa all'oro vittoriana, la produzione di lana conobbe un drammatico declino, poich\u00e9 i pastori che controllavano le greggi abbandonarono il lavoro per tentare la fortuna nelle miniere. \nNonostante i tentativi fatti dai proprietari terrieri per erigere palizzate per controllare le greggi, le capre si dispersero nell'entroterra, dando vita alle \"bush goat\"; l'espansione edilizia ed il sorgere di nuovi insediamenti spinse queste popolazioni semiselvatiche ancora pi\u00f9 nell'interno, nelle zone semiaride del continente.\nLa riscoperta del cashmere si ebbe nel 1972, quando due ricercatori, analizzando il vello di alcune capre catturate in una propriet\u00e0, scoprirono che era di puro cashmere; tuttavia, la ricerca sulle capre selvatiche si limit\u00f2 ad alcuni esemplari, a causa dei precoci tagli ai budget che costrinsero i ricercatori a terminare le ricerche.\nA partire dagli anni '80, per\u00f2, l'allevamento di queste capre si \u00e8 diffuso fra alcuni allevatori, e sembra essere ancora in crescita."}
{"id": "1339303", "revid": "125223960", "url": "https://it.wikipedia.org/wiki?curid=1339303", "title": "Morsicatura di ragno", "text": "I ragni possono occasionalmente mordere l'uomo. Sebbene il 98-99% dei loro morsi sia innocuo, nei casi restanti il morso comporta ferite necrotiche, tossicit\u00e0 sistemica e, pi\u00f9 di rado, la morte.\nI generi di ragno riconosciuti come potenzialmente mortali sono quattro.\nLa maggior preoccupazione, in caso di morso di ragno, riguarda il veleno inoculato nella ferita durante il morso. I ragni considerati pericolosi possiedono veleni dannosi per l'uomo, gi\u00e0 nella piccola quantit\u00e0 che pu\u00f2 essere iniettata da un singolo morso.\nIngerire un ragno ha in generale effetti poco conosciuti, ma talvolta essi vengono consumati come cibo cotto; ci\u00f2 avviene in alcune aree dell'Amazzonia e, soprattutto, in Cambogia, dove alcune tarantole sono considerate prelibatezze, tanto da essere vendute fritte a prezzi elevati nei mercati.\nBiologia ed ecologia dei morsi.\nI ragni sono predatori, che si nutrono di altri animali, inclusi altri ragni. Il morso e l'iniezione del veleno sono il mezzo tramite il quale sopraffare la preda, che verr\u00e0 consumata in seguito, paralizzandola o uccidendola. Sebbene il morso e l'eventuale iniezione di veleno trovino impiego anche per la difesa, essi sono soprattutto il modo con cui il ragno si procaccia il cibo.\nApparato boccale.\nI ragni non hanno denti. Hanno invece due cheliceri, formati da due segmenti ciascuno: la \"zanna,\" o \"aculeo,\" e il \"segmento basale\". La zanna \u00e8 l'equivalente organico dell'ago ipodermico, che pu\u00f2 penetrare in profondit\u00e0 nella pelle, nella pelliccia o nell'esoscheletro della preda. L'apparato boccale del ragno \u00e8 concepito per iniettare il veleno nelle vittime, di solito insetti e piccoli animaletti come gli artropodi, non per mordere l'uomo. La porzione basale include, in tutto o in parte, le ghiandole velenifere e i muscoli costrittori che le avvolgono. Questi muscoli vengono contratti volontariamente dal ragno per comprimere le ghiandole e provocare la fuoriuscita del veleno, che attraverso gli aculei verr\u00e0 iniettato nella ferita causata dalla puntura.\nQuando il ragno morde, le due parti di ciascun chelicero si muovono assieme ed analogamente alla lama di un coltello a serramanico quando viene aperto. Nell'assumere la posizione di attacco, il ragno allarga, sia l'angolo tra l'aculeo e il segmento base di ambo i cheliceri, sia l'angolo tra il segmento base e il cefalotorace. Nelle tarantole e in altre migali la separazione orizzontale tra le punte degli aculei rimane quasi invariata, ma nelle altre specie si allarga mentre i cheliceri si alzano. In termini scientifici questo sistema \u00e8 chiamato \"coassiale\" nel primo caso, \"biassiale\" nel secondo. Il sistema biassiale \u00e8 il pi\u00f9 diffuso.\nEntrambe le punte dei cheliceri di un ragno di grandi dimensioni, come quelle mostrate nella fotografia di questa sezione, sono alquanto taglienti e acuminate. La conformazione fisica del corpo del ragno riesce a ben guidare i due aculei nell'atto di penetrare la carne della vittima. \u00c8 stato riportato che le punture di alcuni ragni, come quelle del pericoloso \"Sydney funnel-web\" (\"Atrax robustus\") dell'Australia, riescono a perforare il cuoio morbido delle scarpe.\nTipi di morso.\nIl ragno sa controllare la quantit\u00e0 di veleno iniettata nella vittima durante il morso e regola la dose in base alle circostanze. Produrre veleno ha un costo in termini energetici e conviene, dunque, non sprecarlo. Il morso pu\u00f2 avvenire per attacco o per difesa, a seconda che il soggetto stia aggredendo una preda per cibarsene oppure si stia difendendo da una situazione percepita come pericolosa. Mentre cattura la preda, il ragno in genere regola il quantitativo di veleno in base alle dimensioni della vittima; quando, invece, morde per difesa, il suo unico scopo \u00e8 riuscire a costringere l'attaccante a rilasciare la presa per evitare di essere maltrattato o ferito. Talvolta il ragno non inocula veleno e, in tal caso, si parla di \"dry bite,\" letteralmente \"morso a secco\". I morsi delle migali all'uomo sono spesso del tipo \"dry bite\".\nPoich\u00e9 l'uomo e, in generale, i grandi mammiferi non sono considerati prede dai ragni, ne segue che i ragni non attaccano l'uomo. La quasi totalit\u00e0 dei loro morsi, ricevuti dalle persone, sono di tipo difensivo e spesso \"dry bite\" o talvolta a piccola dose di veleno, perch\u00e9 essi hanno come unico scopo quello di allontanare la persona. Alcuni ragni, tra cui la pericolosa \"Phoneutria fera\" brasiliana, possono diventare aggressivi verso i grandi animali, uomo incluso, quando percepiscono una minaccia.\nIl veleno dei ragni del genere \"Phoneutria\" \u00e8 molto tossico per l'uomo e ha, a grandi linee, un potere offensivo circa dieci volte maggiore di quello degli altri ragni considerati potenzialmente mortali per l'uomo adulto. Ci\u00f2 nonostante, conseguenze serie per una loro puntura sono poco comuni, perch\u00e9 il loro morso verso l'uomo \u00e8 spesso di tipo \"dry bite\" o con scarso quantitativo di veleno inoculato. Nel caso il morso non fosse tale, esso potrebbe divenire letale.\nPrevenire il morso.\nPrima di mordere, il ragno assume la tipica posizione di attacco, di fronte alla quale si \u00e8 ancora in tempo ad arretrare, e morde solo come ultima risorsa se non ha altra scelta.\nQuasi tutti i morsi inferti all'uomo avvengono perch\u00e9 il ragno viene inavvertitamente calpestato, oppure perch\u00e9 si introduce una mano o un piede in un capo di vestiario o in una scarpa, dove esso si trova nascosto. Anche piccoli ragni possono dare morsi dolorosi, se vengono intrappolati o stretti. Per esempio, il comune \"ragno saltatore\", che raggiunge un solo centimetro di lunghezza, pu\u00f2 infliggere morsi dolorosi come la puntura di un'ape se intrappolato nel palmo della mano o se seriamente infastidito.\nOccorre prestare sempre cautela quando si vuol eliminare una ragnatela, o muovere una vecchia scatola o una calzatura da tempo in disuso oppure un indumento lasciato a terra. Per rimuovere la tela, conviene agire dolcemente aiutandosi con una lunga scopa; prima di muovere la scatola conviene spostarla con la scopa e aprirla per assicurarsi che, all'interno o dietro di essa, non alberghino ospiti indesiderati. Eventuali ragni presenti fuggiranno in fretta. L'attacco chimico con insetticidi non \u00e8 mai raccomandabile e va utilizzato solo come ultima risorsa.\nVeleno.\nL'elemento pi\u00f9 significativo in campo medico riguardo al morso del ragno \u00e8 il suo veleno. L'avvelenamento da ragno avviene quando il ragno morde qualcuno e decide d'inoculare veleno nella ferita. Non tutti i morsi implicano inoculazione. La quantit\u00e0 di veleno iniettata pu\u00f2 variare da zero (\"morso secco\") all'ammontare massimo possibile per il tipo di ragno in base alle circostanze e all'ambiente. Ragni di specie diverse si comportano diversamente di fronte ad analoga situazione. Tranne pochissime eccezioni, come gli aracnidi dell'ordine dei Solifugae, tutti i ragni sono velenosi. Tuttavia il loro veleno \u00e8 spesso quasi innocuo per l'uomo e il morso meccanico in s\u00e9, veleno a parte, non \u00e8 quasi mai preoccupante. Taluni morsi lasciano per\u00f2 ferite cos\u00ec larghe che insorge il pericolo d'infezione e talaltri possono veicolare batteri infettivi che all'atto della puntura si trovavano sugli aculei. In ogni caso \u00e8 la tossicit\u00e0 del veleno a porre i maggiori rischi per l'uomo: alcuni ragni dispongono di veleno che pu\u00f2 risultare fatale nella quantit\u00e0 tipicamente iniettata con una singola puntura. Questi ragni sono potenzialmente mortali.\nCon l'eccezione degli \"Uloboridae\", degli \"Holarchaeidae,\" dei primitivi \"Mesothelae\" e di altri aracnidi che ragni non sono sebbene vi somiglino quali gli Opilionidi e i Solifugi, tutti i ragni sono in grado di secernere veleno. Ci\u00f2 nonostante solo il morso di una piccola percentuale di specie \u00e8 pericoloso per l'uomo. Molti hanno cheliceri non in grado di penetrare la pelle umana, altri dispongono di veleni non abbastanza tossici nella quantit\u00e0 inoculata per meritare l'attenzione di un medico. Pochissimi possono causare la morte.\nIl loro veleno agisce in base a uno di due principi e per tale ragione viene distinto in due classi: \"neurotossico\" se attacca il sistema nervoso, \"necrotossico\" se attacca i tessuti attorno alla ferita o gli organi interni.\nNeurotossico.\nLa maggioranza dei ragni possiede veleni neurotossici, cio\u00e8 basati su neurotossine che attaccano in qualche modo il sistema nervoso. Le tossine variano da ragno a ragno.\nNecrotossico.\nI ragni che dispongono di veleno necrotossico appartengono alla famiglia \"Sicariidae\", che include sia il genere \"Loxosceles\" sia la specie \"Sicarius hahni\". I membri di questa famiglia possiedono l'agente dermonecrotico sfingomielinasi D. Alcune specie sono pi\u00f9 velenose di altre, in particolare la quantit\u00e0 di sfingomielinasi posseduta dalle \"Loxosceles\" cileni e dalle \"Sicarius\" sudafricane \u00e8 un ordine di grandezza maggiore rispetto a quella degli altri ragni della stessa famiglia, come la \"Loxosceles reclusa\".\nIl morso di questi ragni produce sintomi che vanno da modesti effetti locali a gravi lesioni dermonecrotiche che possono condurre a insufficienza renale e anche alla morte. Pur in assenza di effetti sistemici possono provocare ulcere necrotiche che distruggono i tessuti molli e che richiedono mesi, talvolta anni, per cicatrizzarsi lasciando per\u00f2 chiare cicatrici visibili. Il tessuto pu\u00f2 anche andare incontro a gangrena. In principio non si avverte dolore per il morso, poi nel volgere di 2-8 ore la zona inizia a prudere e nelle successive 12-36 ore il dolore si acuisce e si manifestano effetti locali; con il passare dei giorni compare la necrosi e la ferita pu\u00f2 allargarsi fino a raggiungere i 25\u00a0cm nei casi pi\u00f9 gravi.\nSeri effetti sistemici possono manifestarsi prima di questo periodo poich\u00e9 il veleno si diffonde nel corpo nel volgere di pochi minuti. I sintomi leggeri includono nausea, vomito, febbre, eruzione cutanea e dolori muscolari; i pi\u00f9 gravi emolisi, piastrinopenia e coagulazione intravascolare disseminata. I pazienti debilitati, in particolare i bambini e gli anziani, possono essere pi\u00f9 predisposti al loxoscelismo sistemico.\nCasi di morte sono stati riportati per i morsi sia di \"Loxosceles reclusa\" sia delle specie sud americane \"Loxosceles laeta\" e \"Loxosceles intermedia\".\nNella letteratura medica i morsi necrotossici sono stati associati anche ad altri ragni, tra cui la \"Tegenaria agrestis\", la \"Lampona cylindrata\", la \"Lampona murina\", la \"Cheiracanthium inclusum\" e la \"Cheiracanthium mildei\". Tuttavia i loro morsi non provocano i gravi sintomi ascrivibili alla \"Loxosceles\" e quindi la pericolosit\u00e0 di questi ragni \u00e8 assai dubbia. Sino ad oggi nessuna necrotossina nota \u00e8 stata isolata nel loro veleno e alcuni aracnologi hanno messo in dubbio il riconoscimento della specie eseguito da chi \u00e8 stato morso o dai suoi familiari o dai medici intervenuti. Si sono svolti molti studi, basati su riconoscimenti sicuri compiuti da esperti, riguardo alla reale pericolosit\u00e0 di questi ragni e si \u00e8 osservato che il numero di ferite necrotiche cala drasticamente quando si eliminano dalla casistica le classificazioni incerte.\nTrattamento.\nApplicare il ghiaccio o una benda di cotone con acqua fredda e chiamare il medico.\nRagni con veleno clinicamente significativo.\nIn ogni parte del mondo sono diffusi ragni con veleno di rilevanza medica, tranne nelle regioni pi\u00f9 fredde del pianeta. In generale c'\u00e8 accordo riguardo alle specie il cui morso pu\u00f2 essere fatale per l'uomo, viceversa manca unanimit\u00e0 d'intesa su come organizzare genere e specie in rapporto alla loro pericolosit\u00e0.\nI ragni di seguito elencati sono noti per aver causato decessi ben documentati nella letteratura medica. I sintomi spaziano dal dolore localizzato alla distruzione dei tessuti e alla morte.\nSolo quattro generi sono documentati come sicuramente mortali: \"Phoneutria\", \"Atrax\", \"Latrodectus\" e \"Loxosceles\". Altri tre generi dispongono di veleni potenzialmente mortali a livello di studio tossicologico e simili a quelli dei generi \"Atrax\" e \"Loxosceles\", sono: \"Hadronyche\", \"Missulena\" e \"Sicarius\". Infine esistono casi di sospette morti da altri due generi, non confermate per\u00f2 in letteratura scientifica: \"Tegenaria\" e \"Haplopelma\".\n\"Phoneutria\".\nLa Phoneutria appartiene alla famiglia delle \"Lycosidae\" e si differenzia in cinque specie: \"P. bahiensis\", \"P. boliviensis\", \"P. fera\", \"P. nigriventer\", \"P. reidyi\"; di queste le pi\u00f9 aggressive e pericolose sono \"P. nigriventer\" e \"P. fera\". In lingua inglese \u00e8 chiamata \"Brazilian wandering spider\", in portoghese \"Armadeira\". Nell'edizione 2007 del \"Guinness Book of World Records\" \u00e8 citata come il ragno pi\u00f9 velenoso del mondo, sebbene la questione sia controversa.\n\u00c8 diffusa nell'America centrale e del Sud, soprattutto in Brasile. Il corpo \u00e8 di colore marrone con la parte basale dei cheliceri rosata, le dimensioni sono ragguardevoli e somigliano a quelle di una piccola tarantola. La si pu\u00f2 incontrare fra i caschi di banane, nascondigli abituali di molti altri ragni, e anche nelle abitazioni urbane nascosta nelle scarpe, nei vestiti o nei sacchetti della spazzatura. Conviene quindi prestare la massima cautela quando si scorge un ragno di grandi dimensioni tra le banane o in un capo di abbigliamento, in particolare se assume la caratteristica posizione di attacco con le zampe anteriori alzate. \u00c8 molto aggressiva.\nStatistiche condotte dall'istituto di medicina tropicale di San Paolo mostrano che la distribuzione dei morsi inferti all'uomo durante l'anno nella regione di Campinas raggiunge il massimo nei mesi di marzo e aprile, perch\u00e9 quel periodo coincide con quello dell'accoppiamento e le \"Phoneutriae\" tendono quindi a essere meno nascoste e pi\u00f9 attive. I morsi vengono inferti quasi sempre alle estremit\u00e0, mani e piedi, di solito all'interno delle case urbane e in orari diurni, sebbene questi ragni abbiano abitudini crepuscolari.\nUn terzo dei morsi inferti all'uomo sembra essere \"dry bite\", cio\u00e8 senza veleno inoculato; tuttavia la difficolt\u00e0 di riconoscere l'esatta sottospecie, anche nell'ipotesi che dopo il morso il ragno sia stato catturato e ben conservato, rende per lo meno incerta quest'affermazione. In ambo i casi \u00e8 assai doloroso per causa dei grandi e robusti cheliceri e per la presenza di serotonina nel veleno.\nLa neurotossicit\u00e0 lo rende, assieme all'australiano \"Atrax robustus\", uno dei ragni pi\u00f9 pericolosi in assoluto. Bastano 0,006 milligrammi di veleno iniettato per via intravenosa, oppure 0,134 inoculato sotto pelle, per uccidere un topo di 20 grammi di massa corporea; per raffronto servono rispettivamente 0,110\u00a0mg o 0,2\u00a0mg di veleno della \"vedova nera\" per ottenere lo stesso effetto. In particolare il veleno della \"Phoneutria negriventer\" ritarda l'inibizione dei canali neuronali del sodio; ci\u00f2 pu\u00f2 condurre alla depolarizzazione delle fibre muscolari e delle terminazioni nervose in prossimit\u00e0 delle giunzioni neuromuscolari e all'attivazione del sistema nervoso autonomo fino a provocare il rilascio di neurotrasmettitori come l'acetilcolina e la catecolamina. I peptidi presenti nel suo veleno possono indurre contrazioni della muscolatura vascolare e aumentare la permeabilit\u00e0 vascolare attivando il sistema del tessuto kallikrein e stimolando il rilascio di ossido di azoto. Questo aiuta a comprendere i sintomi locali e sistemici caratteristici del suo morso, tra cui si annoverano il priapismo che pu\u00f2 condurre a impotenza, la tachicardia, il vomito, la diarrea, la parestesia, l'edema e lo shock anafilattico. Da quando nel 1996 furono sviluppati antidoti specifici per il suo veleno non si sono pi\u00f9 registrati casi di morte, ma il pericolo non \u00e8 scongiurato e permane soprattutto per i bambini e per le persone pi\u00f9 deboli. La somministrazione dell'antiveleno \u00e8 necessaria solo nel 2,3% dei casi.\n\"Atrax\", \"Hadronyche\".\nI ragni australiani \"venomous funnel-web\", come il \"Sydney funnel-web\", sono migalomorfi che appartengono alla famiglia delle \"Hexathelidae\", generi \"Atrax\" e \"Hadronyche\", e di frequente mordono l'uomo causando in qualche raro caso la morte. In particolare sono noti almeno tredici casi di morte per morsi inferti da \"Atrax robustus\".\nDevono il nome all'abitudine di tessere lunghe ragnatele a forma d'imbuto che possono svilupparsi in lunghezza dai 20 ai 60 centimetri. Considerati tra i pi\u00f9 pericolosi del mondo sono aggressivi e anzich\u00e9 fuggire tendono a mordere se disturbati. L\"'Atrax robustus\", anche detto \"Sydney funnel-web\", \u00e8 un ragno nero, robusto, di grandi dimensioni, che vive in Australia nelle aree attorno a Sydney. Il suo veleno contiene il composto chiamato \"robustotossina\", una molecola peptidica neurotossica molto pericolosa per gli esseri umani. Diversamente dalla \"Phoneutria\", i cui morsi sono talvolta \"dry\", questi ragni inoculano quasi sempre molto del veleno di cui dispongono.\nCi sono altre specie pericolose di \"Atrax\" e \"Hadronyche\" in Australia e in Tasmania. Di solito i maschi di queste specie dispongono di veleno pi\u00f9 potente, in alcuni casi cinque volte pi\u00f9 potente, rispetto al veleno della femmina. Sono meno stanziali e s'incontrano con pi\u00f9 facilit\u00e0 in estate.\nUn altro genere della famiglia \"Hexathelidae\" \u00e8 stato segnalato come pericolo per l'uomo: il \"Macrothele\", a Taiwan. Tuttavia non sono conosciuti casi in cui abbia cagionato la morte. In letteratura medica gli unici casi di morte provocata da ragni di questa famiglia si riferiscono all\"Atrax robustus\".\n\"Theridiidae\".\nSolo due generi di questa famiglia hanno rilevanza medica: le \"vedove\" (\"Latrodectus\") e le \"false vedove\" (\"Steatoda\"). Le prime, in particolare le \"vedove nere\", sono pi\u00f9 pericolose delle seconde e sono di gran lunga le maggiori responsabili dei casi di morte perch\u00e9 diffuse in quasi ogni paese dal clima caldo o temperato. In Italia la vedova \u00e8 rappresentata dalla \"malmignatta\" (\"Latrodectus tredecimguttatus\").\n\"Latrodectus\" (vedove).\nLe vedove sono i ragni appartenenti al genere \"Latrodectus\"; tra queste la pi\u00f9 nota \u00e8 sicuramente la vedova nera (\"Latrodectus mactans\"). Ha abitudini stanziali e raramente si allontana dalla ragnatela poich\u00e9 non ha buona vista e al di fuori della tela si muove con difficolt\u00e0. \u00c8 di carattere schivo e preferisce la fuga all'attacco, ma pu\u00f2 mordere se viene disturbata la sua ragnatela o se percepisce una minaccia. Il maschio ha dimensioni minori della femmina, circa la met\u00e0, ed \u00e8 ancor meno aggressivo.\nIl morso \u00e8 doloroso e il veleno neurotossico inoculato pu\u00f2 causare sintomi conosciuti con il nome di latrodectismo, sintomi che comprendono crampi muscolari simili alle contrazioni indotte dal tetano. In rari casi pu\u00f2 condurre alla morte.\nVeleno\nTra le sostanze che compongono il veleno si annoverano tossine polipeptidiche che interagiscono con i recettori dei canali ionici del calcio, del sodio e del potassio provocando il rilascio di vari neurotrasmettitori, tra cui l'\u03b1-latrotossina; adenosina; guanina; inosina; 2,4,6-triidrossipurina.\nEffetti\nTra gli effetti sistemici che possono manifestarsi entro un'ora, oltre al lieve dolore meccanico e al segno superficiale del morso percepibile soprattutto dai bambini, si annoverano: indurimento dell'area morsa, debolezza, crampi muscolari, difficolt\u00e0 di respirazione, nausea, vomito, cefalea, ansia, ipertensione, tachicardia, diaforesi, aumento della salivazione, rigidit\u00e0 addominale. Nei successivi due-tre giorni, soprattutto in Europa e in Sudafrica: edema polmonare, bronchite.\nRimedi\nPrima di somministrare eventualmente l'antidoto \u00e8 importante determinare il grado di avvelenamento del paziente, di solito classificato in tre livelli. La somministrazione va compiuta solo nel caso di rischio di complicazioni e in ogni caso mai sul campo ma solo in ambulatorio, per minimizzare il rischio di anafilassi.\nTra le possibili cure ospedaliere, oltre alla somministrazione dell'antidoto nei gravi casi in cui gli analgesici falliscono, ci sono rimedi meno invasivi come la somministrazione di analgesici oppioidi e sedativi, il supporto respiratorio con ossigeno e l'estrazione del veleno tramite apparecchiature medicali. I rimedi casalinghi come gli impacchi a base di erbe riescono di solito inutili.\nTra gli analgesici per tenere sotto controllo il dolore si usa di solito il solfato di morfina. Per inibire i recettori e i neurotrasmettitori e potenziare l'effetto dell'acido \u03b3-aminobutirrico (GABA) si usa di solito lorazepam o diazepam o midazolam. L'antidoto va somministrato solo nei casi pi\u00f9 gravi e serve per neutralizzare la tossina principale del veleno; prima dell'antidoto conviene somministrare difenidramina per ridurre il rischio di reazioni acute.\n\"Latrodectus mactans\" et al. (vedova nera).\nDi modeste dimensioni, vive nelle aree rurali e anche in prossimit\u00e0 dei centri urbani. Oltre al genere \"Latrodectus mactans,\" sono diffusi anche i generi \"Latrodectus variolus\" e \"Latrodectus hesperus\").\nIl loro veleno \u00e8 molto potente, anche se non il pi\u00f9 potente tra quello dei ragni, oltre un ordine di grandezza rispetto al veleno del serpente a sonagli e ancor pi\u00f9 rispetto a quello del cobra e del corallo, ma la quantit\u00e0 inoculata \u00e8 piccolissima. Prima dello sviluppo di farmaci antiveleniferi specifici il numero di morsi mortali era il 5% dei morsi inferti.\nLe vedove nere hanno cheliceri n\u00e9 grandi n\u00e9 robusti, nella femmina adulta gli aculei raggiungono appena il millimetro di lunghezza, tuttavia sufficienti per inoculare il veleno a una profondit\u00e0 pericolosa. La quantit\u00e0 modesta conduce raramente alla morte, anche nel caso di morso da parte di una femmina adulta, per\u00f2 induce sintomi molto spiacevoli, tra i quali rigonfiamento della parte offesa esteso fino a 15\u00a0cm, crampi muscolari e spasmi. Il maschio, pi\u00f9 piccolo, inocula minore quantit\u00e0 a minore profondit\u00e0. Il numero delle morti \u00e8 oggi modesto rispetto a quello dei morsi inflitti: .\n\"Latrodectus tredecimguttatus\" (malmignatta).\nLa Malmignatta (\"Latrodectus tredecimguttatus\") \u00e8 l'unica specie di vedova presente in Italia. Oltre ai noti sintomi di morso da vedova, di solito pi\u00f9 blandi, possono manifestarsi spasmi dei muscoli facciali, edema delle palpebre e lacrimazione.\n\"Sicariidae\".\nLa famiglia delle \"Sicaridae\" comprende due generi, entrambi con veleno necrotossico molto pericoloso che include tra i suoi composti la sfingomielinasi D. Il primo \u00e8 la \"Loxosceles\", diffusa a livello mondiale ma pi\u00f9 frequente in America. Il secondo \u00e8 il \"Sicarius\", diffuso soprattutto nell'emisfero australe.\nLoxosceles.\nIl \"Loxosceles rufescens\", anche se meno pericoloso delle specie americane, \u00e8 assieme alla malmignatta uno dei pochi ragni italiani temibili per il morso.\n\"Theraphosidae\".\nLa tarantola, famiglia delle Theraphosidae, ha temibile aspetto e dimensioni assai grandi, cheliceri molto robusti e in grado d'inoculare parecchio veleno. Tuttavia molte specie di tarantole sono quasi innocue per l'uomo.\nPer tradizione si dividono in tarantole \"del nuovo continente\" e \"del vecchio continente\", a seconda del luogo di origine.\nTarantola del nuovo continente.\n\u00c8 indigena dell'America. Il suo veleno pone scarsi rischi per l'uomo, a parte il dolore localizzato nel punto del morso. Il suo principale strumento di difesa sono i peli urticanti, che provocano irritazione e altri sintomi.\nTarantola del vecchio continente.\nLe tarantole del vecchio continente, in particolare le indigene dell'Asia, sono un altro discorso. Lanciano peli urticanti e mordono sia per uccidere la preda sia per difesa, sono meno docili e possono mordere anche l'uomo se provocate. Gli effetti del loro veleno sono ancora poco studiati, ma l'esperienza suggerisce che sia pi\u00f9 forte rispetto a quello delle tarantole del nuovo continente. Esistono segnalazioni di casi in cui il morso di Poecilotheriae ha condotto al ricovero ospedaliero.\nI sintomi comprendono dolori locale e gonfiori, esaurimento, crampi muscolari di media e forte intensit\u00e0, difficolt\u00e0 respiratorie e febbre, a volte ritardati di qualche giorno dal momento del morso.\nUna specie il cui veleno \u00e8 stato studiato approfonditamente \u00e8 la \"Haplopelma spp.\", una tarantola della sottofamiglia \"Ornithoctoninae\". Contiene numerose tossine ed \u00e8 in grado di uccidere un topo. \u00c8 stato accusato di avere provocato un caso di morte in Cina, tuttavia c'\u00e8 scarsa documentazione clinica riguardo agli effetti di questo veleno sull'uomo e pertanto non si possono ancora trarre conclusioni riguardo ai suoi effetti.\nRagni con veleno clinicamente poco significativo.\n\"Lamponidae\".\nLa famiglia delle \"Lamponidae\", molto nota con il nome inglese di \"White-tailed spider\", \u00e8 originaria dell'Australia e successivamente \u00e8 stata introdotta in Nuova Zelanda dove i suoi membri sono oggi considerati parassiti domestici.\nVivono nelle case e nei giardini, sulla corteccia degli alberi, sulle foglie e negli anfratti tra le pietre. Sono attive soprattutto la sera e la notte. Grazie alla specializzata parte terminale delle zampe riescono a camminare sui vetri. Le femmine possono raggiungere i 18\u00a0mm di lunghezza, i maschi 12\u00a0mm.\nPer molto tempo si \u00e8 ritenuto che il suo morso potesse causare sintomi necrotici simili a quelli indotti dalla brasiliana \"Loxosceles reclusa\", per via di un equivoco occorso nella presentazione di un articolo all\"'International Society on Toxinology World Congress\" tenuto a Brisbane nel 1982. Recenti studi condotti su 130 casi e pubblicati nel 2003 hanno dimostrato che in realt\u00e0 non provoca alcun effetto serio nell'uomo a parte la formazione di piccole vesciche superficiali e che in particolare non causa ulcere necrotiche.\nAltri aracnidi.\n\"Opiliones\".\nGli aracnidi dell'ordine degli Opiliones non sono ragni, sebbene familiarmente chiamati \"ragni dalle zampe lunghe\". Secondo una leggenda metropolitana sarebbero molto velenosi per l'uomo, ma impossibilitati a penetrare con il morso la pelle umana per via dei cheliceri troppo piccoli, e quindi inoffensivi. In realt\u00e0 gli opilionidi non hanno alcun tipo di veleno e sono del tutto innocui.\nIl soprannome \"ragni dalle zampe lunghe\" si riferisce anche al \"Pholcus phalangioides\", che \u00e8 un ragno vero e molto diffuso. Anche il suo morso, sebbene vagamente velenoso, \u00e8 tuttavia innocuo per l'uomo.\n\"Solifugae\".\nGli aracnidi dell'ordine dei Solifugae, anche noti con i nomi inglesi di \"sun spiders\" e \"wind scorpions\", non sono n\u00e9 ragni n\u00e9 scorpioni. Tra i soldati americani di stanza in Medio Oriente \u00e8 diffusa la convinzione che questi aracnidi si cibino di carne umana fresca. Secondo tale credenza iniettano un anestetico nelle zone di pelle esposta di una persona addormentata, indi si cibano voracemente e lasciano ferite aperte che la vittima scopre al risveglio. In realt\u00e0 i solifugi non producono n\u00e9 anestetico n\u00e9 veleno e non attaccano prede pi\u00f9 grandi di loro. Secondo recenti studi una specie diffusa in India fa eccezione e possiede veleno.\nPer via dei robusti cheliceri il loro morso \u00e8 molto doloroso e provoca ferite che richiedono cure mediche per scongiurare il rischio d'infezione."}
{"id": "1339313", "revid": "287204", "url": "https://it.wikipedia.org/wiki?curid=1339313", "title": "Venturi Automobiles", "text": "La Venturi Automobiles \u00e8 una casa automobilistica monegasca, specializzata nella produzione di automobili elettriche. Fondata dagli ingegneri francesi Claude Poiraud e G\u00e9rard Godfroy nel 1984 a Cou\u00ebron, in Francia, si \u00e8 inizialmente dedicata alla produzione di automobili sportive. Nel 2001, dopo aver dichiarato bancarotta, l'azienda \u00e8 stata acquistata dall'imprenditore monegasco Gildo Pallanca Pastor, che ha spostato la sede legale nel Principato di Monaco e ha scelto di riconvertire la produzione per sviluppare esclusivamente automobili elettriche. Attualmente non produce nessuna vettura, ma compete nel campionato di Formula E con delle monoposto motorizzate Mercedes-Benz.\nStoria.\nLa Venturi nacque inizialmente con il nome di MVS (Manufacture de Voitures de Sport). Relativamente poco nota, la produzione della Venturi \u00e8 sempre stata orientata sulla produzione di berlinette a motore centrale, solitamente motori PRV, mentre per quanto riguardava la trasmissione, si orientavano spesso su componenti Renault. A volte, dalle berlinette chiuse venivano derivate delle versioni aperte.\nLa Venturi voleva essere la risposta francese alle Ferrari ma ebbe scarso successo; in effetti i modelli proposti dalla Venturi mostravano diverse affinit\u00e0 stilistiche con le vetture di Maranello. In realt\u00e0, alla fine dei conti, la Venturi non riusc\u00ec ad impensierire granch\u00e9 la rivale di riferimento, non solo da un punto di vista tecnico e tecnologico ma anche commerciale: i suoi modelli furono venduti in poche decine di esemplari ognuno.\nNegli anni 1991 e 1992 si \u00e8 affacciata anche al mondo della Formula 1 acquisendo la compropriet\u00e0 del team Larrousse, rivendendone per\u00f2 le quote dopo due anni di partecipazioni senza risultati particolarmente brillanti.\nGi\u00e0 dopo pochi anni di vita, la Casa cominci\u00f2 a soffrire gli scarsi dati di vendita e nel 1996 fu acquisita da una societ\u00e0 thailandese. Ma la situazione non cambi\u00f2 granch\u00e9, e nel 2000 la Venturi fu posta in liquidazione. Fu riacquisita nel 2001 da un magnate monegasco di origini italiane, appassionato di automobili classiche e sportive. La casa automobilistica quindi venne trasferita a Monaco e risulta a tutti gli effetti monegasca; Venturi quindi da azienda diventa un marchio della \"Gildo Pallanca Pastor\".\nNegli anni successivi, visti gli insuccessi nella produzione di auto sportive il marchio viene utilizzato per commercializzare automobili sperimentali dotate di motori alternativi, in particolar modo quelli elettrici, ma sempre caratterizzati da linee sportive. Modelli recentemente realizzati sono la \"Fetish\", la \"Ecletic\" e la \"Astrolab\". Non si hanno informazioni sull'effettiva produzione di questi modelli che al momento della loro presentazione erano puramente allo stadio di concept car; anche per l'assenza di un reale stabilimento produttivo. A tale pro nel 2010 \u00e8 stata comunicata l'acquisizione della casa motociclistica, la Voxan che era stata messa in liquidazione dal tribunale. la sua ultima concept car prodotta prende completamente le distanze da quanto era rimasto di sportivo nel marchio, si tratta infatti di una piccola buggy, ma non \u00e8 ancora chiaro il suo futuro produttivo. Dal 2014 partecipa al campionato di Formula E, per la prima stagione con il motore fornito dalla federazione e successivamente con un motore costruito in proprio.\nLe vetture prodotte.\nI primi due modelli prodotti dalla Venturi, la \"200 Coup\u00e9\" e la \"200 Spider\", erano l'uno la versione spider dell'altra. Montavano inizialmente un 6 cilindri da 2458 cm\u00b3 in grado di erogare 200 CV di potenza massima. Pi\u00f9 tardi, nel 1989, la vettura ricevette un nuovo motore un PRV da 2849\u00a0cm\u00b3 da 260\u00a0CV. In tale configurazione, la vettura, denominata \"260\", era offerta sia con catalizzatore sia senza. Tali modelli furono tolti di produzione nel 1996.\nNonostante il non felice esito commerciale dei modelli della Venturi, vale la pena per\u00f2 di ricordarne altri: la \"400GT\", per esempio, pu\u00f2 essere considerata una delle migliori sportive francesi del dopoguerra: derivata da un modello concepito espressamente per le competizioni sportive, la \"400 Trophy\", la 400 GT ne riprendeva la meccanica, ossia un PRV V6 da 2975\u00a0cm\u00b3 sovralimentato mediante un doppio turbocompressore ed in grado di sviluppare 408\u00a0CV di potenza massima. Raggiungeva la velocit\u00e0 massima di 300\u00a0km/h. La scocca \u00e8 realizzata con in un composito ultraleggero di Kevlar e materiale epossidico. Il telaio \u00e8 dotato di quadrilateri deformabili, barra stabilizzatrice all'avantreno e al retrotreno e schema multi-link avanzato. \u00c8 dotata di servosterzo (unico ausilio alla guida). La gommatura anteriore \u00e8 di 235/40, mentre la posteriore \u00e8 295/35. I cerchi sono in magnesio da 18 pollici. I dischi dei freni sono in carbonio. Fu prodotta in soli 15 esemplari (pi\u00f9 73 esemplari di 400 Trophy) dal 1994 al 1996.\nSullo stesso pianale della 400 GT nacque la \"300 Atlantique\", erede della \"260\" e presentata quindi nello stesso anno in cui quest'ultima usc\u00ec di produzione. Montava lo stesso motore della 400 GT, ma in versione aspirata, ed in grado di erogare 281\u00a0CV. La velocit\u00e0 massima era di 280\u00a0km/h. Fu prodotta fino al 1998 in soli 57 esemplari.\nNel 1999 vide la luce la \"300 Atlantique Biturbo\", equipaggiata con un nuovo V6, non pi\u00f9 PRV, ma un \"ES9\" sviluppato congiuntamente da Peugeot e Renault, della cilindrata di 2946\u00a0cm\u00b3 e sovralimentato da due turbocompressori a bassa pressione, in modo da ridurre i ritardi di risposta dovuti al \"turbo-lag\". La potenza, cos\u00ec, non era molto elevata rispetto al tipo di motore, solo 310\u00a0CV, ma sicuramente garantiva una maggior prontezza. La scocca \u00e8 in vetroresina. Il telaio \u00e8 dotato di quadrilateri deformabili, barra stabilizzatrice all'avantreno e al retrotreno e schema multi-link avanzato. \u00c8 dotata di servosterzo (unico ausilio alla guida). Ha pneumatici anteriori 205/50 e posteriori 255/40, con cerchi in lega da 17 pollici. I dischi dei freni sono in acciaio e sono autoventilati. Questo modello fu prodotto fino al 2000 in 13 esemplari.\nAttivit\u00e0 sportiva.\nNel 1992 la societ\u00e0 \u00e8 entrata in Formula 1 acquistando il 65% delle quote della Larrousse, scuderia impegnata nel campionato fin dal 1987. La monoposto presentata per la stagione 1992, denominata LC92, nonostante fosse marchiata Venturi, era stata progettata dagli ingegneri della Larrousse ed era equipaggiata con motori di origine Lamborghini. Guidate da Bertrand Gachot e Ukyo Katayama, le monoposto francesi si sono segnalate per i numerosi problemi meccanici, che le hanno costrette pi\u00f9 volte al ritiro; l'unico piazzamento a punti \u00e8 stato un sesto posto al Gran Premio di Monaco. Al termine della stagione la Venturi ha venduto le sue quote della scuderia al gruppo Comstock, abbandonando cos\u00ec la Formula 1 dopo una sola stagione di partecipazione.\nNel 2013 la societ\u00e0 ha annunciato l'iscrizione alla stagione inaugurale della Formula E, campionato dedicato a monoposto equipaggiate esclusivamente con motori elettrici. Alla guida delle due vetture sono stati ingaggiati Nick Heidfeld e St\u00e9phane Sarrazin. Il miglior posizionamento ottenuto \u00e8 stato un terzo posto all'E-Prix di Mosca. A partire dalla stagione successiva la Venturi ha iniziato a produrre i propri motori per la Formula E. Nel 2015-2016 e nel 2017 la scuderia riesce ad ottenere qualche podio, ma le sue vetture non si dimostrano mai sufficientemente competitive per poter ambire alla vittoria finale del campionato. Il 30 novembre 2017 la Venturi ha annunciato di aver stretto un accordo con la HWA, scuderia tedesca che sarebbe diventata il team ufficiale Mercedes-Benz a partire dalla stagione 2019-2020. Nello specifico la HWA ha iniziato a fornire supporto tecnico alla Venturi per prepararsi all'ingresso nel campionato; questo ha inoltre permesso alla scuderia monegasca di ingaggiare i piloti ufficiali Mercedes-Benz Edoardo Mortara e Maro Engel. Nella stagione 2018-2019 la HWA si \u00e8 iscritta al campionato per continuare la sua preparazione all'ingresso della Mercedes, utilizzando motori Venturi. Nel corso di questa stagione la scuderia ha ottenuto la sua prima vittoria nel campionato all'E-Prix di Hong Kong. Al termine della stagione la Venturi ha terminato la produzione di motori per diventare scuderia cliente della Mercedes, con l'obiettivo di migliorare la competitivit\u00e0 delle sue vetture.\nVenturi Global Challenges.\nA partire dal 2009 Venturi ha lanciato una serie di iniziative umane e tecnologiche con l'obiettivo di dimostrare l'affidabilit\u00e0 e l'efficienza dei veicoli elettrici in condizioni estreme. Attraverso le Global Challenges l'azienda ha testato le sue tecnologie in condizioni straordinarie nelle regioni pi\u00f9 remote del pianeta, come velocit\u00e0 estreme, condizioni meteorologiche proibitive e terreni impervi. Nell'ambito di queste sfide, Venturi ha ottenuto diversi record e primati a partire dal 2009. La maggior parte delle Venturi Global Challenges sono ispirate a imprese automobilistiche del XX secolo.\nMissione 01: \"Jamais contente\".\nLa missione 01: \"Jamais contente\" \u00e8 un programma lanciato nel 2009 in collaborazione con l'Universit\u00e0 statale dell'Ohio. L'obiettivo \u00e8 quello di realizzare il record di velocit\u00e0 per un veicolo elettrico nel leggendario deserto salato di Bonneville. La missione prende il nome dalla Jamais Contente, un'auto elettrica che nel 1899, guidata da Camille Jenatzy, ha raggiunto la velocit\u00e0 di 105 km/h, diventando la prima autovettura nella storia a superare i 100 km/h. Nell'ambito di questa sfida l'azienda monegasca ha costruito diversi prototipi denominati VBB, acronimo di Venturi Buckeye Bullet, la scuderia automobilistica composta da studenti e ricercatori dell'Universit\u00e0 statale dell'Ohio che ha contribuito a svilupparli.\nNel 2009 la VBB-2, una versione alimentata da una cella a combustione a idrogeno, ha raggiunto i 487 km/h (303 mph). L'anno successivo la VBB-2.5, una versione aggiornata della VBB-2 equipaggiata con un pacco di batterie elettriche, ha raggiunto i 495 km/h (307 mph). Nel 2016, infine, la VBB-3, la versione pi\u00f9 avanzata del veicolo capace di erogare 2.200 kW (3.000 CV), ha raggiunto i 549 km/h (341 mph). Questo record, che \u00e8 stato omologato dalla FIA, rimane tuttora imbattuto. Tutti i prototipi sono stati guidati da Roger Schroer, pilota professionista, istruttore di guida e collaudatore presso l'Universit\u00e0 statale dell'Ohio che, grazie al record stabilito \u00e8 diventato una delle 60 persone nella storia a superare le 300 mph (482,8 km/h).\nMissione 02: da Shanghai a Parigi.\nLa missione 02 \u00e8 ispirata alla \"Crociera Gialla\", una spedizione organizzata dalla Citro\u00ebn nel 1931 per pubblicizzare il semicingolato P17. Durante questa traversata i veicoli francesi, partiti da Beirut, hanno attraversato tutta l'Asia fino ad arrivare a Pechino. Per compiere la missione, Venturi ha scelto un Citro\u00ebn Berlingo, che \u00e8 stato modificato dall'azienda monegasca con due pacchi di batterie aggiuntivi per raggiungere l'autonomia di 500 km. Partita il 3 maggio 2010 da Shanghai, la vettura, guidata da Xavier Chevrin e G\u00e9raldine Gabin, ha attraversato 8 paesi per un totale di 14.900 km, arrivando a Parigi il 13 luglio. Nello specifico il veicolo ha attraversato Cina, Kazakistan, Russia, Polonia, Repubblica Ceca, Germania e Francia, coprendo distanze di circa 300/400 km. Durante il viaggio, l'equipaggio ha dovuto attraversare deserti e passi di montagna fino a 3.000 metri di altitudine, stabilendo il primato per la distanza pi\u00f9 lunga coperta da un veicolo elettrico senza assistenza.\nMissione 03: Antartide.\nLa missione 03 consiste nello sviluppo della Antarctica, un veicolo elettrico cingolato capace di attraversare i terreni innevati a temperature fino a -50 \u00b0C. L'obiettivo, una volta terminata la missione, \u00e8 quello di avviare la produzione della Antarctica per renderlo disponibile alle comunit\u00e0 scientifiche dell'Antartide. In caso di successo sarebbe il primo veicolo di questo genere a zero emissioni. Equipaggiata con due motori da 60 kW ciascuno, la Antarctica pesa circa due tonnellate e pu\u00f2 trasportare fino a tre persone, oltre a bagagli e attrezzature. Ha un'autonomia di 50 km e una velocit\u00e0 massima di 25 km/h.\nNel 2019 la Antarctica ha percorso 42 km a temperature di -30 \u00b0C nella Columbia Britannica, in Canada. L'obiettivo della spedizione era quello di testare il veicolo a temperature simili a quelle del polo sud. Questa missione \u00e8 ispirata alla \"Crociera Bianca\", una spedizione organizzata dalla Citro\u00ebn nel 1934 che avrebbe dovuto attraversare tutto il Canada settentrionale. Quest'ultima, tuttavia, si concluse con un fallimento a causa dei terreni troppo impervi e delle condizioni climatiche disastrose. A bordo della Antarctica c'era un equipaggio composto dal principe Alberto II di Monaco, dall'astronauta canadese Chris Hadfield e da Xavier Chevrin, gi\u00e0 protagonista della missione 02 e della missione 04. Il prossimo obiettivo \u00e8 quello di portare il veicolo in Antartide entro la fine del 2020.\nMissione 04: Africa.\nLa missione 04 \u00e8 ispirata alla \"Crociera Nera\", una spedizione organizzata dalla Citro\u00ebn nel 1924. Durante la traversata i veicoli francesi, partiti da B\u00e9char, in Algeria, hanno attraversato tutta l'Africa fino ad arrivare ad Antananarivo, in Mozambico, dopo aver percorso circa 20.000 km. Come nella missione 02, anche per la missione 04 la vettura scelta \u00e8 stata una Citro\u00ebn Berlingo modificata da Venturi. Partito da Nairobi, in Kenya, l'11 maggio 2012, l'equipaggio composto da Xavier Chevrin e Vivien Floris ha percorso circa 5.800 km senza assistenza, fino ad arrivare a Johannesburg, in Sudafrica, il 18 giugno. Durante la spedizione la vettura \u00e8 stata ricaricata circa 40 volte utilizzando esclusivamente l'aiuto dei locali. La missione 04, inoltre, coincide con il primo attraversamento dell'Africa da parte di un veicolo elettrico senza assistenza.\nMissione 05: Salar de Uyuni.\nNel luglio 2021 Venturi si diriger\u00e0 nel deserto di sale di Salar de Uyuni, in Bolivia, dove si tenter\u00e0 di stabilire il nuovo record di velocit\u00e0 per una motocicletta elettrica. Per compiere questa missione \u00e8 stato costruito un prototipo derivato dalla Voxan Wattman progettato dal designer Sacha Lakic. Il record del mondo di velocit\u00e0 per una motocicletta elettrica \u00e8 attualmente detenuto da Ryuji Tsuruta, che, a bordo di una Mobitec EV-02A ha raggiunto i 329,085 km/h.\nPer guidare il prototipo \u00e8 stato scelto il motociclista professionista italiano Max Biaggi, che gi\u00e0 nel 1994 aveva gi\u00e0 stabilito il record di velocit\u00e0 con una motocicletta elettrica (164,2 km/h a bordo di una Fazi Egraf). Tra i suoi principali successi, Biaggi pu\u00f2 vantare quattro titoli mondiali nella classe 250 del motomondiale, due titoli mondiali Superbike e due secondi posti nella classe 500 del motomondiale. Nel corso della sua carriera ha inoltre ottenuto 111 vittorie e 56 pole position nelle varie categorie.\nModelli.\nLe vetture prodotte sono sostanzialmente suddivisibili in 4 categorie: i modelli stradali (e le loro versioni decappottabili), i modelli da competizione e i modelli con sistema di propulsione alternativo/sperimentale. L'ultima categoria comprende tutti i modelli prodotti nel nuovo millennio, fatta eccezione per la GT3, l'unico modello appartenente alle altre categorie realizzato nel \"nuovo corso\" impartito dalla propriet\u00e0 attuale. I modelli da competizione hanno preso parte a gare di tipo Gran Turismo, tranne la Larousse da Formula 1 e il prototipo Parigi-Dakar, mai utilizzato realmente."}
{"id": "1339316", "revid": "287204", "url": "https://it.wikipedia.org/wiki?curid=1339316", "title": "Amontillado", "text": "Amontillado \u00e8 una variet\u00e0 di sherry proveniente dalla regione della Montilla vicino a Cordova in Spagna. \u00c8 un tipo di vino liquoroso diffusosi nel XVIII secolo e particolarmente pregiato.\nProduzione.\n\u00c8 uno sherry che viene fatto maturare in botti e che, una volta fortificato, viene posto in barili in cui maturer\u00e0 senza flor in modo da aumentarne l'ossidazione.\nLetteratura.\n\u00c8 citato anche in letteratura in un racconto di Edgar Allan Poe, \"Il barile di Amontillado\", e in uno di Karen Blixen, \"Il pranzo di Babette\". Anche Joris Karl Huysmans lo ha citato nel suo capolavoro \"Controcorrente\", in cui il protagonista Des Esseintes lo degusta in una vecchia cantina parigina.\nAnche il celebre scrittore di gialli S. S. Van Dine, creatore dell'investigatore Philo Vance, lo cita nel suo romanzo \"La dea della vendetta\". Pi\u00f9 recentemente, \u00e8 citato nel romanzo di Catherine Neville \"Il Segreto del Millennio\" (titolo originale: \"The Eight\"). Viene pi\u00f9 volte nominato nel romanzo di Caleb Carr \"L'alienista\" come principale bevanda durante le numerose cene. Inoltre, \u00e8 una delle bevande preferite dell'agente Pendergast, protagonista di una serie di romanzi di Douglas Preston e Lincoln Child."}
{"id": "1339318", "revid": "767487", "url": "https://it.wikipedia.org/wiki?curid=1339318", "title": "Capra Pygora", "text": "La pygora \u00e8 una capra derivante dall'incrocio di una capra pigmea con una capra d'Angora, che, pur avendo la piccola stazza della capra pigmea, produce tre tipi diversi di lana.\nLa prima a caldeggiare la nascita di questi animali fu Katharine Jorgensen di Oregon City (Oregon); nel 1987 venne creata un'associazione dagli allevatori di queste capre.\nLe capre di questa razza vivono circa 12-14 anni e sono comunemente usate come animali domestici, ma anche da mostra, da allevamento e da lana. Le pygora possono anche essere munte, con una resa di circa un litro di latte al giorno.\nLe capre pygora producono tre tipi differenti di lana: quelle di tipo C producono lana simile al cashmere, quelle di tipo A producono lana simile al mohair, quelle di tipo B producono una lana intermedia fra la A e la C.\nOltre che per la lana, queste pecore vengono utilizzate come animali da compagnia, data la stazza ridotta: possono anche essere munte, dando circa 1 l di latte al giorno."}
{"id": "1339319", "revid": "2730", "url": "https://it.wikipedia.org/wiki?curid=1339319", "title": "Tenebrionidae", "text": "I Tenebrionidae , sono una famiglia di coleotteri polifagi diffusa in tutto il mondo con circa 15.000 specie.\nMorfologia.\nAdulto.\nI tenebrionidi sono insetti dalle forme pi\u00f9 svariate e che assomigliano talvolta a famiglie sistematicamente lontane.\nSono comunque sempre caratterizzati da tarsi eteromeri (formula tarsale 554), hanno cio\u00e8 cinque segmenti tarsali per ogni zampa, tranne le posteriori che ne hanno quattro.\nLe sottofamiglie pi\u00f9 primitive (Alleculinae, Lagriinae), che in passato erano trattate come famiglie a parte, presentano antenne filiformi, mandibole visibili dall'alto, elitre poco sclerificate e ali posteriori funzionali.\nNelle forme pi\u00f9 evolute si osserva una tendenza all'accorciamento delle antenne, che diventano moniliformi, il clipeo, troncato in avanti, tende a coprire completamente le mandibole, le elitre tendono a diventare fortemente sclerificate, talvolta tondeggianti e munite di creste, le ali posteriori tendono a scomparire.\nNelle trib\u00f9 pi\u00f9 primitive dominano le specie brunastre o testacee. A volte i gruppi floricoli (\"Omophlus\", \"Cteniopus\", \"Heliotaurus\") hanno vivaci colorazioni aposematiche su toni di rosso-giallo e nero.\nLe maggioranza delle specie pi\u00f9 evolute ha invece una colorazione brunastra, che tende a diventare nero opaco nelle forme degli ambienti aridi.\nLarva.\nLe larve dei tenebrionidi sono generalmente sclerificate, cilindriche, dotate di zampe e molto spesso due tipici uncini rivolti all'ins\u00f9 sull'ultimo segmento addominale.\nSono mobili, attive, e reagiscono arcuandosi verso l'alto.\nLe larve di alcuni (\"Tenebrio\", \"Zophobas\") molto facili da allevare vengono talvolta impiegate dall'uomo come mangime e vendute nei negozi per animali.\nBiologia.\nLa stragrande maggioranza dei tenebrionidi si nutre di materiale vegetale.\nLe specie xilofaghe (Helopini) si nutrono di legno almeno allo stadio larvale. Gli adulti possono essere perci\u00f2 trovati sotto le cortecce o nel legno marcio.\nLe specie fitofaghe (\"Lagria\") si nutrono di piante o resti di queste e gli adulti vivono sugli steli o le foglie. Alcune sono floricole (Omophlini) e si nutrono di polline.\nQuelle che si nutrono di vegetali secchi o semi (\"Tribolium\", \"Tenebrio\", \"Zophobas\") possono trovare facili condizioni di vita nei depositi di derrate alimentari e diventare molto dannosi.\nAltre specie (Diaperinae, Mycetocharini) sono micofaghe e vivono tutta la vita all'interno di funghi pi\u00f9 o meno legnosi.\nMolte specie sono notturne o rifuggono la luce (da cui il nome della famiglia), ma altre possono essere trovate in pieno sole (Omophlini), persino su spiagge o deserti (Pimelia).\nDistribuzione.\nI tenebrionidi sono diffusi in tutto il mondo, con prevalenza nelle zone tropicali. Molti gruppi sono atteri e provvisti di un robusto esoscheletro che ha permesso loro di adattarsi e di colonizzare anche regioni desertiche precluse alla maggior parte degli insetti.\nSistematica.\nSecondo le pi\u00f9 moderne vedute, i tenebrionidi comprendono gli Alleculidae (o Cistelidae) e i Lagriidae, ora considerati a livello di sottofamiglie.\nI primi hanno infatti gruppi che si discostano poco dai tenebrionidi pi\u00f9 consueti, come il genere \"Prionychus\" o i Mycetocharini, mentre i secondi trovano nella trib\u00f9 dei Belopini (\"Belopus\") forme chiaramente tenebrioidi.\nViceversa sono stati esclusi dai Tenebrionidae gli Zopherinae, che ora costituiscono una famiglia a parte assieme ai Colydiidae e i Monommatidae, considerati tutti sottofamiglie di Zopheridae.\nI Tenebrionidae comprendono le seguenti sottofamiglie:"}
{"id": "1339322", "revid": "237256", "url": "https://it.wikipedia.org/wiki?curid=1339322", "title": "Linguista", "text": ""}
{"id": "1339333", "revid": "287204", "url": "https://it.wikipedia.org/wiki?curid=1339333", "title": "Glaciazione Wurm", "text": ""}
{"id": "1339336", "revid": "599013", "url": "https://it.wikipedia.org/wiki?curid=1339336", "title": "Chiesa di Santa Maria (Uta)", "text": "La chiesa di Santa Maria, ubicata nell'immediata periferia campestre di Uta, \u00e8 una delle massime espressioni dell'incontro della cultura provenzale e tosco-lombarda dell'architettura romanica in Sardegna.\nStoria.\nNon si conosce la datazione precisa di edificazione della chiesa, che si fa risalire alla met\u00e0 del XII secolo ad opera dei monaci vittorini di Marsiglia, sulle rovine di una chiesa preesistente.\nLa prima menzione di Santa Maria di Uta si ha in un documento del 1363, con il quale il sovrano Pietro IV d'Aragona cede la chiesa, sino ad allora appartenuta agli ospedalieri gerosolimitani, ai Cavalieri di San Giorgio de Alfama. Il tempio pass\u00f2 in seguito ai francescani, che alla fine del XVI secolo la cedettero all'arcidiocesi di Cagliari.\nDescrizione.\nLa chiesa di Santa Maria si trova a poca distanza dal centro di Uta ed \u00e8 raggiungibile percorrendo la via Santa Giusta. La chiesa \u00e8 compresa all'interno di un piccolo cortile alberato recintato. \nL'interno \u00e8 a tre navate, coperte in legno e separate da arcate a tutto sesto, impostate soprattutto su colonne di spoglio di epoca romana. \nI capitelli sono invece coevi alla chiesa, tranne quello della terza colonna a sinistra e quello che funge da acquasantiera, entrambi di epoca romana.\nIl presbiterio \u00e8 sopraelevato rispetto al piano della navata e vi si accede da alcuni scalini. Sotto l'altare maggiore si trovano due leoni, che in origine erano collocati ai lati della facciata. Il presbiterio \u00e8 concluso dall'abside semicircolare orientata ad est. La luce entra nella chiesa attraverso le bifore dei prospetti est e ovest e dalle monofore disposte sui lati lunghi e nell'abside.\nAll'esterno l'edificio presenta i prospetti, in roccia calcarea e arenaria con inserti in marmo e basalto, scanditi da paraste angolari e suddivisi in specchi da lesene, tra le quali si dispongono gli archetti pensili a tripla ghiera in facciata, a doppia ghiera ai lati e nel prospetto absidale. Gli archetti sono sostenuti da peducci recanti decori scultorei molto vari e diversi tra loro, in cui si inseriscono protomi antropomorfe e zoomorfe.\nLa facciata, rivolta ad ovest e sovrastata da un campanile a vela, \u00e8 divisa in quattro livelli da cornici. Il livello inferiore \u00e8 a sua volta diviso in tre specchi; lo specchio mediano ospita il portale principale architravato, sormontato da un arco a tutto sesto dotato di cunei bicromi e con l'estradosso evidenziato da una cornice finemente scolpita con motivo a intreccio. Nel livello superiore si apre una piccola bifora."}
{"id": "1339337", "revid": "1305772", "url": "https://it.wikipedia.org/wiki?curid=1339337", "title": "Li Zhijian", "text": "Fu un importante maestro nella trasmissione del Qixing Tanglangquan. Anche conosciuto anche con i nomi di Li Sanjian (\u674e\u4e09\u526a) e Li Kuaishou (\u674e\u5feb\u624b) e soprannominato \u201cmano di lampo\u201d (Shandian shou, \u9583\u96fb\u624b).\nBiografia.\nLi nacque nel 1780 a Haiyangxian (\u6d77\u63da\u7e23), nella provincia di Shandong.\nLavor\u00f2 come guardia del corpo e come scorta nelle carovane (Baobiao). Il lavoro lo port\u00f2 a Jinan, nella prefettura Minhou in Fujian e nella capitale Pechino.\nTrasmise il proprio sapere a Li Taibao (suo nipote), Hao Shunchang e Wang Yongchun (\u738b\u6c38\u6625).\nNegli anni successivi il 1860, viaggi\u00f2 molto nelle province del Nord e prest\u00f2 servizio nella guardia di Tianjin, poi le sue tracce si persero.\nContributo al Tanglangquan.\nSecondo alcuni maestri della citt\u00e0 di Qingdao, Li Zhijian, codific\u00f2 solo 2 Taolu: Bengbuquan (\u5d29\u6b65\u62f3) e Lanjiequan (\u6514\u622a\u62f3). Secondo altri a questi due si devono aggiungere anche 4 altri taolu: Shibasouquan (\u5341\u516b\u53df\u62f3), Duogangquan (\u8eb2\u525b\u62f3), ecc."}
{"id": "1339339", "revid": "212348", "url": "https://it.wikipedia.org/wiki?curid=1339339", "title": "Evan Bayh", "text": "Biografia.\nSi \u00e8 laureato in economia all'universit\u00e0 dell'Indiana nel 1978 ed \u00e8 sposato con Susan Breshears Bayh, da cui ha avuto due figli gemelli (Beau and Nicholas) nati nel 1995. Professa la fede episcopale.\nFiglio del senatore Birch Bayh, ha ripercorso le orme paterne facendo politica con il Partito Democratico: nel 1986 venne eletto segretario di stato dell'Indiana, incarico che mantenne fino al 1989 anno in cui venne eletto governatore dello stato.\nRiconfermato nel 1992, durante i suoi mandati da governatore ha ridotto le tasse ai ceti medio-bassi ed ha stabilito che l'unico sistema legale per applicare la pena di morte \u00e8 l'iniezione letale. Nel 1999 \u00e8 entrato nel Senato, eletto ovviamente in Indiana, e nel 2001 prese il posto di Joe Lieberman come segretario nazionale della DLC (\"Democratic Leadership Council\") venendo poi sostituito quattro anni dopo da Tom Vilsack.\nNel 2007 Evan Bayh ha fatto partire le pratiche burocratiche per preparare la sua candidatura alle elezioni presidenziali del 2008, ma all'ultimo momento ha preferito ritirarsi per appoggiare Hillary Clinton: venne considerato tra i possibili candidati vicepresidente dei democratici se la senatrice di New York avesse vinto le primarie."}
{"id": "1339340", "revid": "110157", "url": "https://it.wikipedia.org/wiki?curid=1339340", "title": "NHL Amateur Draft 1967", "text": "L'NHL Amateur Draft 1967 \u00e8 stato il 5\u00ba draft della National Hockey League. Si \u00e8 tenuto il 7 giugno 1967 presso il Queen Elizabeth Hotel di Montr\u00e9al.\nIl quinto NHL Amateur Draft fu il primo al quale parteciparono i primi sei expansion teams al termine dell'era delle Original Six, e fu permesso loro di selezionare prima delle altre franchigie. Il limite minimo di et\u00e0 per poter essere selezionati fu ulteriormente innalzato fino ai 20 anni di et\u00e0, norma che sarebbe rimasta uno standard della lega per le successive undici stagioni. Per la prima volta alla posizione numero 12 fu scelto un giocatore proveniente dagli Stati Uniti. Per favorire i roster delle nuove squadre al termine del draft regolare la NHL permise agli expansion teams di selezionare alcuni prospetti gi\u00e0 inseriti nelle formazioni giovanili sponsorizzate dalle squadre Original Six. L'ordine completo della rotazione prevedeva in ordine Los Angeles, Pittsburgh, St. Louis, California, Minnesota, Philadelphia, New York, Chicago, Toronto, Montreal, Detroit e Boston. Molte squadre rinunciarono alle proprie scelte, permesse fino ad un massimo di quattro, al punto che le scelte totali furono solo 18.\nI Los Angeles Kings selezionarono il difensore Rick Pagnutti dai Garson-Falconbridge Native Sons, i Pittsburgh Penguins invece come seconda scelta puntarono sul portiere Steve Rexe, proveniente dai Belleville Mohawks, mentre i California Seals scelsero in terza posizione l'attaccante Ken Hicks dei Brandon Wheat Kings. Fra i 18 giocatori selezionati 12 erano attaccanti, 5 erano difensori mentre uno era portiere. Dei giocatori scelti solo 3 giocarono in NHL e nessuno di essi entr\u00f2 a far parte della Hockey Hall of Fame.\nExpansion Draft.\nL'NHL Expansion Draft 1967, il primo in assoluto, si svolse il 6 giugno 1967 presso il Queen Elizabeth Hotel di Montr\u00e9al. Il draft ebbe luogo per permettere di completare i roster delle sei nuove franchigie iscritte in NHL a partire dalla stagione 1967-68: i California Seals, i Los Angeles Kings, i Minnesota North Stars, i Philadelphia Flyers, i Pittsburgh Penguins ed i St. Louis Blues.\nTurni.\nLegenda delle posizioni\nA = Attaccante\u00a0\u00a0\u00a0AD = Ala destra\u00a0\u00a0\u00a0AS = Ala sinistra\u00a0\u00a0\u00a0C = Centro\u00a0\u00a0\u00a0D = Difensore\u00a0\u00a0\u00a0P = Portiere"}
{"id": "1339342", "revid": "110157", "url": "https://it.wikipedia.org/wiki?curid=1339342", "title": "NHL Amateur Draft 1968", "text": "L'NHL Amateur Draft 1968 \u00e8 stato il 6\u00ba draft della National Hockey League. Si \u00e8 tenuto il 13 giugno 1968 presso il Queen Elizabeth Hotel di Montr\u00e9al.\nIl sesto NHL Amateur Draft fu il primo a basare il criterio di selezione sull'ordine inverso della classifica al termine dell'ultima stagione di gioco. Tale norma rimase in uso a partire da allora senza subire modifiche sostanziali se non sulla distribuzione per division delle squadre: la classifica finale infatti fu considerata in base alle due division e non unendo le squadre in una classifica unica. La NHL scelse di privilegiare la West Division rispetto alla East Division, formata da molte delle Original Six. L'ultima squadra della West division pot\u00e9 scegliere per prima, seguita dall'ultima della East, a seguire la penultima della West, la penultima della East e via scorrendo. Per la prima volta fu negoziata la cessione di una scelta prima del draft: infatti gli Oakland Seals cedettero in uno scambio la prima scelta assoluta ai Montreal Canadiens. I Canadiens furono inoltre la prima ed unica squadra nella storia del Draft a poter effettuare le prime tre scelte assolute.\nI Montreal Canadiens selezionarono il portiere Michel Plasse dai Drummondville Rangers, i Montreal Canadiens invece come seconda scelta puntarono sul centro Roger Belisle, proveniente dai Montreal North Beavers, mentre i Montreal Canadiens scelsero in terza posizione il difensore Jim Pritchard dei Winnipeg Jets. Fra i 24 giocatori selezionati 15 erano attaccanti, 6 erano difensori mentre 3 erano portieri. Dei giocatori scelti 10 giocarono in NHL, 2 vinsero la Stanley Cup e nessuno di essi entr\u00f2 a far parte della Hockey Hall of Fame.\nTurni.\nLegenda delle posizioni\nA = Attaccante\u00a0\u00a0\u00a0AD = Ala destra\u00a0\u00a0\u00a0AS = Ala sinistra\u00a0\u00a0\u00a0C = Centro\u00a0\u00a0\u00a0D = Difensore\u00a0\u00a0\u00a0P = Portiere"}
{"id": "1339343", "revid": "1543377", "url": "https://it.wikipedia.org/wiki?curid=1339343", "title": "NHL Amateur Draft 1969", "text": "L'NHL Amateur Draft 1969 \u00e8 stato il 7\u00ba draft della National Hockey League. Si \u00e8 tenuto il 12 giugno 1969 presso il Queen Elizabeth Hotel di Montr\u00e9al.\nIl settimo NHL Amateur Draft \u00e8 noto comunemente come il primo draft moderno, data l'estinzione del sistema di squadre giovanili sponsorizzate dalle stesse franchigie della NHL che toglieva a numerosi ragazzi la possibilit\u00e0 di essere selezionati. All'epoca fu definito per questo anche NHL Universal Amateur Draft, essendo eleggibili tutti i giocatori nati prima del 1950. La selezione al Draft era permessa anche ai giocatori provenienti dall'Europa previo consenso delle federazioni nazionali interessate; gi\u00e0 nel 1969 per la prima volta fu scelto un giocatore europeo, il finlandese Tommi Salmelainen. Per quanto riguarda l'ordine di selezione delle squadre fu tolta la preferenza in base alla division di appartenenza, considerando in una classifica unica i risultati ottenuti da tutte le formazione della NHL.\nI Montreal Canadiens selezionarono l'ala sinistra R\u00e9jean Houle dai Montreal Junior Canadiens, i Montreal Canadiens invece come seconda scelta puntarono sull'ala sinistra Marc Tardif, proveniente dai Montreal Junior Canadiens, mentre i Boston Bruins scelsero in terza posizione l'ala sinistra Don Tannahill dei Niagara Falls Flyers. Fra gli 84 giocatori selezionati 58 erano attaccanti, 18 erano difensori mentre 8 erano portieri. Dei giocatori scelti 49 giocarono in NHL, 8 vinsero la Stanley Cup mentre Bobby Clarke entr\u00f2 a far parte della Hockey Hall of Fame.\nTurni.\nLegenda delle posizioni\nA = Attaccante\u00a0\u00a0\u00a0AD = Ala destra\u00a0\u00a0\u00a0AS = Ala sinistra\u00a0\u00a0\u00a0C = Centro\u00a0\u00a0\u00a0D = Difensore\u00a0\u00a0\u00a0P = Portiere"}
{"id": "1339345", "revid": "110157", "url": "https://it.wikipedia.org/wiki?curid=1339345", "title": "NHL Amateur Draft 1970", "text": "L'NHL Amateur Draft 1970 \u00e8 stato l'8\u00ba draft della National Hockey League. Si \u00e8 tenuto l'11 giugno 1970 presso il Queen Elizabeth Hotel di Montr\u00e9al.\nL'ottava edizione dell'NHL Amateur Draft vide per la prima volta la partecipazione delle nuove franchigie di Vancouver e Buffalo, fatto che port\u00f2 le scelte totali al primo giro a 14. Ben sei delle prime scelte quattordici scelte assolute furono scambiate prima dell'inizio del draft. Le squadre avevano la facolt\u00e0 di passare il proprio turno a piacimento, finch\u00e9 tutte le altre squadre avessero scelto il numero voluto di giocatori. I St. Louis Blues giunsero a selezionare giocatori fino al tredicesimo giro.\nI Buffalo Sabres selezionarono il centro Gilbert Perreault dai Montreal Junior Canadiens, i Vancouver Canucks invece come seconda scelta puntarono sul difensore Dale Tallon, proveniente dai Toronto Marlboros, mentre i Boston Bruins scelsero in terza posizione l'ala destra Reggie Leach dei Flin Flon Bombers. Fra i 115 giocatori selezionati 67 erano attaccanti, 36 erano difensori mentre 12 erano portieri. Dei giocatori scelti 60 giocarono in NHL, 7 vinsero la Stanley Cup mentre 3 di loro entrarono a far parte della Hockey Hall of Fame.\nExpansion Draft.\nL'NHL Expansion Draft 1970, il secondo nella storia della NHL, si svolse il 9 giugno 1970 presso il Queen Elizabeth Hotel di Montr\u00e9al. Il draft ebbe luogo per permettere di completare i roster delle due nuove franchigie iscritte in NHL a partire dalla stagione 1970-71: i Buffalo Sabres ed i Vancouver Canucks.\nTurni.\nLegenda delle posizioni\nA = Attaccante\u00a0\u00a0\u00a0AD = Ala destra\u00a0\u00a0\u00a0AS = Ala sinistra\u00a0\u00a0\u00a0C = Centro\u00a0\u00a0\u00a0D = Difensore\u00a0\u00a0\u00a0P = Portiere"}
{"id": "1339347", "revid": "110157", "url": "https://it.wikipedia.org/wiki?curid=1339347", "title": "NHL Amateur Draft 1971", "text": "L'NHL Amateur Draft 1971 \u00e8 stato il 9\u00ba draft della National Hockey League. Si \u00e8 tenuto il 10 giugno 1971 presso il Queen Elizabeth Hotel di Montr\u00e9al.\nIl nono NHL Amateur Draft rivel\u00f2 quanto le selezioni del draft fossero divenute una merce di scambio fra le squadre. Nelle ultime stagioni era divenuta prassi per le squadre pi\u00f9 forti cedere alcuni veterani in cambio delle scelte al primo giro. Un chiaro esempio di come le squadre pi\u00f9 influenti potessero condizionare il Draft avvenne dopo la cessione da parte dei Montreal Canadiens di Ralph Backstrom ai Los Angeles Kings il 26 gennaio 1971. I Canadiens gi\u00e0 possedevano la prima scelta assoluta di California nel Draft 1971, tuttavia Los Angeles temeva di essere scavalcata nella classifica finale dai California Golden Seals. Aiutando i Kings con quella cessione i Canadiens mantennero i Golden Seals in ultima posizione permettendo loro di selezionare il futuro membro della Hockey Hall of Fame Guy Lafleur grazie alla prima scelta di California. In totale sei delle prime quattordici scelte furono al centro di scambi prima dell'inizio del draft. L'allora presidente della NHL Clarence Campbell si dichiar\u00f2 preoccupato per questo fenomeno che avrebbe impedito lo sviluppo a lungo termine degli \"expansion team\" a vantaggio delle squadre preesistenti.\nI Montreal Canadiens selezionarono il centro Guy Lafleur dai Quebec Remparts, i Detroit Red Wings invece come seconda scelta puntarono sul centro Marcel Dionne, proveniente dai St. Catharines Black Hawks, mentre i Vancouver Canucks scelsero in terza posizione il difensore Jocelyn Guevremont dei Montreal Junior Canadiens. Fra i 117 giocatori selezionati 63 erano attaccanti, 45 erano difensori mentre 9 erano portieri. Dei giocatori scelti 50 giocarono in NHL, 3 vinsero la Stanley Cup mentre 3 di loro entrarono a far parte della Hockey Hall of Fame.\nTurni.\nLegenda delle posizioni\nA = Attaccante\u00a0\u00a0\u00a0AD = Ala destra\u00a0\u00a0\u00a0AS = Ala sinistra\u00a0\u00a0\u00a0C = Centro\u00a0\u00a0\u00a0D = Difensore\u00a0\u00a0\u00a0P = Portiere"}
{"id": "1339348", "revid": "228587", "url": "https://it.wikipedia.org/wiki?curid=1339348", "title": "NHL Amateur Draft 1972", "text": "L'NHL Amateur Draft 1972 \u00e8 stato il 10\u00ba draft della National Hockey League. Si \u00e8 tenuto l'8 giugno 1972 presso il Queen Elizabeth Hotel di Montr\u00e9al.\nIl decimo NHL Amateur Draft stabil\u00ec il nuovo primato per lunghezza delle operazioni e per numero di atleti selezionati. Il draft infatti dur\u00f2 3 ore e 52 minuti, coinvolgendo ben 152 hockeisti su ghiaccio. Prima della cerimonia vi era molta tensione fra le squadre poich\u00e9 la maggior parte dei migliori prospetti era gi\u00e0 stata selezionata oltre quattro mesi prima nel draft della World Hockey Association, una lega di recente creazione che puntava a scalzare il monopolio della NHL. Il draft 1972 vide per la prima volta la partecipazione delle nuove franchigie di Atlanta e New York, fatto che port\u00f2 le scelte totali al primo giro a 16. Ben tredici delle sedici scelte al primo giro provenivano dall'Ontario Major Junior Hockey League.\nI New York Islanders selezionarono l'ala destra Billy Harris dai Toronto Marlboros, gli Atlanta Flames invece come seconda scelta puntarono sull'ala sinistra Jacques Richard, proveniente dai Qu\u00e9bec Remparts, mentre i Vancouver Canucks scelsero in terza posizione il centro Don Lever dei Niagara Falls Flyers. Fra i 152 giocatori selezionati 88 erano attaccanti, 47 erano difensori mentre 17 erano portieri. Dei giocatori scelti 67 giocarono in NHL, 11 vinsero la Stanley Cup mentre 2 di loro entrarono a far parte della Hockey Hall of Fame.\nExpansion Draft.\nL'NHL Expansion Draft 1972, il terzo nella storia della NHL, si svolse il 6 giugno 1972 presso il Queen Elizabeth Hotel di Montr\u00e9al. Il draft ebbe luogo per permettere di completare i roster delle due nuove franchigie iscritte in NHL a partire dalla stagione 1970-71: gli Atlanta Flames ed i New York Islanders.\nTurni.\nLegenda delle posizioni\nA = Attaccante\u00a0\u00a0\u00a0AD = Ala destra\u00a0\u00a0\u00a0AS = Ala sinistra\u00a0\u00a0\u00a0C = Centro\u00a0\u00a0\u00a0D = Difensore\u00a0\u00a0\u00a0P = Portiere"}
{"id": "1339350", "revid": "767487", "url": "https://it.wikipedia.org/wiki?curid=1339350", "title": "Capra Nigora", "text": "La nigora \u00e8 una razza di capra derivante dall'incrocio di una capra d'Angora con una capra nana nigeriana.\nLa capra d'Angora progenitrice pu\u00f2 essere sia bianca che colorata; la prima generazione di cuccioli nati dall'incrocio viene chiamata \"F1\" e, anche se tecnicamente si tratta di un ibrido, \u00e8 la forma pi\u00f9 pura di nigora, detta \"nigora standard\"; le nigora con linee di sangue prevalentemente Angora sono dette \"nigora pesanti\", a causa della loro lana pi\u00f9 pesante e della loro stazza maggiore, mentre le nigora con prevalenza di nana nigeriana sono dette \"nigora leggere\".\nIl temperamento \u00e8 mite e giocoso, il che rende queste capre ottime anche come animali da compagnia.\nLa stazza \u00e8 medio-piccola, dall'aspetto grazioso e dalla costituzione rettangolare del corpo; la faccia dovrebbe essere preferibilmente allungata, mentre occhi ed orecchie possono essere di qualsiasi colore e forma (purch\u00e9 simmetrici fra loro).\nIl vello pu\u00f2 avere ogni colore, disegno e sfumatura; le corna sono sempre presenti, ma si tende a rimuoverle in tenera et\u00e0; ogni tratto dell'animale dev'essere riconducibile a uno dei due progenitori: tratti simili ad altre razze comportano la squalifica.\nCome per la capra pygora, sono presenti tre tipi di lana: tipo A, simile al mohair, tipo C, simile al cashmere, tipo B, intermedio fra i due, che \u00e8 caratteristico di questa razza."}
{"id": "1339354", "revid": "122315", "url": "https://it.wikipedia.org/wiki?curid=1339354", "title": "Nigora", "text": ""}
{"id": "1339356", "revid": "122315", "url": "https://it.wikipedia.org/wiki?curid=1339356", "title": "Pygora", "text": ""}
{"id": "1339365", "revid": "599013", "url": "https://it.wikipedia.org/wiki?curid=1339365", "title": "Ronny Johnsen", "text": "Caratteristiche tecniche.\nNato come attaccante, col tempo divenne un difensore centrale.\nCarriera.\nClub.\nEik-T\u00f8nsberg.\nJohnsen gioc\u00f2 per l'Eik-T\u00f8nsberg a partire dal 1987. Rimase in squadra per cinque stagioni, totalizzando 98 presenze e 24 reti in campionato con questa maglia. Per tutto il quinquennio, l'Eik-T\u00f8nsberg milit\u00f2 nel secondo livello calcistico norvegese.\nLyn Oslo.\nNel 1992, Johnsen venne ingaggiato dal Lyn Oslo, formazione dell'Eliteserien. Esord\u00ec nella massima divisione locale in data 26 aprile, schierato titolare nella sconfitta per 2-0 sul campo del Rosenborg. Il 16 maggio successivo realizz\u00f2 la prima rete, nella vittoria per 3-1 sul Lillestr\u00f8m.\nRimase in forza al Lyn Oslo per due anni mezzo, anche a seguito della retrocessione in 1. divisjon del campionato 1993. Johnsen rest\u00f2 in squadra fino all'estate 1994, totalizzando complessivamente 43 presenze con questa casacca, con 11 reti all'attivo.\nLillestr\u00f8m e Be\u015fikta\u015f.\nJohnsen venne cos\u00ec ingaggiato dal Lillestr\u00f8m. Debutt\u00f2 in squadra il 24 luglio 1994, schierato titolare nella vittoria casalinga per 4-0 sul Troms\u00f8. Il 27 luglio trov\u00f2 la prima rete, che sanc\u00ec il successo per 1-0 sul V\u00e5lerenga. L'esperienza con i \"kanarifuglene\" dur\u00f2 circa un anno, poich\u00e9 a luglio 1995 venne ingaggiato dai turchi del Be\u015fikta\u015f.\nGioc\u00f2 per il Be\u015fikta\u015f per tutto il campionato 1995-1996, chiuso al terzo posto in classifica. Nello stesso anno, la sua squadra partecip\u00f2 alla Champions League, ma non super\u00f2 il turno preliminare, venendo eliminato dal Rosenborg.\nManchester United.\nNel 1996, gli inglesi del Manchester United lo ingaggiarono in cambio di 1.200.000 sterline. Dopo essere stato in panchina nel Charity Shield, debutt\u00f2 in Premier League in data 17 agosto 1996, subentrando a Nicky Butt nella vittoria per 0-3 sul campo del Wimbledon. Disput\u00f2 42 partite tra tutte le competizioni nel corso del primo anno al Manchester United, coronando l'annata con la vittoria del campionato.\nQuesto successo consent\u00ec la partecipazione della sua squadra al Charity Shield 1997, contro il Chelsea: lo United pareggi\u00f2 la partita per 1-1, con Johnsen che sigl\u00f2 il gol in favore dei \"Red Devils\", primo con questa maglia. Il Manchester United ebbe la meglio ai tiri di rigore. Il 28 marzo 1998 realizz\u00f2 la prima rete in Premier League, nella vittoria per 2-0 sul Wimbledon.\nL'anno successivo, contribu\u00ec al successo finale nella Champions League 1998-1999: la formazione inglese vinse per 2-1 contro il Bayern Monaco, nei minuti di recupero della partita. A questo risultato, si aggiunsero le vittorie in campionato e nella FA Cup, che consentirono al Manchester United di realizzare il treble.\nDal 1996 al 2002, Ronny Johnsen totalizz\u00f2 complessivamente 150 presenze con la maglia dei \"Red Devils\", mettendo a referto 9 reti.\nAston Villa e Newcastle.\nNel 2002, pass\u00f2 all'Aston Villa a parametro zero. Debutt\u00f2 per i \"Villans\" in data 11 settembre 2002, schierato titolare nella vittoria casalinga per 2-0 sul Charlton. Il 7 febbraio 2014 realizz\u00f2 la prima (e unica) rete con questa maglia, nella vittoria per 2-0 sul Leeds.\nChiuso il biennio in maglia \"claret and blue\", Johnsen venne ingaggiato dal Newcastle. Disput\u00f2 il primo incontro in Premier League in data 14 novembre 2004, quando fu titolare nella sconfitta casalinga per 1-3 contro la sua ex squadra del Manchester United.\nV\u00e5lerenga.\nNonostante i propositi di ritiro, torn\u00f2 sui suoi passi e firm\u00f2 per il V\u00e5lerenga, tornando cos\u00ec a calcare i campi dell'Eliteserien. Esord\u00ec con questa maglia il 10 aprile 2005, schierato titolare nella sconfitta per 3-1 sul campo dello HamKam. Il 24 aprile successivo realizz\u00f2 la prima rete in squadra, nella vittoria per 1-3 sul campo del Molde. Contribu\u00ec alla vittoria del campionato 2005.\nIl 12 gennaio 2007, si aggreg\u00f2 al V\u00e5lerenga per cominciare la preparazione in vista della nuova stagione, rinnovando cos\u00ec il suo contratto per un'ulteriore annata. Il 26 marzo 2008, rinnov\u00f2 il contratto che lo legava al V\u00e5lerenga per un altro anno. Il 2 novembre successivo disput\u00f2 l'ultima partita della sua carriera, persa per 0-1 contro il Brann: terminata la sfida, annunci\u00f2 infatti l'addio all'attivit\u00e0 agonistica.\nNazionale.\nJohnsen gioc\u00f2 62 partite per la , con 3 reti all'attivo. Esord\u00ec l'8 agosto 1991, subentrando a Gunnar Halle nella sconfitta in amichevole per 1-2 contro la . Il 13 ottobre 1993 realizz\u00f2 la prima rete, nella vittoria per 0-3 contro la , a Pozna\u0144. Fece parte della squadra che partecip\u00f2 al : gioc\u00f2 tutte le quattro partite disputate dalla Norvegia nella competizione."}
{"id": "1339367", "revid": "1632387", "url": "https://it.wikipedia.org/wiki?curid=1339367", "title": "Immortalis", "text": "Immortalis \u00e8 il quattordicesimo album della band thrash metal Overkill. \u00c8 stato pubblicato il 5 ottobre 2007 in Europa, ed il 9 ottobre 2007 per il resto."}
{"id": "1339370", "revid": "88740", "url": "https://it.wikipedia.org/wiki?curid=1339370", "title": "Capra kiko", "text": "La kiko \u00e8 una razza di capra originatasi in Nuova Zelanda da incroci mirati di razze da latte europee con le capre rinselvatichite del luogo negli anni 80: \"kiko\" \u00e8 la parola M\u0101ori per \"carne\".\nCi\u00f2 che le contraddistingue \u00e8 la rapida crescita, l'indipendenza dall'allevatore per la sopravvivenza ed il sostentamento e la frugalit\u00e0."}
{"id": "1339377", "revid": "767487", "url": "https://it.wikipedia.org/wiki?curid=1339377", "title": "Il sesso secondo lei", "text": "Il sesso secondo lei (\"Lie with Me\") \u00e8 un film del 2005 diretto da Cl\u00e9ment Virgo.\nIl soggetto \u00e8 tratto da un romanzo di Tamara Berger.\n\u00c8 stato presentato al Toronto International Film Festival 2005 e alla sezione Panorama del Festival di Berlino 2006.\nIl titolo originale del film gioca sul doppio significato del verbo \"to lie\": mentire e giacere.\nTrama.\nPeriferia di Toronto. Nel corso di un'estate cocente i giovani Leila e David si incontrano, con estrema disinvoltura fanno l'amore, iniziano una relazione tormentata, tutta fondata sulla profonda intimit\u00e0 fisica (per quanto lei abbia una concezione quasi autodistruttiva del sesso), ma senza un'autentica condivisione di sentimenti (entrambi vivono in solitudine i loro drammi personali: l'infelice separazione dei genitori di lei, l'improvvisa morte del padre di lui), si lasciano e ritornano insieme (\u00e8 lei la prima a spaventarsi per quella che la relazione potrebbe diventare, se ne pente subito, ma lui almeno all'inizio non \u00e8 disposto a tornare con lei, per poi cambiare idea a sua volta), senza aver risolto nulla e senza essersi reciprocamente chiariti."}
{"id": "1339380", "revid": "31886", "url": "https://it.wikipedia.org/wiki?curid=1339380", "title": "Vivant-Fran\u00e7ois Vi\u00e9not de Vaublanc", "text": "Il 24 maggio 1742 venne nominato luogotenente in seconda del reggimento Navarre. Il 30 giugno 1747 venne promosso capitano. Nel 1752 lasci\u00f2 l'esercito per la marina, come capitano delle \"Compagnies d'augmentation \" a Saint-Domingue, ove si trasfer\u00ec al seguito del conte di B\u00e9thune, nominato governatore.\nIl 6 maggio 1754 spos\u00f2 Catherine Perrault, figlia di Jean Don Perrez (francesizzato in Perrault), capitano delle milizie e ricco proprietario terriero sull'isola.\nIl 2 marzo 1756 nacque il suo primo figlio Vincent-Marie Vi\u00e9not de Vaublanc, futuro ministro dell'interno di Luigi XVIII.\nIl 24 marzo 1758 venne nominato cavaliere dell'Ordine di San Luigi. Il 1\u00ba maggio 1758 divenne maggiore del Fort Saint-Louis a Saint-Domingue. Nel 1763 venne riformato e rientr\u00f2 in Francia.\nDurante la Rivoluzione francese, nel 1793, venne imprigionato a Tours, secondo la legge dei sospetti, perch\u00e9 nobile, militare e cavaliere dell'Ordine di San Luigi. Mor\u00ec nel 1798 a Saint-Domingue."}
{"id": "1339382", "revid": "3082", "url": "https://it.wikipedia.org/wiki?curid=1339382", "title": "Gaio Petronio", "text": ""}
{"id": "1339384", "revid": "1480390", "url": "https://it.wikipedia.org/wiki?curid=1339384", "title": "Fairmont Le Reine \u00c9lizabeth", "text": "Il Fairmont Le Reine \u00c9lizabeth (ingl. Fairmont The Queen Elizabeth) \u00e8 un albergo di Montr\u00e9al, in Canada.\nStoria.\nCostruito dalle Ferrovie Nazionali Canadesi e inaugurato nel 1958 fu successivamente ceduto alla catena alberghiera Canadian Pacific Hotel, oggi Fairmont Hotels and Resorts.\nMolte personalit\u00e0 hanno soggiornato qui, dalla regina Elisabetta II ed il Duca di Edimburgo, alla Regina Madre, il Principe Carlo, Charles de Gaulle, Indira Gandhi, Jacques Chirac, Nelson Mandela, il Dalai Lama, Michail Gorba\u010d\u00ebv, Jimmy Carter, Henry Kissinger, Perry Como, Joan Crawford, John Travolta, e Michail Bary\u0161nikov.\nL'hotel raggiunse fama mondiale quando John Lennon e Y\u014dko Ono, che si erano rifiutati di rientrare negli Stati Uniti, scrissero e registrarono la canzone \"Give Peace a Chance\" nella stanza 1742 dell'hotel, tra il 26 maggio ed il 2 giugno 1969. Questo avvenimento \u00e8 passato alla storia come \"Bed-In\". Oggi \u00e8 possibile soggiornare normalmente nella mitica stanza 1742, che rimane una delle suite pi\u00f9 lussuose dell'hotel.\nQui, tra il 1963 e il 1979, si \u00e8 anche tenuto per ben 10 volte l'NHL Entry Draft.\nDescrizione.\nSituato al 900 di Boulevard Ren\u00e9-L\u00e9vesque Ouest, nel centro della citt\u00e0, \u00e8 connesso sia alla stazione centrale che alla metropolitana."}
{"id": "1339391", "revid": "1543377", "url": "https://it.wikipedia.org/wiki?curid=1339391", "title": "Hans Jenny (pedologo)", "text": "Le equazioni della pedogenesi.\nIl pedologo russo Doku\u010daev gi\u00e0 nel 1898 aveva posto l'accento sul fatto che un suolo \u00e8 il risultato dell'azione di diversi fattori; il concetto fu formalizzato nel 1941 da Jenny, nella prima versione della sua famosa \"equazione\" che connette le propriet\u00e0 osservate del suolo con i fattori indipendenti che determinano la sua formazione:\ndove:\nQuesta equazione fu poi perfezionata, vent'anni pi\u00f9 tardi, ad opera dello stesso Jenny:\ndove:\nOnorificenze.\nPer i suoi studi sulla formazione e l'evoluzione del suolo, l'Universit\u00e0 della California ha chiamato con il suo nome la Hans Jenny Pygmy Forest Reserve di Mendoncino, una foresta di conifere e ericacee di stentata e contorta crescita dovuta alle difficili condizioni del suolo."}
{"id": "1339393", "revid": "124123", "url": "https://it.wikipedia.org/wiki?curid=1339393", "title": "Jacques Claude Beugnot", "text": "Beugnot apparve come importante uomo politico durante la prima fase della Rivoluzione francese, divenendo uno dei capi del partito dei foglianti, assieme a Vincent-Marie Vi\u00e9not de Vaublanc. Dopo la presa del potere di Napoleone Bonaparte, ebbe una brillante carriera militare, venendo insignito dell'incarico di Consigliere di Stato e di Ministro delle Finanze. Dopo la caduta dell'imperatore c\u00f2rso e la successiva ripresa del potere da parte dei Borbone, Luigi XVIII lo nomin\u00f2 Direttore Generale della Polizia e Ministro della Marina Regia."}
{"id": "1339394", "revid": "203034", "url": "https://it.wikipedia.org/wiki?curid=1339394", "title": "Herbert Simone Paragnani", "text": "Biografia.\nDebutta nel 1994 firmando insieme ai Manetti Bros. la sceneggiatura di \"Consegna a domicilio\", uno degli episodi del film collettivo \"De Generazione\". Scrive per la televisione dal 1997, firmando puntate di serie come \"Lui e lei\", \"Lezioni di guai\" e \"Don Matteo\", \"L'ispettore Coliandro\", numerose stagioni della soap opera di Rai 3 \"Un posto al sole\", e il film tv \"Cornetti al miele\".\nNel 2005 scrive e dirige l'episodio pilota della versione italiana della sit-com spagnola \"7 vidas\", che viene acquistato dalla Rai e messo in produzione con il titolo \"7 vite\", ma abbandona il progetto per seguire altri progetti.\nNel 2006 \u00e8 scrittore della serie tv \"I Cesaroni\", di cui firma anche alcune sceneggiature, limitandosi poi a scrivere solo il primo episodio della seconda stagione.\nParallelamente al suo impegno come sceneggiatore, inizia a dirigere cortometraggi come \"Kilokalorie\" e \"Appuntamento al buio\"; quest'ultimo vince il primo premio al N.I.C.E. 2002-2003 di New York &amp; San Francisco, e viene mandato in onda pi\u00f9 volte nel contenitore \"Corto 5\", su Canale 5.\nSviluppa progetti per la rete satellitare Fox, scrivendo e dirigendo l'episodio pilota della serie \"Donne assassine\".\n\u00c8 finalista del \"Premio Leo Benvenuti\", sezione del Premio Solinas 2007, con la sceneggiatura \"L'incredibile ritorno degli indiani metropolitani\", tratta da un suo soggetto originale e scritta a quattro mani con Valerio Cilio.\nInsieme a Luca Biglione firma la sceneggiatura del film tv \"Non smettere di sognare\", trasmesso da Canale 5 il 3 giugno 2009 con un ascolto di 6.744.000 telespettatori per uno share medio di 30,71%.\nNel 2009 gira la sua opera prima \"Una canzone per te\", con Emanuele Bosi, Michela Quattrociocche, Agnese Claisse e Martina Pinto, nelle sale nel 2010. Grazie alla collaborazione con MTV Italia, nella colonna sonora del film, accanto a brani di autori quali Cat Stevens, Ramones, Stranglers e P.F.M. si possono ascoltare pezzi di giovani musicisti italiani, tra cui Lost, Zero Assoluto, L'Aura e Sonohra.\nNel 2011 sviluppa un soggetto di Massimiliano Bruno, \"Buongiorno pap\u00e0\" in una sceneggiatura che Edoardo Leo inizia a girare a settembre 2012 per la Italian International Film. Il film, interpretato da Raoul Bova, Rosabell Laurenti Sellers, Marco Giallini, Nicole Grimaudo, oltre che dallo stesso Edoardo Leo, esce nelle sale il 15 marzo del 2013 distribuito da Medusa.\nNel 2016 scrive insieme a Gianni Corsi e Massimiliano Bruno soggetto e sceneggiatura del film \"Beata ignoranza\", diretto da Massimiliano Bruno; il film ottiene una candidatura ai Nastri d'argento 2017 nella categoria miglior soggetto.\nNel 2018 scrive soggetto e sceneggiatura di \"Modalit\u00e0 aereo\" insieme a Paolo Ruffini e Fausto Brizzi, per la regia di quest'ultimo.\nNel 2019 cura l'adattamento cinematografico del romanzo Se mi vuoi bene, di Fausto Brizzi, firmando la sceneggiatura, oltre che con lo stesso regista, con Mauro Uzzeo e Martino Coli. Il film, interpretato da Claudio Bisio, Sergio Rubini, Lucia Ocone, esce nelle sale il 18 ottobre 2019.\nNel 2020 gira il suo secondo film da regista, Io e Angela, una black-comedy con protagonisti Ilenia Pastorelli e Pietro Sermonti e Saverio Raimondo, esce nelle sale a novembre 2021.\nFilmografia.\nDocente.\n\u00c8 docente di sceneggiatura presso Il Laboratorio d'Arti Sceniche di Massimiliano Bruno, sin dalla sua creazione nel 2017. "}
{"id": "1339400", "revid": "1652134", "url": "https://it.wikipedia.org/wiki?curid=1339400", "title": "Jean-Baptiste Donatien de Vimeur de Rochambeau", "text": "Biografia.\nFiglio del governatore di Vend\u00f4me e cadetto della famiglia, fu all'inizio destinato alla carriera ecclesiastica e mandato a studiare presso i gesuiti a Blois. Proprio al momento di essere ordinato sacerdote, suo fratello primogenito mor\u00ec e cos\u00ec Monsignor de Crussol, vescovo di Blois, gli annunci\u00f2 che \u00abal momento, bisogna che voi serviate il re e la patria sui campi di battaglia con lo stesso zelo che avreste messo nel servire Dio e la Chiesa\u00bb.\nRochambeau non si fece certo pregare e a sedici anni entr\u00f2 come trombettiere nel reggimento di cavalleria di Saint-Simon in partenza per la Germania per combattere nella guerra di successione austriaca. Partecip\u00f2 alle campagne di Boemia e di Baviera sotto il comando del maresciallo de Broglie che, visti i meriti sul campo, gli assegn\u00f2 addirittura il comando di una compagnia. Venne poi assegnato come aiutante di campo a Luigi Filippo I, con il compito di guidare l'avanguardia delle truppe francesi e riferire le posizioni e le manovre del nemico.\nAll'assedio di Namur (1746) il maresciallo De Saxe lo incaric\u00f2 di effettuare una ricognizione. Rochambeau strisci\u00f2 fino alle linee nemiche e si accorse che le sentinelle erano distratte e fumavano svogliatamente la pipa. Dopo il rapporto del giovane ufficiale, Luigi Filippo I organizz\u00f2 una diversione e ordin\u00f2 al resto dei reggimenti di attaccare Namur, che cadde. Lo promossero colonnello a solo 22 anni. Durante la campagna del 1748, agli ordini del maresciallo di Lowendhal, si fece notare all'assedio di Maastricht quando, alla testa di quattordici compagnie di granatieri, conquist\u00f2 la riva sinistra della Mosa.\nDopo la firma del Trattato di Aquisgrana (1748), Rochambeau fece ritorno in Francia e venne assegnato al reggimento della Marche. La sua autorit\u00e0 e la sua abilit\u00e0 organizzativa trasformarono il reggimento in uno dei pi\u00f9 efficienti di Francia, tanto che nel 1756, allo scoppio della Guerra dei sette anni, il maresciallo di Richelieu lo volle con s\u00e9 per la spedizione contro l'isola di Minorca. Non a torto, se durante l'assedio di Mah\u00f3n per meriti acquisiti sul campo ottenne la promozione a brigadiere di fanteria e la Croce di San Luigi. Dopo un breve periodo nello stato maggiore del maresciallo chiese di tornare in servizio attivo e fu spostato sul teatro di guerra dell'Hannover, dove contribu\u00ec a tamponare le varie \"debacle\" militari dell'esercito francese. Alla fine della guerra si ritrov\u00f2 promosso a maresciallo di campo e ispettore generale di fanteria.\nIl 1\u00ba maggio 1780, fresco di promozione a tenente-generale, fu posto a capo di un corpo di spedizione di 6.000 uomini ed inviato in America in aiuto dei coloni americani in guerra con gli inglesi. Sbarc\u00f2 nel Rhode Island il 10 giugno 1780 e gli fu assegnata la difesa dei forti e il comando delle batterie navali dell'isola-stato. Qui, all'inizio del 1781, Rochambeau persuase l'ammiraglio francese de Barras a dirigersi con la sua flotta verso sud per incontrare quella dell'ammiraglio conte de Grasse, che stava risalendo con la sua flotta verso nord dai Caraibi, per sostenere i ribelli americani in Virginia; ci\u00f2 fu altamente positivo, consentendo ai francesi la vittoria navale nella battaglia di Chesapeake nel settembre di quell'anno. Il 6 maggio 1781 Rochambeau incontr\u00f2 George Washington a Wethersfield, dove misero a punto i piani di battaglia per riprendere New York e attaccare gli inglesi a Yorktown. Alla fine di agosto le truppe francesi si misero in marcia verso la Virginia e il 14 settembre a Williamsburg si unirono alle forze di Washington e insieme misero l'assedio a Yorktown, dove si erano asserragliati gli inglesi comandati da Lord Cornwallis. Dopo una serie di scontri, la citt\u00e0 si arrese il 19 ottobre. Rochambeau ricevette gli onori del Congresso, che gli regal\u00f2 due dei cannoni inglesi catturati a Yorktown.\nAl suo ritorno in Francia, dopo averlo ricevuto a corte con tutti gli onori, Luigi XVI gli affid\u00f2 il governo della Piccardia, carica che mantenne fino allo scoppio della Rivoluzione francese, quando fu nominato comandante dell'Armata del Nord. Nel 1791 fu nominato maresciallo di Francia. Dopo la fuga del re, l'Assemblea nazionale gli offr\u00ec il ministero della guerra, ma lui rifiut\u00f2 per rimanere nell'esercito.\nCadde in disgrazia presso l'Assemblea quando il 2 marzo 1792 si disse contrario a una guerra contro l'Austria ed un anno dopo fin\u00ec sotto inchiesta presso il Comitato di salute pubblica, che gli tolse i cannoni regalatigli dal Congresso e gli onori militari e lo rinchiuse nella Conciergerie, dopo averlo condannato alla ghigliottina, ma dopo il 9 termidoro e la caduta di Robespierre fu rimesso in libert\u00e0. Rochambeau si ritir\u00f2 a vita privata nel castello di famiglia, dove cominci\u00f2 a scrivere le sue \"Memorie\" pubblicate postume.\nNel 1803 Napoleone lo decor\u00f2 con la croce di Grande Ufficiale della Legion d'onore."}
{"id": "1339407", "revid": "117076007", "url": "https://it.wikipedia.org/wiki?curid=1339407", "title": "Hans Jenny (cimatica)", "text": "\u00c8 considerato il padre della cimatica, lo studio della forma delle onde.\nVita e carriera.\nJenny nacque a Basilea, in Svizzera. Dopo aver completato il suo dottorato, egli insegn\u00f2 scienza nella scuola steineriana di Zurigo per quattro anni prima di iniziare la professione medica.\nNel 1967, Jenny pubblic\u00f2 il suo primo volume, intitolato \"Cimatica: Lo studio dei fenomeni ondulatori\". Il secondo volume usc\u00ec nel 1972, l'anno della sua morte. Questi libri raccolgono scritti e documentazioni fotografiche sugli effetti delle vibrazioni sonore sui fluidi, sulle polveri, sui liquidi e sugli impasti. Egli concludeva il trattato con questa affermazione, \"Questo non \u00e8 un caos disordinato; ma \u00e8 un modulo (\"pattern\") ordinato e dinamico\".\nJenny us\u00f2 un oscillatore al quarzo e una sua invenzione che lui chiam\u00f2 tonoscopio formato da un piatto o una membrana vibrante. Con il tonoscopio, la sabbia di quarzo viene sparsa su un tamburo nero la cui membrana ha il diametro di 60\u00a0cm. La membrana \u00e8 sollecitata da vibrazioni che risuonano piuttosto rumorosamente attraverso un tubo di cartone. La sabbia ora produce figure complesse e simmetriche, conosciute come \"Chladni patterns\", cos\u00ec chiamate da Ernst Chladni, che scopr\u00ec questo fenomeno nel 1787. I toni bassi producono, preferibilmente, semplici e chiare figure, mentre i toni alti formano strutture un po' pi\u00f9 complesse.\nLasciti.\nI lavori di Jenny hanno influenzato Alvin Lucier e, assieme ai lavori sulla cimatica di Ernst Chladni, lo hanno ispirato nella sua composizione \"Queen of the South\"."}
{"id": "1339412", "revid": "486946", "url": "https://it.wikipedia.org/wiki?curid=1339412", "title": "PDU (Platten Durcharbeitung Ultraphone)", "text": ""}
{"id": "1339414", "revid": "767487", "url": "https://it.wikipedia.org/wiki?curid=1339414", "title": "Blackalicious", "text": "Blackalicious \u00e8 un duo underground hip hop californiano, composto dal rapper Gift of Gab e dal DJ Chief Xcel, noti per il loro approccio intelligente con la musica hip hop; dopo il loro debutto nel 1999 con \"Nia\", hanno pubblicato altri due album, che hanno ricavato un buon successo nella scena underground californiana.\nBiografia.\nGift of Gab (all'anagrafe Timothy Parker, conosciuto anche come Tiny T) e Chief Xcel (nome d'arte di Xavier Mosley, poi IceSki) si incontrarono per la prima volta nel 1987 mentre frequentavano la \"John F. Kennedy High School\" di Sacramento (California). Dopo aver preso il diploma, Parker si trasfer\u00ec a Los Angeles, ma continu\u00f2 a tenersi in contatto con Mosley e la coppia si riun\u00ec nel 1992 a Davis. Chief Xcel aveva iniziato a lavorare con un gruppo chiamato Solesides, che tra i membri erano inclusi anche DJ Shadow, Lateef the Truthspeaker e Lyrics Born.\nParker e Mosley iniziarono a lavorare insieme con il nome Blackalicious (\"musica nera buona\", secondo Xcel) nel 1992 e pubblicarono il loro primo singolo, \"Swan Lake\", nel 1994. La canzone fu un hit underground e port\u00f2 i Blackalicious a pubblicare il loro primo EP, \"Melodica\", nel 1995 con la Solesides.\nNel 1997 la SoleSides divenne Quannum Projects e nel 1999 i Blackalicious pubblicarono il loro secondo EP, \"A2G\", che serv\u00ec come promozione per il loro primo vero e proprio album, \"Nia\". Questo fu seguito da un contratto con la casa discografica MCA Records e dalla pubblicazione del loro lavoro migliore, \"Blazing Arrow\" (2002), che port\u00f2 il duo alla posizione numero 49 della Billboard 200.\nNel maggio del 2004 Gift of Gab pubblic\u00f2 il suo primo album da solista, \"4th Dimensional Rocketships Going Up\" mentre in settembre Chief Xcel pubblic\u00f2 il mixtape \"The Underground Spiritual Game\".\nIl terzo album dei Blackalicious, \"The Craft\", usc\u00ec il 27 settembre 2005."}
{"id": "1339416", "revid": "125148846", "url": "https://it.wikipedia.org/wiki?curid=1339416", "title": "Rent (musical)", "text": "Rent \u00e8 un musical rock scritto e composto da Jonathan Larson e basato sull'opera \"La boh\u00e8me\" di Giacomo Puccini. Racconta la storia di un gruppo di giovani artisti e musicisti squattrinati che tentano di sopravvivere nel Lower East Side di New York nei giorni nell'atmosfera boh\u00e9mien dell'Alphabet City vissuti all'ombra dell'AIDS.\nIl musical fu rappresentato per la prima volta in una breve tourn\u00e9e di tre settimane al New York Theatre Workshop nel 1994. Lo stesso teatro off-Broadway fu la casa iniziale del musical dopo il suo debutto ufficiale il 25 gennaio 1996. L'autore dello show, Jonathan Larson, mor\u00ec il giorno prima della premi\u00e8re Off-Broadway. Lo spettacolo vinse un Premio Pulitzer per la drammaturgia (oggigiorno \u00e8 uno dei soli dieci musical ad aver vinto l'ambito premio teatrale) nel 1996 e la produzione divenne un successo. Il musical si spost\u00f2 al Nederlander Theatre a Broadway il 29 aprile 1996.\nA Broadway, \"Rent\" fu acclamato dalla critica e vinse il Tony Award al miglior musical, oltre altri numerosi premi. Il musical \u00e8 inoltre responsabile per aver aumentato la popolarit\u00e0 di tale genere tra la generazione dei ragazzi. La produzione di Broadway chiuse il 7 settembre 2008, dopo 12 anni in cartellone e 5.124 performance, rendendolo l'ottavo musical pi\u00f9 longevo di Broadway. La produzione ha guadagnato oltre 280 milioni di dollari.\nIl successo port\u00f2 a diversi tour nazionali e produzioni straniere e, nel 2005, lo show fu anche adattato in un omonimo film per il grande schermo, diretto da Chris Columbus, nel quale sei degli otto protagonisti della produzione originale ripresero il proprio ruolo.\nTrama.\nAtto I.\nDurante la vigilia di Natale, il regista Mark Cohen inizia a girare un documentario improvvisato senza copione nel suo loft. Gira la sua telecamera sul suo coinquilino e migliore amico Roger Davis. Roger \u00e8 un cantautore ed ex tossicodipendente la cui fidanzata si \u00e8 suicidata dopo aver scoperto che entrambi erano positivi all'HIV (\"Tune Up #1\"). La madre di Mark interrompe le riprese con una telefonata; saluta e rassicura Mark su Maureen, la sua ex-fidanzata e artista che l'ha scaricato per una donna (\"Voice Mail #1\").\nTom Collins, un amico di Roger e Mark, arriva al loro palazzo, ma viene picchiato e derubato prima di riuscire a entrare. Nel frattempo, Roger e Mark ricevono una chiamata dal loro ex amico e coinquilino, Benjamin \u00a7Benny Coffin III. Benny ha sposato una ragazza facoltosa e ha comprato il palazzo in cui si trova l'appartamento di Mark e Roger insieme al palazzo accanto. Benny dice loro che devono pagare l'affitto, nonostante gli avesse promesso di lasciarli abitare l\u00ec gratis (\"Tune Up #2\"). Mark e Roger decidono di ribellarsi a Benny e rifiutano di pagare il loro affitto (in inglese: \u00a7rent).\nNel frattempo, Joanne Jefferson, la nuova fidanzata di Maureen, sta lavorando per preparare il palco per la protesta di Maureen contro il piano di Benny di usare il palazzo dove risiedono diversi senzatetto, quando il sistema audio si rompe, Maureen chiama Mark contro il volere di Joanne, chiedendogli di aggiustare l'impianto audio; Mark accetta di dare una mano contro la sua stessa volont\u00e0. Tornati in strada, Angel Dumott Schunard, un percussionista di strada e drag queen, trova Collins ferito e lo aiuta a curarsi; lasciano insieme la scena per tentare di curare le ferite di Collins. Vengono attratti istantaneamente l'uno dall'altro e scoprono di avere entrambi l'AIDS (\"You Okay Honey?\").\nRitornati nel loft, Mark prova a far uscire Roger dall'appartamento (\"Tune Up #3\"); l'amico sta infatti cercando di scrivere una grande canzone per lasciare il suo segno nel mondo prima di morire di AIDS (\"One Song Glory\"). Roger viene interrotto da qualcuno che bussa alla sua porta; risponde e trova Mimi M\u00e0rquez, una bellissima sconosciuta che gli chiede un fiammifero per accendere una candela a causa dell'interruzione della corrente elettrica. Roger pensa di averla gi\u00e0 vista prima d'ora e presto si rende conto di averla vista lavorare come ballerina in un club sadomaso chiamato The Cat Scratch Club. Roger apprende che lei \u00e8 una diciannovenne tossicodipendente che vive nell'appartamento sottostante. C'\u00e8 attrazione reciproca, ma Roger \u00e8 esitante a flirtare con lei e affrontare cos\u00ec la sua prima relazione romantica da quando \u00e8 morta April (\"Light My Candle\").\nI genitori di Joanne la chiamano a casa chiedendole perch\u00e9 si stesse occupando di un palco e ricordandole di partecipare all'udienza della madre (\"Voice Mail #2\"). Nel frattempo Collins arriva finalmente all'appartamento e presenta Angel a Mark e Roger (\"Today 4 U\"), proprio quando arriva Benny con un'offerta per i coinquilini: se convinceranno Maureen a cancellare la sua protesta, li lascer\u00e0 vivere nell'appartamento senza nessun affitto dovuto (\"You'll See\"); tuttavia, i due rifiutano l'offerta. Dopo l'uscita di Benny, Angel e Collins invitano Mark e Roger a partecipare al Life Support, un gruppo di supporto locale per chi ha l'HIV.\nPrima di andare all'incontro Life Support, Mark arriva all'appartamento e incontra Joanne. Mentre ripara l'impianto audio, Mark racconta a Joanne di come Maureen aveva flirtato e tradito con altri uomini mentre usciva con lui (\"Tango: Maureen\"). Mark si sente meglio dopo lo scambio, ma Joanne inizia a diventare sospettosa. All'incontro Life Support, Gordon dice al gruppo che le sue cellule T sono basse, e il gruppo si confronta sul vivere con l'AIDS (\"Life Support\").\nSi vede Mimi ballare sulla scala antincendio del suo appartamento per poi arrivare a quello di Roger e chiedergli di portarla fuori per la notte (\"Out Tonight\"). Roger, tuttavia, la respinge dicendole che non pu\u00f2 amare ancora e chiedendole di andarsene (\"Another Day\"). Roger per\u00f2 ci ripensa e decide di lasciare l'appartamento per partecipare alla protesta di Maureen. In seguito, l'attenzione si sposta nuovamente all'incontro Life Support i cui membri si chiedono se perderanno la loro dignit\u00e0 a causa dell'AIDS (\"Will I?\").\nSulla strada per lo show, Collins, Mark e Angel incontrano un barbone che si arrabbia con Mark per volersi fare un nome filmando la loro vita ma non aiutandoli veramente (\"On the Street\"). Collins propone di aprire un ristorante a Santa Fe (\"Santa Fe\"). Quando Mark va via per controllare che tutto sia pronto per lo show di Maureen, Collins e Angel si confessano il proprio amore reciproco (\"I'll Cover You\"). Alla protesta Joanne parla come una pazza al telefono, preparando tutto l'occorrente per la protesta (\"We're Okay\").\nMark e Roger si incontrano prima della protesta. Roger intercetta Mimi per strada mentre compra droga da uno spacciatore; la ferma e si scusa, invitandola alla protesta e a cena con loro: lei accetta. Nel frattempo, Angel e Collins fanno una passeggiata nel mercato di strada vicino alla protesta, Benny parla con Alison e le dice di non poter fermare la protesta e la gente di strada protesta perch\u00e9 non ha un posto dove trascorrere il Natale (\"Christmas Bells\").\nMaureen arriva e inizia la sua performance: una sottile critica al vetriolo contro Benny usando una metafora che include una mucca e un bulldog, culminante con lei che incita gli spettatori a muggire con lei (\"Over the Moon\"). La protesta finisce con una rissa che Mark riprende con la sua telecamera. Dopodich\u00e9, il gruppo va al Life Caf\u00e9, dove si imbattono in Benny e il suo investitore e suocero Mr. Grey. Benny critica la protesta e lo stile di vita boh\u00e9mienne del gruppo, dichiarando che la Boh\u00e8me \u00e8 morta. Mark si alza e inizia un'elegia funebre per la Boh\u00e8me, con tutti i boh\u00e9miens al caff\u00e8 che si alzano per celebrare la sua morte, rende allegramente tributo a tutto ci\u00f2 che amano della vita mentre ballano sui tavoli, facendo allontanare Mr. Grey e Benny dal caf\u00e9 (\"La Vie Boh\u00e8me A\").\nMimi chiede a Roger perch\u00e9 la stesse ignorando da tutta la sera; lui le spiega che ci sta provando e che porta un fardello che non sa se lei pu\u00f2 portare. Mimi gli risponde di avere un fardello anche lei e che non sta aspettando l'uomo perfetto; gli dice che la vita \u00e8 troppo breve per prendere le cose con calma. In seguito il cercapersone di Mimi suona, ricordandole di prendere la sua AZT in modo che sia Roger che Mimi scoprono di essere entrambi positivi all'HIV. Parlano apertamente per la prima volta e, nonostante le incertezze e le paure, decidono di iniziare una relazione (\"I Should Tell You\"), condividendo un piccolo, amorevole bacio, mentre il gruppo continua a celebrare la vita boh\u00e9mien (\"La Vie Boh\u00e8me B\").\nAtto II.\nLa compagnia riflette su come misurare un anno di vita, in occorrenza dell'inizio del nuovo anno (\"Seasons of Love\").\nA Capodanno Mimi, Mark e Roger cercando di irrompere nel loro appartamento che \u00e8 stato posto sotto sequestro da Benny in risposta alla protesta di Maureen. Mimi e Roger sono felici e dicono che la settimana passata insieme \u00e8 stata grandiosa. Mimi fa dei buoni propositi per l'anno nuovo tra i quali rinunciare ai suoi vizi e riprendere gli studi. Joanne e Maureen decidono di riprendere a frequentarsi (\"Happy New Year A\"). Collins e Angel arrivano e forzano la porta. Mentre gli altri entrano nell'appartamento, Mark, Joanne e Maureen si arrampicano sulla scala antincendio ed entrano trovando due messaggi sulla segreteria telefonica: uno della madre di Mark, che gli augura buon anno, e un altro da Alexi Darling, di \"Buzzline\", un tabloid che vuole assumere Mark come regista dopo aver visto il materiale da lui girato sulla rissa (\"Voice Mail #3\").\nNon appena sono entrati tutti, arriva Benny che gli dice di essere l\u00ec per una tregua e offre a Mark e Roger la chiave, ma il gruppo non gli crede. Benny rivela che Mimi era andata da lui per parlargli e che un tempo i due uscivano insieme. Questa rivelazione irrita Roger che respinge brevemente Mimi prima che Angel sistemi tutto. Roger e Mimi si scusano l'un l'altro, ma Mimi rimane turbata. Il gruppo se ne va eccetto Mimi che torna dallo spacciatore per una dose (\"Happy New Year B\").\nIl giorno di san Valentino Maureen e Joanne hanno un diverbio durante l'organizzazione di una nuova protesta. Si danno un ultimatum l'un l'altra di prendersi come sono o di lasciarsi (\"Take Me Or Leave Me\"). Joanne non riesce ad accettare i modi lascivi e libertini di Maureen mentre Maureen non riesce a sopportare le manie di controllo di Joanne, cos\u00ec le due si lasciano. La compagnia evidenzia il trascorrere del tempo e l'alternarsi delle stagioni (\"Seasons of Love B\"). A primavera, la relazione di Roger e Mimi \u00e8 ormai ai ferri corti mentre le condizioni di salute di Angel peggiorano. Roger ha vissuto con Mimi per due mesi nel suo appartamento e continua a parlare di vendere la sua chitarra e trasferirsi fuori citt\u00e0. Mimi rientra nuovamente tardi a casa dopo aver comprato droga di nascosto, ma Roger attribuisce il ritardo a un sospetto tradimendo della ragazza con Benny. Roger perde il controllo a causa della gelosia, Mimi cerca di fermarlo e di dirgli la verit\u00e0, che non lo sta tradendo e che continua a farsi, ma non riesce a parlare e Roger la lascia (\"Without You\"). Collins continua a occuparsi di Angel che \u00e8 sempre pi\u00f9 malato man mano che l'AIDS sta prendendo il sopravvento su di lui. Mark continua a ricevere chiamate da \"Buzzline\" (\"Voice Mail #4\").\nAngel muore e Collins \u00e8 a pezzi (\"Contact\", \"I'll Cover You (Reprise)\"). Mark esprime la sua paura di essere il solo a sopravvivere mentre il resto dei suoi amici morir\u00e0 di AIDS (\"Halloween\"); accetta infine l'offerta di lavoro di \"Buzzline\". Roger rivela di essere in procinto di lasciare New York per Santa Fe, il che sfocia in una discussione sull'impegnarsi tra lui e Mimi, e tra Maureen e Joanne. Collins arriva e ammonisce l'intero gruppo a causa della lite il giorno del funerale di Angel e perch\u00e9 la loro famiglia si stava sfaldando. Maureen e Joanne si rendono conto che il loro litigare piace loro e si riconciliano.\nMentre Roger si prepara a lasciare la citt\u00e0, litiga con Mark; quest'ultimo lo accusa di scappare perch\u00e9 ha paura di vedere Mimi morire e gli chiede come possa riuscire a perdere Mimi. Roger accusa invece Mark di nascondersi nel lavoro e, mentre Roger lascia l'appartamento, trova Mimi che era venuta a dirgli addio e ha ascoltato tutta la lite (\"Goodbye Love\"). Mimi d\u00e0 un addio strappalacrime nel quale dice di essere venuta solo per dire addio al suo amore e che non lo incolpa di niente. Roger \u00e8 confuso, ma se ne va prima di avere dei ripensamenti. Mark suggerisce a Mimi di ricoverarsi in una clinica di recupero e Benny si offre di pagarla per lei; tuttavia la ragazza scappa. Collins viene sbattuto fuori dalla chiesa visto che non \u00e8 in grado di pagare il funerale di Angel, ma Benny decide di pagare il pastore di tasca sua; dopodich\u00e9, rivela di aver sempre saputo che era stato Angel a uccidere il suo cane, ma di non avercela con lui visto che aveva sempre odiato quel cane. In seguito Collins e Mark decidono di perdonarlo e vanno a ubriacarsi.\nA Santa Fe, Roger non riesce a dimenticare Mimi; tornati a New York, Mark sta lavorando per \"Buzzline\". Entrambi hanno un'epifania artistica, cos\u00ec Roger trova finalmente la sua canzone in Mimi e Mark trova il suo film nel ricordo di Angel. Roger torna a New York giusto in tempo per Natale e Mark lascia \"Buzzline\" per lavorare al suo film. La vigilia di Natale, Mark si sta preparando per mostrare il suo documentario finito (\"What You Own\").\nPreoccupati perch\u00e9 i loro figli non rispondevano alle chiamate, i genitori lasciano diversi messaggi sulla loro segreteria telefonica (\"Voice Mail #5\"). Roger \u00e8 estasiato per aver trovato la sua canzone, ma \u00e8 preoccupato perch\u00e9 non riesce a trovare Mimi. All'improvviso, Maureen e Joanne arrivano portando Mimi che \u00e8 malata e delirante. Roger si rende conto che le potrebbe restare non molto tempo e finalmente i due si chiariscono. La ragazza inizia a perdere conoscenza dicendo a Roger di amarlo (\"Finale A\"). Roger le chiede di resistere e inizia a cantarle la canzone che ha scritto per lei; quando finisce, il ragazzo dice a Mimi di averla sempre amata (\"Your Eyes\"). Mimi perde conoscenza e Roger scoppia in lacrime; in seguito la ragazza si risveglia d'improvviso e la sua febbre cala. Mimi dice che stava andando in una calda luce bianca e che Angel era l\u00ec dicendole Torna indietro amica mia. E ascolta la canzone di quel ragazzo. Mimi e Roger si abbracciano e Roger ringrazia Dio che quello non sia il suo ultimo momento con Mimi. La compagnia ribadisce il messaggio del Life Support sulla fugacit\u00e0 della vita e riaffermando che non c'\u00e8 nessun altro giorno, se non oggi; nel frattempo, Mark mostra il suo documentario (\"Finale B\").\nPersonaggi.\nSecondari.\nCi sono anche altri ruoli senza nome: il cameriere, la senzatetto, i solisti di \"Seasons of Love\", i poliziotti, i boh\u00e9miens, i mercanti e i senzatetto.\nNumeri musicali.\nAtto I\nConcept.\nIdeazione.\nNel 1988, il drammaturgo Billy Aronson voleva creare \"un musical basato su \"La boh\u00e8me\" di Giacomo Puccini, nel quale il lussuoso splendore del mondo di Puccini sarebbe stato rimpiazzato con la rozzezza ed il traffico della moderna New York\". Nel 1989 Jonathan Larson, un compositore di 29 anni, inizi\u00f2 a collaborare con Aronson su questo progetto, ed i due composero alcune canzoni insieme tra le quali \"Santa Fe\", \"Splatter\" (in seguito rielaborata nella canzone \"Rent\"), e \"I Should Tell You\". Larson sugger\u00ec di ambientare lo spettacolo nell'East Village di Manhattan, l'artistico vicinato avant-garde di Manhattan in fondo alla strada del suo appartamento al Greenwich Village, e sugger\u00ec anche il titolo definitivo dello spettacolo (una decisione che trov\u00f2 in disaccordo Aronson che non ne era entusiasta, almeno fino a che Larson precis\u00f2 che rent significava anche messo da parte). Nel 1991, Larson chiese ad Aronson se poteva usare la sua idea originale e rendere \"Rent\" un'opera propria. Larson aveva aspettative ambiziose per \"Rent\"; lo scopo dei suoi sogni era di scrivere un'opera rock che portasse il musical alla MTV Generation. Aronson e Larson giunsero ad un accordo che, se lo show fosse approdato a Broadway, Aronson avrebbe condiviso i profitti.\nJonathan Larson si concentr\u00f2 nel comporre \"Rent\" nei primi anni '90, servendo nel frattempo ai tavoli al Moondance Diner per mantenersi. Nel corso di sette anni, Larson scrisse centinaia di canzoni e apport\u00f2 cambiamenti drastici allo show, la cui incarnazione finale contiene quarantadue canzoni. Nell'inverno del 1992, Larson avvicin\u00f2 James Nicola, il direttore artistico del New York Theatre Workshop, con un nastro ed una copia del libretto di \"Rent\". Quando \"Rent\" ebbe la sua prima lettura di prova nel marzo del 1993, divenne evidente che a dispetto del materiale promettente e dei movimentati numeri musicali, diversi problemi strutturali andavano sistemati compresi la sua lunghissima durata e la trama molto complessa.\nNel 1994, la versione di \"Rent\" del New York Theatre Workshop conteneva canzoni che non sarebbero mai state eseguite nella sua versione finale, come \"You'll Get Over It\", la versione precedente di \"Tango: Maureen\", eseguita da Mark e Maureen; \"Female to Female A &amp; B\", cantata da Maureen e Joanne; e \"Real Estate\", un numero dove Benny cerca di convincere Mark a diventare un agente immobiliare disinteressandosi della realizzazione del suo film. Questa versione provvisoria di \"Rent\" era interpretata da Anthony Rapp nel ruolo di Mark e Daphne Rubin-Vega nel ruolo di Mimi. Larson continu\u00f2 a lavorare su \"Rent\", riducendo gradualmente i suoi difetti e mettendo in scena pi\u00f9 produzioni provvisorie.\nIl 24 gennaio 1996, dopo il termine della prova finale costume prima della premi\u00e8re Off-Broadway, Larson fece la sua prima intervista giornalistica con il critico musicale Anthony Tommasini del \"The New York Times\", attratto dalla coincidenza che lo show stava per debuttare esattamente cento anni dopo l'opera di Puccini. Larson non vivr\u00e0 purtroppo abbastanza per godere del successo di \"Rent\"; mor\u00ec per un non diagnosticato aneurisma cerebrale (attribuito alla sindrome di Marfan) il primo mattino del 25 gennaio 1996, appena qualche ora dopo la sua prima ed unica intervista. La prima di \"Rent\" fu cancellata e, invece, amici e famiglia si riunirono al teatro dove gli attori eseguirono alcune canzoni di \"Rent\" in memoria di Larson. Lo show and\u00f2 in scena come programmato e guadagn\u00f2 rapidamente popolarit\u00e0 aumentata dalle recensioni entusiastiche e dalla recente morte del suo compositore. Ebbe uno straordinario successo durante la sua rappresentazione Off-Broadway, esaurendo tutti i 150 posti disponibili del New York Theatre Workshop. A causa della crescente popolarit\u00e0 e del bisogno di un teatro pi\u00f9 grande, \"Rent\" si trasfer\u00ec a Broadway, nel precedentemente derelitto Nederlander Theatre sulla 41\u00aa Strada il 29 aprile 1996.\nFonti ed ispirazioni.\nL'ispirazione di Larson per il contenuto di \"Rent\" venne da differenti fonti. Alcuni dei personaggi e degli elementi della trama sono ripresi direttamente da \"La boh\u00e8me\" di Giacomo Puccini, la cui premi\u00e8re mondiale fu nel 1896, 100 anni prima di quella di \"Rent\". \"La boh\u00e8me\" raccontava anche della vita di alcuni poveri artisti. La tubercolosi, la piaga dell'opera di Puccini, \u00e8 rimpiazzata dall'AIDS in \"Rent\"; la Parigi dell'Ottocento \u00e8 rimpiazzata dall'East Village di Manhattan a New York. I nomi e l'identit\u00e0 dei personaggi di \"Rent\" sono anch'essi riflessi molto forti di quelli originali di Puccini, anche se non sono tutti dei perfetti adattamenti:\nAltri esempi di parallelismo tra il lavoro di Larson e quello di Puccini includono la canzone di Larson \"Light My Candle,\" che somiglia molto alla prima scena tra Mimi e Rodolfo ne \"La boh\u00e8me\", \"Il valzer di Musetta\", una melodia ripresa direttamente dall'opera di Puccini, e \"Goodbye Love\", un pezzo lungo e straziante che riflette il confronto e le parti tra i personaggi sia nell'opera di Puccini che in quella di Larson. La canzone \"Quando M'en Vo' Soletta\" da \"La boh\u00e8me\" ha ispirato anche il primo verso di Take Me or Leave Me, quando Maureen descrive il modo in cui la gente la squadra quando cammina per strada. Il valzer di Musetta ha anche un riferimento preciso nella scena in cui i personaggi stanno celebrando la loro vita boh\u00e9mien. Mark dice:\" Roger ci intratterr\u00e0 scrivendo un'evocativa canzone dolce amara\"... Roger suona un veloce pezzo, e Mark aggiunge... \"che non ci ricordi Il valzer di Musetta\".\nRent \u00e8 anche una specie di lavoro autobiografico, visto che Larson ne incorpor\u00f2 diversi elementi della sua vita all'interno. Larson visse a New York per diversi anni come un artista squattrinato e con un futuro incerto. Sacrific\u00f2 una vita di stabilit\u00e0 per il suo lavoro e condivise alcune delle stesse speranze e paure dei suoi personaggi. Come i suoi personaggi, ha sofferto condizioni di povert\u00e0, e, alcune di queste condizioni (ad esempio la stufa a legna illegale, la vasca da bagno nel mezzo della cucina, il citofono rotto - che costringeva i suoi ospiti a chiamarlo dal telefono a gettoni lungo la strada per farsi tirare gi\u00f9 le chiavi, come in Rent) sono state riportate nella rappresentazione. Parte del motivo dietro la storia in cui Maureen lascia Mark per una donna (Joanne) \u00e8 basata sul fatto che anche la ragazza di Larson lo lasci\u00f2 per un'altra donna.\nLa battuta, Sar\u00f2 pi\u00f9 uomo di quanto tu sarai mai... e pi\u00f9 donna di tutte quelle che tu potrai mai avere!, attribuita ad Angel Dumott Schunard al suo funerale, era stata usata precedentemente dal personaggio Hollywood Montrose che apparve nei film \"Mannequin\" (1987) e \"\" (1991). Come Angel, Hollywood \u00e8 un brillante uomo omosessuale che canta e balla spesso vestito con abiti femminili; tuttavia, la battuta era originalmente nel film \"Car Wash\" (1976) pronunciata da Antonio Fargas, uno sgargiante omosessuale irascibile.\nI primi bozzi dei personaggi erano molto differenti rispetto a quelli del prodotto finale. Tutti quanti eccetto Mark hanno l'AIDS, comprese Maureen e Joanne; Maureen era un serioso personaggio arrabbiato che eseguiva l'Edipo nella sua performance e non l'Hey Diddle Diddle; Mark era un pittore invece che un regista; Roger si chiamava Ralph e scriveva opere musicali; Angel era un filosofo jazz, mentre Collins era un artista di strada; Angel e Collins erano entrambi descritti originariamente di razza caucasica; e Benny aveva un ruolo maggiore nella storia, prendendo parte a canzoni come Real Estate, che invece fu tagliata.\nMolte delle vere location e dei veri eventi sono inclusi, o sono stati ispirazione per, elementi del musical. Il Life Caf\u00e9, dove \u00e8 ambientato il numero La Vie Boh\u00e8me, \u00e8 un vero ristorante dell'East Village di New York City. La rissa alla fine del primo atto \u00e8 basata sui conflitti dell'East Village avvenuti nei tardi anni (19)'80 da cui \u00e8 derivato il coprifuoco auto-imposto nel Tompkins Square Park.\nWill I? \u00e8 una canzone che viene eseguita a un incontro del Life Support ed esprime il dolore e la paura di una vita con l'AIDS ed \u00e8 ispirata a fatti reali. Larson partecip\u00f2 a un incontro di Friends in Deed, un'organizzazione che aiuta la gente ad affrontare la malattia e il dolore insieme ad altre emozioni, proprio come il Life Support. Dopo quella prima volta, Larson partecip\u00f2 a quegli incontri con regolarit\u00e0. Durante un incontro, un uomo si alz\u00f2 e disse di non essere spaventato di morire; tuttavia, aggiunse poi che c'era una cosa di cui aveva davvero paura: e se avesse perso la sua dignit\u00e0? Da questa domanda venne fuori il primo verso della singola strofa di questa canzone. Le persone presenti agli incontri del Life Support nello show, Gordon, Ali e Pam, devono il nome ad alcuni amici di Larson morti di AIDS. Nello show di Broadway, i nomi dei personaggi in quella particolare scena (visto che si presentano da soli) vengono cambiati ogni notte in omaggio agli amici dei membri del cast che vivono o sono morti di AIDS.\nOriginariamente, i membri del Life Support costituivano un blocco unico del ritornello \"dimentica il rimpianto\" (in una visione ottimista e di reazione alla malattia), e parlavano di ricordare l'amore. Quando gli amici di Jonathan positivi all'HIV ascoltarono questa scena, gli dissero che avere l'AIDS non era cos\u00ec semplice da accettare: ti fa arrabbiare e risentire, e la canzone non riflette questo aspetto. Jonathan aggiunse quindi una parte dove Gordon dice di avere un problema con questo credo... le mie cellule T sono basse, rimpiango questa notizia, okay? Paul, il leader dell'incontro gli replica Okay... ma, Gordon, come ti senti oggi? Gordon ammette di sentirsi meglio di quanto non fosse mai stato per il resto dell'anno. Paul chiede E allora perch\u00e9 scegliere la paura?, e Gordon risponde Sono di New York. La paura \u00e8 la mia vita.\nControversia di Lynn Thomson.\nLynn Thomson era un drammaturgo che era stata assunta dal New York Theatre Workshop per rielaborare Rent. Dichiar\u00f2 che tra inizio maggio e fine ottobre 1995, lei e Larson co-scrissero una nuova versione del musical. La Thomson fece causa per 40 milioni di dollari e chiese il 16% dal ricavato dello show; dichiar\u00f2 infatti di aver scritto una porzione importante dei testi e del libretto.\nDurante il processo, la Thomson non riusc\u00ec a ricordare le parole delle canzoni che aveva scritto o le strutture del libretto che lei aveva creato. Il giudice sentenzi\u00f2 contro di lei e diede a Jonathan Larson la totale propriet\u00e0 e tutti i diritti di Rent. Nell'agosto del 1998, la causa fu archiviata. I termini dell'accordo non furono mai rivelati.\nProduzioni.\nNew York e Off-Broadway.\n\"Rent\" ha avuto la sua prima messa in scena al New York Theatre Workshop nel marzo del 1993. Una versione provvisoria and\u00f2 in scena per due settimane al New York Theatre Workshop nel 1994 ed era interpretata da Anthony Rapp nel ruolo di Mark, e Daphne Rubin-Vega in quello di Mimi; altre produzioni provvisorie ne seguirono. Lo show apr\u00ec il 25 gennaio 1996 di nuovo al New York Theatre Workshop e ottenne rapidamente popolarit\u00e0 fuori da Broadway, ricevendo recensioni entusiastiche. Il critico teatrale Ben Brantley del New York Times lo defin\u00ec un'esilarante, importante opera rock con una musica brillante e inventiva che illumina di speranza il futuro del musical americano. Un altro critico scrisse: Rent parla alla Generazione X nello stesso modo in cui il musical Hair parl\u00f2 ai figli del Baby Boom o a coloro che sono cresciuti negli anni sessanta, facendone una Rock Opera del nostro tempo, un Hair per gli anni novanta. Lo show ottenne uno straordinario successo off-Broadway, vendendo tutti i 150 posti disponibili del teatro.\nBroadway.\nGrazie alla sua popolarit\u00e0 in crescita e al bisogno di un teatro pi\u00f9 grande, Rent si trasfer\u00ec al precedentemente derelitto Nederlander Theatre sulla 41\u00aa strada il 29 aprile 1996. A Broadway, lo show fu acclamato dalla critica e dalla popolarit\u00e0 del passaparola. Il cast originale di diverse etnie includeva Taye Diggs, Wilson Jermaine Heredia, Jesse L. Martin, Idina Menzel, Adam Pascal, Anthony Rapp, Daphne Rubin-Vega e Fredi Walker.\nGli argomenti controversi della produzione e i suoi prezzi innovativi, inclusi biglietti per una performance di giorno indefinito da 20 dollari, aiutarono la popolarit\u00e0 del musical teatrale a crescere tra le generazioni pi\u00f9 giovani. La produzione fu candidata per dieci Tony Awards nel 1996 e ne vinse quattro: Miglior Musical, Miglior Libretto, Miglior Composizione Originale e Miglior Performance di un Attore Non Protagonista in un Musical (Heredia)\nIl 24 aprile 2006, il cast originale di Broadway si riun\u00ec per una performance unica del musical al Nederlander Theatre. Questa performance racimol\u00f2 oltre due milioni di dollari per le associazioni benefiche Jonathan Larson Performing Arts Foundation, Friends in Deed e il New York Theatre Workshop. Furono invitati ex membri del cast, e alcuni dai tour precedenti e dei vecchi cast di Broadway apparirono eseguendo una versione alternativa di Seasons of Love, al termine della rappresentazione.\nRent ha chiuso il 7 settembre 2008, dopo 12 anni in cartellone e 5.124 rappresentazioni, rendendolo l'ottavo musical pi\u00f9 longevo di Broadway. La produzione ha guadagnato oltre 280 milioni di dollari. Al tempo della sua chiusura, era il secondo musical di Broadway pi\u00f9 longevo con solo otto anni di scarto da \"Il fantasma dell'Opera\".\nI membri del cast originale Rodney Hicks e Gwen Stewart tornarono a far parte del cast quando chiuse la produzione di Broadway. Hicks interpret\u00f2 Benny e la Stewart interpret\u00f2 il ruolo che aveva creato, la solista nella canzone Seasons of Love. In aggiunta, l'attrice Tracie Thoms si un\u00ec al cast al termine della messa in scena dello show interpretando Joanne, il ruolo che aveva interpretato nel film del 2005. L'ultima performance di Broadway fu filmata e mostrata nei cinema con il titolo \"\" a settembre del 2008. Fu pubblicato su DVD e Blu Ray-Disc il 3 febbraio 2009 sia in America che in Italia (in versione originale sottotitolata).\nEdizione scolastica.\nNel 2007, un'edizione modificata di \"Rent\" fu realizzata da cinque gruppi di attori non-professionisti negli Stati Uniti. Accreditata come \"Rent: School Edition\", questa versione omette la canzone \"Contact\" ed elimina alcune scene con linguaggio esplicito e cambia alcune messe in scena dell'originale. C'erano quattro test-show per \"Rent: School Edition\". La prima produzione liceale fu messa in scena al liceo Harry S. Truman di Levittown (Pennsylvania) il 9 novembre 2007. Nel 2009, alcuni licei in California, West Virginia e Texas, cancellarono alcune edizioni proposte di \"Rent: School Edition\" a causa dell'amministrazione scolastica o delle proteste dei genitori a causa della moralit\u00e0 controversa dello spettacolo.\nRemixed.\nIl 16 ottobre 2007, la produzione \"Rent Remixed\" apr\u00ec al Duke of York's Theatre a Londra. William Baker diresse questa produzione e l'ambient\u00f2 ai giorni nostri. Il cast includeva Oliver Thornton (Mark), Luke Evans (Roger), Craig Stein (Benny), Leon Lopez (Collins), Francesca Jackson (Joanne), Jay Webb (Angel), Siobh\u00e1n Donaghy (Mimi), e Denise Van Outen (Maureen). Dal 24 dicembre 2007, il ruolo di Maureen fu interpretato da Jessie Wallace. La produzione ricevette tuttavia critiche negative e chiuse il 2 febbraio 2008.\nLa produzione altera radicalmente alcuni elementi dello show definendo, ad esempio, i personaggi di Mimi, Angel e Mark come inglesi. Alcune canzoni furono reiscritte e riarrangiate.\nInternazionali.\n\"Rent\" \u00e8 stato eseguito in diversi paesi del mondo, tra cui Danimarca, Finlandia, Islanda, Norvegia, Svezia, Belgio, Paesi Bassi, Irlanda, Regno Unito, Francia, Germania, Svizzera, Portogallo, Spagna, Italia, Estonia, Ungheria, Polonia, Slovacchia, Grecia, Canada, Stati Uniti d'America, Repubblica Dominicana, Messico, Panama, Bolivia, Brasile, Argentina, Russia, Cina, Hong Kong, Corea del Sud, Taiwan, Giappone, Filippine, Singapore, Thailandia, Africa meridionale, Australia, Guam, Nuova Zelanda e, dal 2009, in Israele, Porto Rico e Austria.\nIl musical \u00e8 stato eseguito in 22 lingue: danese, finlandese, islandese, norvegese, svedese, tedesco, inglese, francese, tedesco, portoghese, spagnolo, italiano, estone, ungherese, polacco, slovacco, greco, russo, mandarino, coreano e giapponese.\nIncisione discografica.\nLa registrazione del cast originale di Broadway include molto del materiale musicale dello show in una collezione completa su due dischi con una versione remixata di Seasons of Love eseguita da Stevie Wonder. L'etichetta in seguito pubblic\u00f2 un best of monodisco.\nLa versione cinematografica pubblic\u00f2 anche una colonna sonora su due dischi con la musica completa, e un best of monodisco.\nEsistono anche diverse incisioni dei cast stranieri.\nRiconoscimenti.\nTony Awards.\n\"Rent\" fu nominato per dieci Tony Awards nel 1996 e ne vinse quattro:\nAltri premi.\n\"Rent\" fu anche nominato per i seguenti premi; ha vinto tutto tranne quattro nomination:\nImpatto culturale.\nLa canzone \"Seasons of Love\" \u00e8 diventata iconica e spesso oggetto di cover.\nRENT-heads.\n\"Rent\" ha guadagnato un seguito di fan che si sono auto-battezzati RENT-heads. Il nome originalmente si riferiva alla gente che si accampava fuori dal Nederlander Theatre per ore per vincere i biglietti scontati a tiratura limitata di 20 dollari per lo spettacolo, anche se si riferisce in genere a chiunque sia ossessionato dallo show. Questi biglietti scontati erano per posti nelle prime due fila del teatro che erano riservati per una lotteria che si teneva due ore prima di ogni rappresentazione. Altri show di Broadway seguirono l'esempio di \"Rent\" e ora offrono spesso biglietti scontati per rendere accessibile il teatro anche a chi non pu\u00f2 permettersi i prezzi esosi di Broadway.\nIl termine fu coniato nei primi mesi di RENT a Broadway. I produttori dello show offrirono 34 posti delle prime due file per 20 dollari l'uno, due ore prima della rappresentazione. I fan e altri interessati ai biglietti si accampavano per ore davanti al Nederlander Theatre - che si trova giusto fuori Times Square - per comprare questi biglietti. Molti RENThead hanno visto lo show dozzine di volte, alcuni perfino in citt\u00e0 diverse. Oltre questo, una persona ha visto lo show pi\u00f9 di 1100 volte nel corso della messa in scena di dodici anni dello spettacolo. La giornalista Kelly Nestruck scrisse nel \"The Guardian\" che I fan di Rent.. attualmente conosciuti come RENThead, sono pi\u00f9 colloquiali della maggior parte dei noiosissimi fan di musical.\nRiferimenti a \"Rent\".\nRiferimenti o parodie di \"Rent\" sono stati fatti in diversi show come: \"I Simpson\", \"I Griffin\", \"Friends\", \"Will &amp; Grace\", \"Scrubs\", \"Felicity\" e \"The Big Bang Theory\". Nella puntata 2x13, intitolata Comeback della seconda stagione di \"Glee\", durante uno scontro tra dive, Rachel e Mercedes si sfidano sulle note di \"Take Me or Leave Me\", continuando ad omaggiare Idina Menzel, la quale apparir\u00e0 lei stessa pi\u00f9 volte nella serie come madre biologica di Rachel. Nella puntata 5x03 Il Quarterback, i membri del Glee Club dedicano la canzone \"Seasons of Love\" al loro defunto amico Finn Hudson, nonch\u00e9 all'attore che lo interpretava Cory Monteith.\nIl 18 febbraio 2010, la canzone \"Seasons of Love\" \u00e8 stata eseguita dal coro e dall'orchestra in apertura della terza serata del \"Festival di Sanremo 2010\", preceduta da una lettura in prosa che traduceva in italiano il ritornello del brano.\nAltri media.\nAdattamento cinematografico.\nRent fu adattato in un film diretto da Chris Columbus con la sceneggiatura firmata da Stephen Chbosky. Con l'eccezione di Mimi e Joanne, i membri del cast originale di Broadway ripresero i loro ruoli principali. Rosario Dawson interpreta Mimi e Tracie Thoms interpreta Joanne, visto che Daphne Rubin-Vega (Mimi) era incinta all'epoca delle riprese, mentre Fredi Walker (Joanne) si sentiva ormai troppo grande per la parte. Uscito in patria il 23 novembre 2005, il film rimase tra i primi dieci del box office per tre settimane. Diversi elementi della trama furono modificati e altre canzoni furono trasformate in dialogo parlato nel film. La colonna sonora del film fu prodotta da Rob Cavallo, remixata da Doug McKean ed eseguita dai musicisti Jamie Muhoberac, Tim Pierce e Dorian Crozier.\nRipresa live.\nIl 7 settembre 2008, la performance finale della produzione di Rent a Broadway fu filmata live (usando anche materiale ripreso live ad agosto del 2008) e diffusa nei cinema, con video in alta definizione tra il 24 ed il 28 settembre 2008, con il nome \"\". Rent: Filmed Live on Broadway fu pubblicato su DVD e Blu-Ray Disc il 3 febbraio 2009."}
{"id": "1339420", "revid": "1305772", "url": "https://it.wikipedia.org/wiki?curid=1339420", "title": "Lewis Hackett", "text": "Biografia.\nDopo la laurea in medicina, si \u00e8 dedicato all'attivit\u00e0 di ricerca sulle malattie infettive, ed \u00e8 stato il primo a conseguire un dottorato in sanit\u00e0 pubblica all'Universit\u00e0 Harvard nel 1913. L'anno successivo entr\u00f2 a far parte dell\"'International Health Division\" della Fondazione Rockefeller, il cui compito era l'eradicazione di alcune malattie di particolare importanza sociale in diverse parti del mondo, fra le quali l'anchilostomiasi, la tubercolosi, il tifo esantematico, la febbre gialla e la malaria. Per circa dieci anni, dal 1914 al 1924 ha lavorato in America centrale. Nel 1924 venne trasferito in Italia.\nIn Italia, in quel periodo, uno dei principali problemi era l'eradicazione della malaria. La politica della Fondazione Rockefeller era tesa a un'azione educativa, sia nei confronti della popolazione generale che delle autorit\u00e0 sanitarie e governative, in modo da rendere il pi\u00f9 durevole possibile l'intervento sanitario. Hackett ebbe l'occasione di collaborare con il medico italiano Alberto Missiroli, del \"Laboratorio di Sanit\u00e0 pubblica\" di Roma, il quale si interessava dell'attuazione di misure profilattiche per il controllo della malaria basate sul controllo delle zanzare e che, assieme al prof. Bartolomeo Gosio, aveva fondato la \"Scuola di malariologia\" a Nettuno, organizzando corsi di igiene nelle scuole dell'obbligo dell'Agro pontino e cominciando a sperimentare il DDT contro le zanzare anofele, vettrici della malattia. Nel 1925, pertanto, Hackett e Missiroli, con il finanziamento della \"Rockefeller Foundation\", procedettero alla realizzazione della \"Stazione Sperimentale per la Lotta Antimalarica\", di cui divennero direttori, mettendo a punto una strategia antimalarica basata su protocolli di controllo locale della malattia. Vennero presi contatti con amministratori sanitari in Calabria, Sicilia, Sardegna, Lazio e nel Ferrarese. La messa in atto delle misure suggerite da Hackett e Missiroli costituirono il modello per la lotta antimalarica negli altri paesi. La \"Stazione\" divenne in breve tempo il principale punto di riferimento in campo mondiale nella lotta antimalarica svolgendo fra l'altro un'importante opera nell'addestramento e nella formazione del personale attivo nella lotta antimalarica, non solo di nazionalit\u00e0 italiana. L'esperienza positiva port\u00f2 alla fondazione, nel 1934, dell\"'Istituto di Sanit\u00e0 Pubblica\" (dal 1941 sotto il nome di Istituto Superiore di Sanit\u00e0), destinato a diventare il principale istituto di igiene in Italia con compiti di ricerca, formazione e controllo della pubblica sanit\u00e0.\nNel 1940, con lo scoppio della Seconda guerra mondiale, Hackett lasci\u00f2 l'Italia per recarsi nell'America Meridionale dove rimase sino al 1949. Complessivamente Hackett la lavorato in ben diciassette paesi."}
{"id": "1339421", "revid": "466539", "url": "https://it.wikipedia.org/wiki?curid=1339421", "title": "Alexandre de Lameth", "text": "Anche noto come conte di Lameth, era fratello di Charles Malo de Lameth e di Th\u00e9odore de Lameth.\nEsordi.\nErede di una famiglia della nobilt\u00e0 francese, in giovent\u00f9 prese parte alla guerra d'indipendenza americana, arruolato come colonnello nel corpo di spedizione guidato dal de Rochambeau. Rientr\u00f2 infervorato dalle nuove idee di libert\u00e0 che gli sembravano ormai incompatibili con le antiche istituzioni della monarchia francese.\nLa Rivoluzione francese.\nL'evento che mut\u00f2 il corso della vita del de Lameth, e della Francia intercorse l'8 agosto 1788, allorch\u00e9 Luigi XVI annunci\u00f2 la convocazione a Versailles degli Stati Generali, per il 5 maggio 1789.\nAll'epoca egli era colonnello di cavalleria. Pot\u00e9, tuttavia, essere eletto deputato agli Stati Generali, in rappresentanza dei nobili di P\u00e9ronne, in Piccardia. \nL\u00ec si distinse fra quei nobili pronti ad allinearsi alle richieste del Terzo Stato, colpendo alle fondamenta le istituzione dell\"'Ancien R\u00e9gime\".\nTuttavia, all'indomani della Fuga a Varennes, quando vide il vecchio edificio costituzionale rischiare di sprofondare, prese paura e mut\u00f2 radicalmente atteggiamento. Ma era troppo tardi: nominato maresciallo di campo dell'Armata del Nord, dopo la dichiarazione di guerra all'Austria del 20 aprile 1792, pass\u00f2 presto al nemico. \nArrestato in Belgio insieme al La Fayette, venne con lui fatto prigioniero e rinchiuso nelle medesime prigioni.\nRilasciato dopo circa tre anni, si rifugi\u00f2 in Inghilterra. Qui il governo di William Pitt il Giovane lo dichiar\u00f2 indesiderabile, costringendolo a lasciare Londra per riparare ad Amburgo.\nRientr\u00f2 in Francia solo nel 1796, ma dovette espatriare di nuovo dopo il fallito tentativo monarchico del 18 fruttidoro (4 settembre 1797).\nL'epoca napoleonica.\nSolo nel 1800, rientr\u00f2 definitivamente in Francia, ove ormai si era consolidato il dominio di Napoleone Bonaparte. L\u00ec fece una carriera da prefetto rispettivamente, nei dipartimenti delle Basse Alpi (1802), del Reno e Mosella (1805), de la Roer (1806) e del Po (che comprendeva Torino) (1809). Venne anche creato barone dell'Impero.\nLa restaurazione.\nCaduto Napoleone Bonaparte, sotto la Restaurazione Lamet pot\u00e9 profittare della Carta ed essere eletto alla Camera dei deputati. Sedette all'opposizione, sui banchi della sinistra decisamente esclusa da ogni reale ruolo politico."}
{"id": "1339423", "revid": "659685", "url": "https://it.wikipedia.org/wiki?curid=1339423", "title": "Chuck Grassley", "text": "\u00c8 membro della Massoneria."}
{"id": "1339426", "revid": "125077574", "url": "https://it.wikipedia.org/wiki?curid=1339426", "title": "Mario Scaccia", "text": "Biografia.\nGli esordi.\nFiglio di un pittore, durante la seconda guerra mondiale fu chiamato alle armi come ufficiale in Sicilia; fatto prigioniero dagli americani, venne portato in Marocco, dove rimase tre anni. Nel 1945, tornato a Roma, abbandon\u00f2 gli studi in pedagogia e si iscrisse all'Accademia nazionale d'arte drammatica, frequentando solo il primo anno. Nel 1946 inizi\u00f2 a calcare il palcoscenico con \"Woyzeck\" di Georg B\u00fcchner, prima di avviare una lunga carriera che l'avrebbe visto cimentarsi nelle esperienze di spettacolo pi\u00f9 disparate. Nel '48 fu con Memo Benassi al Teatro Ridotto di Venezia nel \"Tartufo\" di Moli\u00e8re, per la regia di Anton Giulio Bragaglia. \nCarriera.\nIl 28 marzo 1961 costitu\u00ec, al Teatro Municipale di Modena, insieme ai colleghi Franco Enriquez, Valeria Moriconi e Glauco Mauri, la Compagnia dei Quattro. Insieme lavorarono alla messa in scena di opere come \"La lezione\" e \"Il rinoceronte\" di Ionesco, \"La vedova scaltra\" di Goldoni, \"Il mercante di Venezia\" di Shakespeare, \"Rosencrantz e Guildenstern sono morti\" di Tom Stoppard. Dopo aver lasciato la Compagnia, Scaccia si dedic\u00f2 a un percorso teatrale autonomo, dimostrando le sue doti recitative in finissime caratterizzazioni, come quella di Fra' Timoteo ne \"La mandragola\" di Machiavelli, del \"Chicchignola\" di Petrolini e del \"Negromante\" di Ludovico Ariosto.\nEsord\u00ec nel cinema nel 1954 in \"Tempi nostri\" di Alessandro Blasetti. Sul grande schermo avrebbe interpretato film di Alberto Lattuada, Elio Petri e Mauro Bolognini. Seppe alternare ottime interpretazioni cinematografiche in ruoli comici e drammatici, arricchiti dalla sua inconfondibile maschera teatrale, come nel film noir \"Il profumo della signora in nero\" (1974) di Francesco Barilli e nella commedia grottesca \"Signore e signori, buonanotte\" (1976), in un episodio diretto da Luigi Magni, accanto a Nino Manfredi.\nMolto attivo in televisione, degne di nota furono le sue interpretazioni in sceneggiati come \"La Pisana\" (1960),\"Le anime morte\" (1963), \"Tartarino sulle Alpi\" (1968) e \"Le avventure di Pinocchio\" diretto da Luigi Comencini (1971). \nLavor\u00f2 anche in radio, dove partecip\u00f2 a spettacoli leggeri (come, nel 1957, \"Le occasioni dell'umorismo\"), radiodrammi (\"Il matrimonio del signor Mississippi\" di Friedrich D\u00fcrrenmatt, 1961; \"La faccia del mostro\" di Anton \u010cechov, 1962; \"Delirio a due\" di Eug\u00e8ne Ionesco, 1963) e romanzi sceneggiati (\"Dio ne scampi dagli Orsenigo\" di Vittorio Imbriani, 1977).\nDegna di nota l'interpretazione di \"Turcaret\" di Alain-Ren\u00e9 Lesage, del 1966, per la regia di Sandro Sequi. A met\u00e0 degli anni settanta fu protagonista di svariate \"Interviste impossibili\", come \"Fedro\" di Giorgio Manganelli (1974), \"Rudolf Raspe incontrato da Saito\" (1975), i \"Lumi\u00e8re, Pellegrino Artusi e George Stephenson\" firmate da Guido Ceronetti (1974).\nFu in pi\u00f9 occasioni anche conduttore di programmi radiofonici di intrattenimento: nel 1979, con Franco Rispoli e Ludovica Modugno, fu ai microfoni di \"Vieni avanti cretino\", mentre nel 1989-1990 condusse la rubrica \"Vi racconto una commedia\" all'interno del programma \"Le ore della sera\".\nNel 2002 venne insignito del prestigioso Premio Ermete Novelli.\nLa morte.\nMuore al Policlinico Agostino Gemelli di Roma, presso l\"'Hospice Villa Speranza dell'Universit\u00e0 Cattolica\", il 26 gennaio 2011 in seguito alle complicanze di un intervento chirurgico per curare un tumore del pancreas all'et\u00e0 di 91 anni; i funerali vennero celebrati nella Basilica del Sacro Cuore di Cristo Re in viale Giuseppe Mazzini, nel quartiere Della Vittoria, dove visse per molti anni; dopo la cerimonia funebre, il feretro venne cremato e le sue ceneri riposano nel loculo di famiglia presso il Cimitero Monumentale del Verano di Roma."}
{"id": "1339427", "revid": "174852", "url": "https://it.wikipedia.org/wiki?curid=1339427", "title": "Sporangi", "text": ""}
{"id": "1339428", "revid": "933835", "url": "https://it.wikipedia.org/wiki?curid=1339428", "title": "Jean-Lambert Tallien", "text": "Biografia.\nFiglio di un maggiordomo del Conte di Bercy, si impiega inizialmente presso un avvocato. Sostenitore della Rivoluzione fin dalla prima ora, partecipa alle agitazioni di piazza di Parigi. Abbandonato l'impiego presso lo studio legale, inizia a lavorare presso la tipografia del \"Moniteur\" e organizza una societ\u00e0 di fratellanza al Faubourg Saint-Antoine. Successivamente inizia un'attivit\u00e0 editoriale in proprio, pubblicando un giornale murale dal nome \"L'Ami des citoyens, journal fraternel\".\nDopo l'arresto di Luigi XVI a Varennes, durante la sua fuga, ne chiede la destituzione e diviene uno degli esponenti pi\u00f9 in vista della cosiddetta \"Section des Lombards\"; il 15 aprile 1792 organizza una \"Festa della Libert\u00e0\" insieme a Jean-Marie Collot d'Herbois.\nIl 10 agosto 1792 partecipa all'assedio del Palazzo delle Tuileries, sostenuto dal governo rivoluzionario della Comune di Parigi, nel quale otterr\u00e0 la carica di segretario. Nel settembre successivo, appoggia il massacro compiuto nelle carceri di Parigi e anzi, il 3 settembre, invia una circolare in tutte le province nella quale invita a fare lo stesso anche l\u00e0. Alla fine di settembre si dimette dalla sua carica e si presenta a Parigi per le elezioni alla Convenzione Nazionale, ma la sua candidatura viene fortemente osteggiata da Jean-Paul Marat, che lo definisce \"un cupido intrigante in cerca di un posto\"; di fronte a questa opposizione Tallien ripiega ma si presenta nel dipartimento di Seine-et-Oise, venendo eletto.\nAlla Convenzione Tallien siede tra i banchi dei Montagnardi, in opposizione ai Girondini, che avevano attaccato la \"Commune di Parigi\". Dopo aver partecipato ai moti che avevano portato alla caduta e all'arresto dei Girondini, il 23 settembre 1793 viene inviato con Claude-Alexandre Ysabeau a Bordeaux per reprimervi i moti di stampo federalista. Qui tuttavia viene sedotto da Th\u00e9r\u00e8se Cabarrus, ex moglie di un federalista, arrestata come sospetta; la fa quindi liberare e inizia a vivere con lei in un lusso sfrenato e proteggendo altri sospetti. Di fronte a questo voltafaccia, le autorit\u00e0 rivoluzionarie locali lo accusano di \"moderatismo\" ma egli reagisce facendoli arrestare; tuttavia Jullien de la Dr\u00f4me, agente del Comitato di salute pubblica in missione nella zona, al suo ritorno a Parigi lo denuncia.\nSentendosi minacciato, torna a Parigi per giustificarsi, riuscendo a convincere la Convenzione della bont\u00e0 del suo \"ardore rivoluzionario\", riuscendo addirittura ad essere eletto presidente dell'assemblea il 24 marzo 1794. Viene raggiunto presto da Th\u00e9r\u00e8se, che \u00e8 tuttavia arrestata per ordine del Comitato di salute pubblica; questo fatto, e un biglietto offensivo mandatogli dalla donna, portano Tallien ad entrare nella congiura contro Robespierre, utilizzando la sua posizione di presidente alla Convenzione per togliere la parola a Saint-Just e per impedire di parlare allo stesso Robespierre. Sempre in questo periodo, assiste al processo di alcuni rappresentati dell'ormai decaduto Club dei Cordiglieri, tutti condannati alla ghigliottina il 5 aprile 1794, lo stesso giorno in cui Tallien si dimette da Presidente della Convenzione; decisione presa da Tallien probabilmente per protesta o forse ancora per evitare eventuali responsabilit\u00e0 sulla condanna di deputati politici come Camille Desmoulins e il leader dei cordiglieri Georges Jacques Danton.\nDopo la caduta di Robespierre, Tallien diviene una figura importante della reazione, con l'aiuto di Th\u00e9r\u00e8se, che sposa il 26 dicembre 1794, ma Pierre Joseph Cambon e Laurent Lecointre lo denunciano come sostenitore del Terrore. Tallien riesce a salvarsi chiedendo la testa di Jacques Nicolas Billaud-Varenne e Jean-Marie Collot d'Herbois; rilancia quindi \"L'Ami des citoyens\", attaccando i Giacobini, fa chiudere il Circolo dei Giacobini il 24 dicembre 1794 e sopprimere il Tribunale rivoluzionario il 31 maggio 1795.\nCon l'istituzione del Direttorio, l'influenza politica di Tallien inizia a declinare, sebbene rimanga un membro del Consiglio dei Cinquecento. Screditato agli occhi dei Montagnardi, che lo considerano un rinnegato, e a quelli della destra, che gli rimproverano il suo passato favorevole al Terrore, viene abbandonato anche dalla moglie. Comunque, presentato a Napoleone, viene da questi aggregato alla spedizione in Egitto e, dopo la presa del Cairo, Tallien si occupa dell'edizione del giornale ufficiale, \"D\u00e9cade \u00e9gyptienne\".\nRimandato in Francia dal generale Jacques Fran\u00e7ois Menou, divenuto nel frattempo comandante in capo dell'Armata egiziana nel 1800, viene catturato dagli inglesi durante la navigazione e condotto a Londra: qui viene comunque ben accolto dai Whig e incontra Charles James Fox.\nAl ritorno in Francia, nel 1802, Tallien si ritrova senza moglie (che ha ottenuto il divorzio) e senza impiego; per intercessione di Fouch\u00e9 e Talleyrand, viene nominato console ad Alicante, ma vi rimane soltanto per quattro mesi: colpito dalla febbre gialla, perde l'uso di un occhio. Tornato a Parigi, riesce ad avere una pensione, che gli verr\u00e0 confermata anche dopo il ritorno dei Borboni. A causa della sua cattiva salute, viene salvato dall'esilio decretato per i regicidi, ma muore di lebbra il 16 novembre 1820."}
{"id": "1339429", "revid": "118410730", "url": "https://it.wikipedia.org/wiki?curid=1339429", "title": "Balance of System", "text": "Il balance of system (B.O.S.) \u00e8 un termine riferito in genere agli impianti fotovoltaici ed eolici ed esprime in percentuale le perdite di energia che si hanno nell'impianto dovute a vari fattori, quali l'accoppiamento tra i vari moduli FV, i collegamenti con il/i convertitore/i, le perdite nei quadri, nei conduttori, ecc. In genere per impianti di piccola taglia (fino a qualche kWp) ed in assenza di informazioni dettagliate si pu\u00f2 assumere un B.O.S. pari al 15% e ottenere una buona approssimazione circa la produttivit\u00e0 annuale, per impianti pi\u00f9 grossi \u00e8 sempre necessario un accurato studio affiancato da una buona esperienza. In linea generale, al crescere della taglia dell'impianto solare, le perdite di energia assumono valori maggiori: ad esempio, una pianta da 10 MW di pannelli solari ha una perdita di energia globalmente pari al 23,4% del totale. In considerazione dei notevoli investimenti da affrontare per la realizzazione di grandi impianti e delle potenze in gioco uno o pi\u00f9 punti in pi\u00f9 o in meno nel B.O.S. possono significare, talvolta, svariate decine di migliaia di euro all'anno.\nIndicativamente queste sono le principali perdite di energia di cui soffrono gli impianti fotovoltaici.\n-perdite di potenza= dovute allo scostamento dalle condizioni STC: 5% in se alle caratteristiche climatiche (temperatura) del luogo dove sorge l'impianto-\n-perdite per riflessione=2-3%\n-perdite per mismatch=3-5%\n-perdite per caduta di tensione sul tratto DC= 1-2%\n-perdite nell'inverter= 5-10%\n-perdite per sporcizia=1-2%\n-perdite per calo di efficienza annuale=1-2%\n-perdite per mancata produzione, ovvero a guasto di impianto.\n-perdite nel trasformatore di tensione (quando presente)= 3-6%\n-perdite per caduta di tensione nel tratto AC= 1-2%.\n-perdite per ombreggiamento.\n-perdita per presenza di neve.\n\u0116 importante ricordare che a causa.di tutte queste perdite e del basso rendimento degli odierni pannelli fotovoltaici commerciali (nell ordine del 15- 20%), il rendimento complessivo di tutto il sistema fotovoltaico (pannelli, cavi, inverter, trasformatore, etc) \u00e8 globalmente inferiore al 15%."}
{"id": "1339435", "revid": "125773991", "url": "https://it.wikipedia.org/wiki?curid=1339435", "title": "Repertorio", "text": "Con repertorio, in campo teatrale e musicale, si intende un gruppo di testi comunemente rappresentati nei teatri e nelle sale da concerto oppure eseguiti, e quindi imparati, da un determinato interprete.\nOpera lirica.\nNel teatro lirico ogni cantante ha il proprio repertorio, funzionale alle sue caratteristiche vocali e in genere abbastanza legato ad una stagione della storia dell'opera. Alcuni grandi interpreti, come Maria Callas, devono la loro fama anche ad un'insolita capacit\u00e0 di spaziare attraverso stili, e quindi repertori, diversi.\nLa definizione di un repertorio di opere note al pubblico, e perci\u00f2 regolarmente rappresentate nei teatri, \u00e8 un'acquisizione relativamente recente se si pensa che fino a parte dell'Ottocento l'opera era un genere essenzialmente di consumo in cui il pubblico cercava soprattutto la novit\u00e0.\nL'affermarsi dell'editoria musicale e il diffondersi delle riduzioni per canto e pianoforte hanno in seguito contribuito a orientare il pubblico verso una fruizione di tipo diverso, in cui il teatro era anche il luogo in cui assistere a nuove interpretazioni di opere gi\u00e0 note. Ci\u00f2 che nel Settecento era accaduto con i libretti - quelli di Metastasio in particolare - ciascuno dei quali veniva reinterpretato a seconda del compositore che lo musicava.\nNel corso del Novecento le stagioni dei teatri si sono basate sempre pi\u00f9 sul vecchio repertorio, in particolare quello ottocentesco, lasciando sempre meno spazio alle opere di autori contemporanei.\nRepertorio teatrale.\nIl repertorio a teatro ha diverse valenze: pu\u00f2 infatti indicare sia il numero di parti che un attore \u00e8 capace di portare in scena, la produzione drammaturgica di un autore o il numero di testi o spettacoli che un teatro o una compagnia teatrale ha a disposizione da poter allestire. A seconda del soggetto, dunque, cambia il significato del termine.\nDi un vero e proprio repertorio personale degli attori si pu\u00f2 iniziare a parlare dall'Umanesimo in poi, quando gli attori, non pi\u00f9 legati a compagnie teatrali di stampo medievale, iniziarono ad attingere le fonti delle proprie performance non pi\u00f9 ai soli testi sacri ma anche, e soprattutto, a quelli pi\u00f9 strettamente popolari. Gli artisti della Commedia dell'Arte, ad esempio, successivi alla nascita del teatro erudito, erano soliti imparare una vasta gamma di testi da cui attingere per inscenare una improvvisazione il cui unicum era garantito dal canovaccio, una sorta di schematico riassunto dell'evento drammatico. Il repertorio personale di ognuno all'interno della compagnia garantiva, per consuetudine, la formazione del repertorio della compagnia stessa: in questo senso, dunque, la produzione di un ensemble era costituita a seconda delle caratteristiche, fisiche e psicologiche, dei recitanti.\nNel XIX secolo, con l'affermarsi della produzione teatrale strettamente legata ad uno stabile o alla compagnia nel quale essa agiva, il repertorio delle compagnie raggiunse quantit\u00e0 notevoli: di norma le prove per un allestimento erano di pochi giorni e, quasi ogni sera, i differenti teatri o compagnie presentavano una differente pi\u00e8ce, sovente ripresa a seconda del successo riscontrato.\nAl giorno d'oggi si indica come \"teatro di repertorio\" uno stabile o una compagnia che allestisce spettacoli senza una specifica ricerca o una sperimentazione del linguaggio teatrale: Peter Brook definisce tale tipo di teatro \"teatro mortale\"."}
{"id": "1339436", "revid": "157051", "url": "https://it.wikipedia.org/wiki?curid=1339436", "title": "NCAA Men's Division I (pallacanestro)", "text": ""}
{"id": "1339438", "revid": "21880", "url": "https://it.wikipedia.org/wiki?curid=1339438", "title": "Granchio violinista", "text": ""}
{"id": "1339439", "revid": "1005847", "url": "https://it.wikipedia.org/wiki?curid=1339439", "title": "Duca di Benevento", "text": ""}
{"id": "1339444", "revid": "55935", "url": "https://it.wikipedia.org/wiki?curid=1339444", "title": "Lewis W. Hackett", "text": ""}
{"id": "1339447", "revid": "767487", "url": "https://it.wikipedia.org/wiki?curid=1339447", "title": "Almonte (Canada)", "text": "Almonte \u00e8 una ward dell'Ontario. Si trova a 50\u00a0km sudovest da Ottawa. Nel 2007 vi risiedevano 5000 abitanti.\n\u00c8 stata fondata nel 1819 da David Shepherd e da lui ha preso il nome originario, Shepherd's Fells. Fino al 1\u00ba gennaio 1998 era una citt\u00e0, poi \u00e8 stata inclusa alla citt\u00e0 di Mississippi Mills.\n\u00c8 la citt\u00e0 in cui nacque James Naismith, l'inventore della pallacanestro."}
{"id": "1339448", "revid": "599013", "url": "https://it.wikipedia.org/wiki?curid=1339448", "title": "Rafael Pascual", "text": "Carriera.\nRafael Pascual inizia a giocare a pallavolo all'et\u00e0 di 15 anni. Nasce sportivamente nel Bomberos de Barcelona, dove gioca in Superliga nelle stagioni 1988-89 e 1989-90. Successivamente passa all'Universidad de Granada, al Club Voleibol Gran Canaria e al Club Voleibol Almer\u00eda, prima di approdare nel campionato italiano nella stagione 1993-94, nel VBA Olimpia Sant'Antioco, squadra militante in Serie A2. La squadra sarda ottiene la promozione in Serie A1 e il giocatore spagnolo rimane a Sant'Antioco anche nella stagione 1994-95. In questo periodo ottiene le prime convocazioni nella nazionale spagnola.\nNella stagione 1995-96 passa al Cuneo Volley Ball Club. Con la squadra piemontese, costituita da grandi giocatori membri della generazione di fenomeni come Papi, De Giorgi, Lucchetta e Galli, vince numerosi trofei, mettendo in bacheca una coppa Italia, una Supercoppa italiana, una Supercoppa europea e una coppa CEV. Nella seconda stagione a Cuneo vince una coppa delle Coppe e una Supercoppa europea, l'anno successivo la seconda coppa delle Coppe consecutiva; infine, nell'ultima stagione, vinca la Coppa Italia e la Supercoppa italiana contro la Sisley Volley di Treviso, squadra dominatrice dell'epoca, composta da campioni come Gravina, Bernardi, Papi e Pippi.\nL'opposto spagnolo lascia la squadra cuneese nella stagione 2000-01, passando ai Panasonic Panthers di Osaka, societ\u00e0 militante nel campionato giapponese. L'anno successivo gioca in Francia nello Stade Poitevin di Poitiers, mentre nella stagione 2001-02 torna in Italia, nella Top Volley di Latina. Milita nella massima serie italiana per altri due anni, giocando nel Perugia Volley nella stagione 2002-03 e nell'Associazione Sportiva Pinuccio Capurso Volley Gioia l'anno successivo.\nDopo una parentesi in Spagna nel Club Voleibol P\u00f2rtol di Palma di Maiorca torna a Gioia del Colle, finendo il campionato in ultima posizione e retrocedendo in Serie A2. Nella stagione 2005-06 gioca in Grecia, nel Panathinaikos Athlitikos Omilos, ma a met\u00e0 campionato passa ai portoricani dei Patriotas de Lares. Il ritorno nella massima serie italiana si concretizza nella stagione 2005-06, quando viene ingaggiato dalla Callipo Sport di Vibo Valentia. Nelle due stagioni successive gioca per la Materdomini Volley di Castellana Grotte, prima di trasferirsi per un breve periodo in Bulgaria, nel . Nel 2007 vince il Campionato europeo con la sua nazionale.\nChiude la carriera nel campionato francese, nell'Association Sportive Orange Nassau, con due anni di anticipo rispetto al suo contratto."}
{"id": "1339451", "revid": "212348", "url": "https://it.wikipedia.org/wiki?curid=1339451", "title": "Tom Harkin", "text": ""}
{"id": "1339452", "revid": "123600021", "url": "https://it.wikipedia.org/wiki?curid=1339452", "title": "Bruno Ciari", "text": "Biografia.\nNato e cresciuto a Certaldo durante il periodo fascista, di origini molto umili, \u00e8 oppositore del regime, rifiut\u00f2 la chiamata alle armi e si un\u00ec alla resistenza, combattendo nella Toscana meridionale insieme ad amici e compaesani nella Brigata Garibaldi \"Spartaco Lavagnini\".\nDopo l'armistizio, continu\u00f2 la sua militanza nel Partito Comunista di cui divenne segretario presso il comune di Certaldo del quale comune fu anche vicesindaco.\nFu allievo di Ernesto Codignola presso la facolt\u00e0 di Magistero di Firenze e risent\u00ec poi permanentemente della sua influenza, in particolare per l'insegnamento dei valori di libert\u00e0, giustizia e spirito critico nella vita scolastica. \nNel 1955 inizio una stretta collaborazione con l\u2019API \nSi dedic\u00f2 all'insegnamento e al lavoro nella scuola e si un\u00ec all'associazione di insegnanti italiani progressisti conosciuti come \"Movimento di Cooperazione Educativa\" con sede estiva (1958) a Frontale (Apiro - Marche) in casa di Pino Tamagnini, altro valente educatore e cofondatore di MCE (1957).\nNel 1962 pubblica il libro \"Le Nuove Tecniche Didattiche\", presso gli Editori Riuniti ed entra a far parte della redazione della rivista \u00abRiforma della scuola\u00bb. Un periodo significativo della sua vita professionale \u00e8 anche quello trascorso - dal 1966 al 1970 - a Bologna, nella direzione delle attivit\u00e0 parascolastiche ed educative del comune, che - anche per il suo contributo - diventa un punto di riferimento per tutta la realt\u00e0 italiana, in particolare per le esperienze della gestione sociale della scuola dell'infanzia e per la qualificazione della scuola a tempo pieno. \nMor\u00ec a soli 47 anni a Bologna per un tumore ed \u00e8 sepolto a Certaldo.\nPensiero.\nFu complessivamente a favore di un'educazione democratica, antiautoritaria e aconfessionale. La sua formazione si aliment\u00f2 in particolare della lettura di John Dewey, C\u00e9lestin Freinet, Antonio Gramsci e dei classici del marxismo. Il punto di partenza deweyano \u00e8 lo stretto rapporto tra scuola e societ\u00e0; secondo Ciari, l'apprendimento non \u00e8 un processo intellettualistico e individuale, ma risulter\u00e0 tanto pi\u00f9 efficace quanto pi\u00f9 comunitario, sociale.\nCome espresso in uno dei suoi lavori fondamentali, ossia \"Le nuove tecniche didattiche\" pubblicato nel 1961, Ciari parte dalla necessit\u00e0 di evidenziare il fine primario dell'attivit\u00e0 didattica della scuola primaria che \u00e8 quello di stimolare la formazione di attitudini al ragionamento e alla critica, per mezzo di \"tecnich\u00e9\" che utilizzino le facolt\u00e0 di ragionamento logico e critico. Sottolinea in pi\u00f9 la differenza esistente tra tecnica e metodo, considerando il secondo, in linea generale, troppo strutturato e predefinito schematicamente, mentre le prime sono caratterizzate da una apertura e da una flessibilit\u00e0 nella loro ideazione e applicazione. A questo \u00e8 collegata la riflessione sulla necessit\u00e0 di considerare il soggetto che \u00e8 al centro dell'attivit\u00e0 didattica, il bambino, non nella sua astrattezza, ma nella sua viva e ricca complessit\u00e0, come personalit\u00e0 complessa che deriva dai suoi vissuti, sociali e familiari, ed in pi\u00f9 non presi oggettivamente ma come da lo stesso filtrati e vissuti soggettivamente. Da qui la necessit\u00e0 di utilizzare tecniche e non metodi. La stessa Montessori ad esempio, forte della stessa consapevolezza, non parl\u00f2 mai di \"metodo Montessori\".\nL'esigenza di partire dal bambino, secondo Ciari non \u00e8 cos\u00ec ovvia. Infatti gi\u00e0 il primo giorno di scuola il maestro spesso, ha gi\u00e0 tutto organizzato, dal programma di esercitazioni, al metodo di apprendimento; in questo modo per\u00f2, gi\u00e0 ha sbagliato in partenza, in quanto il bambino non pu\u00f2 essere considerato in maniera astratta e schematica; \"cos\u00ec facendo il bambino diventa subito schiavo del \u201cprocedimento\u201d; la sua vera personalit\u00e0, la sua esperienza di vita \u00e8 rimasta fuori, e probabilmente, se non entra in principio nella scuola, non vi entrer\u00e0 pi\u00f9.\"\nIl maestro deve farsi \"psicologo\" e \"sociologo\", deve conoscere l'ambiente sociale in cui vive l'alunno, conoscere le famiglie e l'ambiente fisico in cui \u00e8 cresciuto ma soprattutto, in che modo il fanciullo lo ha filtrato e assimilato. \u00c8 necessario poi che il fanciullo accolga la scuola come \"ambiente di vita\". Il primo giorno di scuola dunque \u00e8 importante per dare un'impronta positiva a quello che sar\u00e0 il percorso scolastico e il maestro insegna giochi, racconta favole, vuol sapere i nomi, dove abitano gli alunni e altre informazioni personali che aiutano alla conoscenza reciproca. Una delle principali fonti di espressione per il bambino \u00e8 quella orale, l'espressione orale \u00e8 uno dei fondamentali modi di vivere del fanciullo nella comunit\u00e0. L'espressione orale per Ciari coincide con una delle attivit\u00e0 scolastiche.\nL'atteggiamento del maestro in questi casi dovr\u00e0 essere di attenzione premurosa a ci\u00f2 che i ragazzi dicono e dargli anche degli spunti di riflessione. Secondo Ciari ogni giorno appena entrati sar\u00e0 bene riunirsi intorno alla cattedra e narrare le proprie esperienze. Un'altra tecnica didattica indicata dal pedagogista \u00e8 il gioco; il bambino sin da piccolissimo naturalmente si impadronisce della realt\u00e0 attraverso esso, anche trasformandola. Mediante il gioco sdrammatizza e semplifica la realt\u00e0; anche le attivit\u00e0 di apprendimento devono iniziare come un gioco. A lungo andare la vita scolastica porter\u00e0 il bambino a porre l'accento sul lavoro senza mai per\u00f2 escludere le attivit\u00e0 ludiche o di \"fruizione\" che soddisfano esigenze creative e hanno importanza per la creazione di un'atmosfera gioiosa. Per Ciari anche l'espressione attraverso il disegno e l'arte in generale, ha la sua importanza perch\u00e9 d\u00e0 la possibilit\u00e0 al bambino di esprimere il suo contenuto interiore. Secondo Ciari il disegno \u00e8 una delle pi\u00f9 importanti attivit\u00e0 espressive, infatti fin dalla preistoria gli uomini si esprimevano tramite i graffiti sulle caverne proiettando le proprie emozioni. Il disegno o la pittura costituiscono un linguaggio, un modo di comunicare diverso dal linguaggio fonico o linguistico."}
{"id": "1339454", "revid": "1226", "url": "https://it.wikipedia.org/wiki?curid=1339454", "title": "Il Mattino dei Maghi", "text": ""}
{"id": "1339457", "revid": "1543377", "url": "https://it.wikipedia.org/wiki?curid=1339457", "title": "Landrace americano", "text": "La Landrace americana \u00e8 una razza di maiale domestico di dimensioni medio/grandi.\nIl colore del corpo e del rado pelame \u00e8 bianco; il corpo \u00e8 lungo, cos\u00ec come il muso e le orecchie, che sono pendule.\n\u00c8 una razza allevata principalmente per la carne. La razza \u00e8 stata selezionata partire dalla Landrace danese, negli ultimi anni dell'Ottocento.\nInizialmente, la Danimarca impose restrizioni all'allevamento a scopo alimentare dei propri Landrace, fornendo solo 35 capi a scopo di ricerca; negli anni Cinquanta, grazie anche al contributo della Landrace svedese e della Landrace norvegese, i caratteri della razza americana erano gi\u00e0 fissati.\nVa sottolineato come nonostante il nome, sia questa razza che la Landrace danese da cui deriva non rispecchiano il significato originario che il termine zootecnico \"landrace\" ha nella lingua inglese, ovvero quello di razza naturale, allevata allo stato brado, i cui caratteri si sono evoluti nei secoli pi\u00f9 per adattamento spontaneo a un determinato territorio che per selezione artificiale. Al contrario, si tratta di razze altamente selezionate, sebbene non sia escluso che al principio dell'opera di selezione siano state incluse tra le razze progenitrici alcune forme locali che avevano realmente le caratteristiche di \"landrace\"."}
{"id": "1339458", "revid": "80598", "url": "https://it.wikipedia.org/wiki?curid=1339458", "title": "Marco Carena", "text": "Biografia.\nCantautore per vocazione e cabarettista, dotato di una spiccata vena sarcastico-ironica, a volte venata di humour-nero, con la quale dissacra i quotidiani luoghi comuni.\nDai successi di Sanscemo prima (1990) e Sanremo poi (1991) gira l'Italia con i suoi spettacoli che si rifanno al genere \"teatro-canzone\": monologhi e canzoni di cui \u00e8 autore. Dal punk rock italiano al cantautorato duro e puro, dagli spettacoli teatrali ai musical, film e fiction Tv, ha collaborato con grandi artisti come Riccardo Cocciante, Skiantos e partecipato a note trasmissioni (Maurizio Costanzo Show, Fuoriclasse, Quelli che il calcio, ecc.).\nPrecursore dei tempi, con testi e canzoni ha denunciato, seppur in chiave ironica, temi quantomai attuali come l'emarginazione, la violenza sulle donne, l'inquinamento ambientale, ecc.\nDebutta negli anni ottanta come chitarrista del gruppo rock \"Le vecchie pellacce\", per poi dedicarsi all'attivit\u00e0 di cabarettista e cantautore demenziale.\nDopo aver inciso il primo 45 giri per la Dracma Records, nell'aprile del 1990 vince il 1\u00ba Festival di Sanscemo con la canzone \"Io Ti Amo\"; dopo alcune apparizioni al Maurizio Costanzo Show ottiene un contratto con la Virgin Dischi.\nPartecipa nel 1991 al 41\u00ba Festival di Sanremo con \"Serenata\" e, anche grazie a ci\u00f2, il suo primo disco (\"Il meglio di Marco Carena\", 1990 che, nonostante il titolo, non \u00e8 una raccolta) supera le 60.000 copie vendute, con un repertorio comico basato su canzoni e monologhi. Buon successo riscuote anche il disco successivo, spinto dalla canzone \"Questione di sfiga\".\nNel 1995 diventa produttore per il gruppo dei \"Neri per Forza\", gruppo di africani che fanno liscio (e che si presenter\u00e0 a Sanscemo con \"Polka Puttana\"). Nell'ottobre del 1998 forma con alcuni comici torinesi il gruppo dei \"Maestitia Taurinorum\", che reinterpreta in chiave triste canzoni in origine allegre. Nel 1999 collabora con il gruppo degli \"Skiantos\" alla realizzazione del loro album \"Doppia dose\" con una propria canzone (\"I Ragazzi del coro\") interpretata insieme al cantante Freak Antoni.\nNel 2001 d\u00e0 il via al progetto Marco Carena &amp; Prostat+, prodotto da Francesco Venuto \u00e8 concerto spettacolo di \u201cgerontorock\u201d (rock per la terza et\u00e0) dove, nel \u201cFrittourmix\u201d, si esibisce con una band di quattro elementi in un repertorio che va da classici \u201ccareniani\u201d riarrangiati, a pezzi inediti, a cover dal testo rivisitato nello spirito del gruppo (es.: \"Pancera gialla\", \"Uomini con il riporto\", \"Nella vecchia farmacia\", \"Io moribondo\", \"Sonno tremendo\", ecc.), alcuni dei quali contenuti nel CD \u201cFrittomix\u201d.\nNel 2003 viene chiamato dalla \"Compagnia Jazz Ballet\" di Torino, diretta da Adriana Cava, a partecipare alla realizzazione di \"Metropolis - Il Musical\", ispirato al famoso film di Fritz Lang del 1926, nel ruolo di Rotwang lo scienziato, dove recita insieme a Lucia Poli, Laura Ruocco e Antonello Angiolillo, con la regia di Ivan Stefanutti.\nNel 2005 esce il cd \"Ciao Turin\", prodotto dalla Devega, nel quale Carena interpreta undici classici riarrangiati della canzone piemontese pi\u00f9 il suo nuovo brano \"Siamo quelli di Torino\".\nIn questi anni, in parallelo alla sua attivit\u00e0 di cantautore-cabarettista, in cui si \u00e8 esibito in locali, teatri e piazze, ha anche preso parte con piccole parti in film e fiction televisive. Presente in tutta Italia con spettacoli e canzoni, scrive per se stesso e per altri cantanti. Inoltre, la sua canzone \"Banana cocco baobab\" diventa, a sorpresa, un pezzo cantato dai bambini di tutto il mondo e tradotto in pi\u00f9 lingue, e viene inserito nei canzonieri Scout.\nNel settembre 2010 esce il nuovo singolo \"Da quando ci sei tu\".\nIl 16 aprile 2014 \u00e8 tra gli ospiti di \"We Love Freak\", un concerto in onore di Freak Antoni, scomparso il 12 febbraio 2014; cantano \"Kinotto\" accompagnato dagli Skiantos e condivide il palco con Eugenio Finardi, Luca Carboni, Claudio Lolli e molti altri grandi artisti della musica leggera italiana.\nIL 24 giugno 2015 la sua esibizione per la festa patronale a Torino scatena molte polemiche: viene infatti attaccato dal comitato \"Senonoraquando\" che ritiene alcune sue canzoni, in particolare \"Io ti amo\" e \"Che bella estate\", inneggianti alla violenza sulle donne e al femminicidio, chiamando in causa anche i politici (da qui il sospetto della strumentalizzazione) che hanno chiamato il cantautore a esibirsi; I brani incriminati, infatti, risalgono ai primi anni '90 e sono stati presentati da Carena in concerti in tutta Italia e in esibizioni televisive (anche al Maurizio Costanzo Show e a Radio Vaticano) senza mai alcuna polemica, oltre ad essere sempre stati inequivocabilmente presentati come una denuncia, tanto che il cantautore \u00e8 stato anche invitato come testimonial in eventi proprio contro la violenza di genere.\nNel 2016 presenta con i Powerillusi lo spettacolo \"Storia della canzone umoristica\", in cui vengono interpretate alcune canzoni umoristiche e demenziali del passato di autori come Renato Carosone, Fred Buscaglione, Clem Sacco, Enzo Jannacci, Giorgio Gaber, Ugolino, gli Skiantos e altri.\nNel 2016 fa parte del cast del Circo Braida (poi chiamato Diversamente Circus), di cui scrive la sigla e diventando coautore dello spettacolo.\nNel 2018 \u00e8 coautore di un format proposto dalla neonata Zelig Tv, i \"Fun Cool Music Awards\" di cui scrive anche la sigla. Si tratta di un talent dedicato alla musica divertente; sempre nello stesso anno partecipa all'album \"Powerillusi &amp; Friends\" dei Powerillusi; nel disco interpreta il brano \"Il bagno degli altri\".\nNel 2019 pubblica il nuovo album di inediti \"Lo vogliono tutti\".\nA fine novembre 2020 esce il CD compilation \"Il Mondo di Domani\" di Riccardo Lasero &amp; friends, prodotto da Riccardo Lasero e realizzato a scopo benefico con l'intenzione di devolvere l'intero ricavato alla Protezione Civile Italiana come contributo alla lotta contro il Covid-19, contenente la canzone inedita \"Adesso\" scritta, composta ed interpretata appositamente da Marco Carena per questo progetto."}
{"id": "1339460", "revid": "6923", "url": "https://it.wikipedia.org/wiki?curid=1339460", "title": "Locomotiva FS 816", "text": "Le locomotive a vapore gruppo 816 erano un gruppo di locotender costruite per la Rete Adriatica dove avevano ricevuta la classificazione di gruppo \"RA 240\" che le Ferrovie dello Stato reimmatricolarono poi nel gruppo 816.\nStoria.\nLe locomotive del gruppo, nel consistente numero di 38 unit\u00e0, vennero acquisite dalle FS e immatricolate come \"gruppo 816\" dopo il riscatto della Rete Adriatica avvenuto in seguito alla nazionalizzazione delle ferrovie a partire dal 1905. Erano state commissionate dalla Societ\u00e0 Italiana per le strade ferrate meridionali, tra il 1881 e il 1883, alla famosa fabbrica tedesca di locomotive Henschel &amp; Sohn di Kassel nel numero di 7 unit\u00e0, alla Hasswell di Vienna in numero di 5 e le altre 26 unit\u00e0 alla Kessler di Esslingen sul Neckar. \nLe macchine, che vennero consegnate tra il 1885 e il 1887, erano multiruolo adatte cio\u00e8 sia ai servizi viaggiatori che ai servizi merci delle linee secondarie.\nCaratteristiche tecniche.\nLe locomotive 816 erano delle locotender di forma tipicamente tedesca a tre assi motori accoppiati, a 2 cilindri esterni, a vapore saturo e a semplice espansione, configurazione classica di sicuro e collaudato funzionamento. Sviluppavano la non elevata potenza di 390 CV a 30\u00a0km/h e raggiungevano la velocit\u00e0 massima di 45\u00a0km/h. \nAvevano un peso in servizio di 40.300\u00a0kg con scorte di 5.500 litri d'acqua e 1.000\u00a0kg di carbone. Le casse d'acqua erano poste ai lati della caldaia ed erano lunghe fino alla camera a fumo avvolgendola ed unendosi anteriormente proprio accanto al lungo fumaiolo. Ci\u00f2 consentiva una migliore distribuzione del carico sugli assi che si traduceva in una migliore aderenza oltre a consentire un pur lieve preriscaldamento dell'acqua. La cabina di guida era poco pi\u00f9 di un riparo ed in seguito venne modificata e chiusa per offrire un maggior riparo al personale di condotta. Macchine robuste pur se non brillanti svolsero a lungo servizio di manovra negli scali ferroviari maggiori tra cui a Roma tiburtina."}
{"id": "1339464", "revid": "174852", "url": "https://it.wikipedia.org/wiki?curid=1339464", "title": "Jean Marie Donatien de Vimeur de Rochambeau", "text": ""}
{"id": "1339465", "revid": "983767", "url": "https://it.wikipedia.org/wiki?curid=1339465", "title": "Campionato di pallacanestro NCAA Division II", "text": "Il Campionato di pallacanestro NCAA Division II si gioca dal 1957. Come in tutti gli altri campionati di basket NCAA \u00e8 un torneo ad eliminazione diretta a designare il vincitore. Una differenza sostanziale con le division I e III \u00e8 che le finali si giocano tra otto squadre anzich\u00e9 quattro."}
{"id": "1339468", "revid": "339392", "url": "https://it.wikipedia.org/wiki?curid=1339468", "title": "Maiale domestico", "text": ""}
{"id": "1339469", "revid": "278406", "url": "https://it.wikipedia.org/wiki?curid=1339469", "title": "Pat Roberts", "text": ""}
{"id": "1339470", "revid": "174852", "url": "https://it.wikipedia.org/wiki?curid=1339470", "title": "Jean Baptiste de Vimeur de Rochambeau", "text": ""}
{"id": "1339472", "revid": "36426", "url": "https://it.wikipedia.org/wiki?curid=1339472", "title": "Cuccarini", "text": ""}
{"id": "1339473", "revid": "300067", "url": "https://it.wikipedia.org/wiki?curid=1339473", "title": "Glen Davis", "text": "Per la sua corporatura imponente e l'altezza inferiore ai pari ruolo \u00e8 soprannominato \"Big Baby\".\nCarriera.\nDopo gli studi superiori alla \"Louisiana State University Laboratory School\", Davis \u00e8 entrato alla Louisiana State University, mettendosi in luce nel campionato NCAA, dove ha ricevuto numerosi riconoscimenti, tra cui il titolo del \"Giocatore dell'anno 2006\" della Southeastern Conference, nonostante la sua deludente prestazione nella semifinale nazionale persa nettamente dalla sua squadra contro UCLA.\nIn una conferenza stampa tenuta il 20 marzo 2007, Glen Davis ha annunciato la sua intenzione di saltare l'ultimo anno di \"college\" e di proporsi alle scelte del Campionato NBA. Al Draft 2007 \u00e8 stato scelto al 35\u00ba posto assoluto dai Seattle SuperSonics, i quali lo hanno tuttavia ceduto subito dopo in un giro di scambi con i Boston Celtics che ha coinvolto anche Ray Allen, Delonte West e Wally Szczerbiak.\nDavis ha partecipato con Boston alla NBA Summer League ed \u00e8 stato quindi aggregato alla prima squadra; nella stagione 2007-08 ha collezionato 69 presenze, con una media di quasi 14 minuti giocati, poco meno del 50% di realizzazione nei tiri dal campo e il 66% nei tiri liberi, 3 rimbalzi, 0,4 assist e 4,5 punti di media per partita.\nIn questa stagione, pur giocando solo una partita nei play-off, il giocatore conquista il suo primo titolo NBA.\nLa stagione successiva d\u00e0 l'opportunit\u00e0 a Davis di mettersi in mostra grazie anche all'infortunio di Kevin Garnett a met\u00e0 stagione che obbliga il coach di Boston a schierarlo titolare per il resto della stagione e dei Playoffs, dove si rende protagonista con un decisivo tiro sulla sirena in gara 4 delle finali di Eastern Conference contro gli Orlando Magic, serie che comunque vedr\u00e0 i Celtics sconfitti in gara-7.\nNegli anni successivi Davis vede di nuovo ridotto il suo minutaggio, dato che con il recupero dall'infortunio di Garnett ritorna ad essere la seconda scelta nel ruolo di ala forte. Al termine della stagione 2010-11 non nasconde la sua volont\u00e0 di andarsene dai Celtics; al termine del lockout che aveva momentaneamente bloccato la stagione, infatti, Davis viene ceduto agli Orlando Magic in cambio di Brandon Bass.\nIl 21 febbraio 2014 si accorda per una buonuscita e rescinde il suo contratto con i Magic, rimanendo free agent. Il successivo 24 febbraio firma fino a fine stagione con opzione per la stagione successiva con i Los Angeles Clippers. Il 19 luglio firma il rinnovo per un'ulteriore stagione.\nDurante la off-season, subisce un infortunio al ginocchio sinistro. Operato, la convalescenza dura dai 2 ai 3 mesi."}
{"id": "1339477", "revid": "174925", "url": "https://it.wikipedia.org/wiki?curid=1339477", "title": "Maiale Yorkshire americano", "text": "Lo Yorkshire americano \u00e8 una razza di maiale domestico derivata dal vecchio maiale Yorkshire britannico, oggi solitamente detto solo Maiale britannico.\n\u00c8 la razza di maiale pi\u00f9 allevata negli USA.\nIl vecchio Yorkshire britannico nacque in Inghilterra attorno al 1760; i primi esemplari raggiunsero gli Stati Uniti, e specificatamente l'Ohio, nel 1830. Tuttavia, a causa della loro lenta crescita non riuscirono a divenire popolari fra gli allevatori fino alla seconda parte del 1940, quando molti esemplari venivano importati verso Canada e Gran Bretagna; la crescita fu velocizzata grazie ad incroci selettivi.\nLe maggiori popolazioni odierne di questi maiali si trovano oggi in Illinois, Indiana, Iowa, Nebraska, ed Ohio. Il moderno Yorkshire americano possiede una bassissima percentuale di grasso rispetto alla carne."}
{"id": "1339482", "revid": "1602064", "url": "https://it.wikipedia.org/wiki?curid=1339482", "title": "Gino Udina", "text": "Nel 1993 ha creato e sceneggiato \"Demon Hunter\", la saga di un ispettore di polizia newyorkese in grado di trasformarsi in un cacciatore di demoni, per la Xenia Edizioni. Dopo la chiusura della serie, avvenuta nel 1996, Udina passer\u00e0 a collaborare con la Sergio Bonelli Editore, scrivendo storie per Martin Myst\u00e8re e Nathan Never.\nNel 2002 crea insieme a Fabio Bono la serie \"Tao\" per il Messaggero dei Ragazzi di Padova.\nNel 2012 insieme a Salvatore Improda realizza \"Tigre Blanc\", un polar ambientato nel mondo dell'Organizatsya, la mafia russa, per la casa editrice francese Editions Physalis.\nHa inoltre avuto una breve parentesi come sceneggiatore cinematografico con l'horror \"Hellinger\" per la Troma di New York nel 1997.\nNel 2016 \u00e8 tra i fondatori della casa di produzione Comics Wall Studio, per la quale realizza \"Drinah's Gate\" insieme a Tony Vinceconti e Debora Scarico. "}
{"id": "1339484", "revid": "181699", "url": "https://it.wikipedia.org/wiki?curid=1339484", "title": "Ugonotto", "text": ""}
{"id": "1339486", "revid": "1543377", "url": "https://it.wikipedia.org/wiki?curid=1339486", "title": "Tempio della spiaggia", "text": "Il Tempio della spiaggia \u00e8 una struttura religiosa che si trova su di un piccolo promontorio affacciato sul golfo del Bengala nei pressi della citt\u00e0 di Mamallapuram, a sud di Chennai, nello stato del Tamil Nadu, in India. Il tempio venne eretto a partire dall'VIII secolo con blocchi di granito. Mamallapuram era un fiorente porto durante il VII e l'VIII secolo, uno dei pi\u00f9 importanti per il regno della Dinastia Pallava. Tutto il sito in cui sorge il tempio \u00e8 famoso per le rocce scolpite e gli altri edifici religiosi scolpiti nella pietra, oltre a due enormi bassorilievi rappresentanti divinit\u00e0 dell'Induismo. Dal 1984 questa zona archeologica \u00e8 stata inserita nell'elenco dei Patrimoni dell'umanit\u00e0 dell'UNESCO.\nArchitettura.\nIl Tempio della spiaggia, al contrario delle altre strutture monolitiche circostanti, \u00e8 composto da pi\u00f9 blocchi di granito, disposti su cinque piani di altezza. Esso \u00e8 il pi\u00f9 antico tempio di questo tipo nell'India meridionale. La sua struttura piramidale si sviluppa per circa 20 metri d'altezza con una base quadrata di circa 17 metri di lato. Davanti al tempio si trova una piccola costruzione, che in origine era il portico. Tutta la struttura \u00e8 fatta di granito locale finemente tagliato e scolpito.\nAll'interno del tempio si trova il cosiddetto garbhagriha, la zona pi\u00f9 sacra il cui accesso era riservato ai soli sacerdoti e dove si trova l'immagine della divinit\u00e0, in questo caso Lingam, una delle forme di Siva. Davanti al garbhagriha si trova un piccolo mandapa, cio\u00e8 una sala delle preghiere, circondata a sua volta da un possente muro perimetrale che lascia poco spazio libero per la circumambulazione. Nella parte posteriore si trovano due piccoli santuari rivolti in direzioni contrapposte: quello pi\u00f9 interno \u00e8 dedicato a \"Ksatriyasimnesvara\" ed \u00e8 raggiungibile tramite un passaggio, mentre l'altro \u00e8 dedicato a Visn\u00f9 e si affaccia sull'esterno. Il muro esterno del santuario dedicato a Visn\u00f9 e la parte interna della parete divisoria sono ricolmi di decorazioni, nella cui parte sommitale vi sono immagini dedicate a Nandi. All'esterno si trovano numerose sculture rappresentanti leoni seduti. Una di queste statue rappresenta Durg\u0101, seduta su di un leone usato come mezzo di trasporto; nello stomaco del leone vi \u00e8 una nicchia in cui probabilmente si trovava un tempo una piccola teca.\nRecenti scavi archeologici hanno portato alla luce nuove strutture nascoste sotto la sabbia."}
{"id": "1339489", "revid": "547992", "url": "https://it.wikipedia.org/wiki?curid=1339489", "title": "Donatella Raffai", "text": "Biografia.\nFiglia secondogenita dell'ammiraglio Antonio Raffai e di Maria Jelardi, entrambi di nobili famiglie, una veneta e l'altra campana, era \u2013 per parte materna \u2013 pronipote del senatore marchese Nicola Polvere. Nata casualmente a Fabriano, nelle Marche, dove i suoi si trovavano per motivi legati alla guerra in atto, trascorse i primi anni seguendo il genitore nei vari spostamenti di lavoro, abitando tuttavia per lunghi periodi a Roma e soprattutto San Marco dei Cavoti, in provincia di Benevento, paese di sua madre, a casa del nonno materno, il generale Carlo Jelardi e sua moglie Ida Luchini. \nIn un'intervista a Catherine Spaak racconto infatti di aver trascorso \"un'infanzia e una giovinezza molto felici, in un posto molto semplice, praticamente in campagna, in un piccolo paese dove ho imparato le cinque o sei cose fondamentali della mia vita, i valori\".\nGli esordi nel cinema e nel settore discografico.\nPassata a risiedere stabilmente a Roma, inizia la carriera nel mondo dello spettacolo come attrice, appena sedicenne, nel film del 1960 \"Dolci inganni\" di Alberto Lattuada, dove interpreta una studentessa.\nIn seguito inizia a lavorare nel settore discografico per la RCA come responsabile delle pubbliche relazioni e anche curatrice d'immagine di alcuni cantanti a cominciare dalla giovanissima Nada, affiancandola nel suo debutto al Festival di Sanremo 1969.\nAffianc\u00f2 poi nel debutto l'esordiente Claudio Baglioni, e lei stessa apparve in alcune scene del video promozionale del brano \"Una favola blu\" del 1970, esperienza che rievocher\u00e0 poi nello show \"Anima mia\" del 1997 dedicato appunto a Baglioni.\nNegli stessi anni rileva a Roma una quota del Piper, celebre locale della vita notturna capitolina in Via Tagliamento.\nLa carriera in Rai e il successo di \"Chi l'ha visto?\".\nNel 1971 inizia a lavorare alla Rai dove conduce alcune trasmissioni radiofoniche (\"Voi e io\", \"Radio anch'io\", \"Chiamate Roma 3131\"), approdando poi in TV alla fine degli anni ottanta, sempre in Rai, come autrice e conduttrice di varie trasmissioni di approfondimento giornalistico e di cronaca della Rai 3 di Angelo Guglielmi, come \"Telefono giallo\", \"Fil\u00f2\", \"Posto pubblico nel verde\" e \"Camice bianco\".\nNel 1989 arriva il successo con la conduzione del programma \"Chi l'ha visto?\", condotto assieme a Paolo Guzzanti (nella prima edizione del 1989) e a Luigi Di Majo (edizioni 1989-1990 e 1990-1991), al quale d\u00e0 uno stile incisivo e accattivante che riscuote enorme consenso, tanto che nel 1990 la Raffai vince sia il Telegatto che l'Oscar TV come \"personaggio televisivo femminile dell'anno\". Nel pieno \"boom\" della cosiddetta \"TV utile\", il programma raggiunge un apice di popolarit\u00e0 che resta tra i migliori risultati \"storici\" di Rai 3.\nLa fama negli anni novanta.\nNegli anni novanta Donatella Raffai \u00e8 stata un personaggio molto popolare, tanto da essere imitata da Corrado Guzzanti nella trasmissione satirica \"Scusate l'interruzione\" e da molti altri comici in vari altri programmi televisivi e radiofonici. \u00c8 anche citata in una canzone parodistica di Stefano Nosei sull'alcolismo che in una strofa recitava: \"il fegato lo perderai...e lo cercher\u00e0 la Raffai\"; altra citazione in un brano umoristico di Enzo Iacchetti: \"non lo trovarono mai... alla faccia della Raffai,\" mentre nel 1995 il cantante Pino Campagna incide il \"Donatella Raffai Twist\".\nAltri programmi TV e il ritorno a \"Chi l'ha visto?\".\nNell'autunno del 1991, decisa a intraprendere nuove sfide per la sua carriera lascia la conduzione del programma che aveva portato al successo e che le aveva dato la fama e si dedica a \"Parte civile\" in prima serata su Rai 3, format di denuncia di ingiustizie verso i cittadini. La trasmissione prosegue per tutta la stagione, ma non viene riproposta nei palinsesti dell'annata successiva.\nNell'autunno del 1992 conduce sempre su Rai 3 il preserale \"8262\", rubrica quotidiana nata con l'obiettivo di fare da traino al TG3 delle 19, che non riscuoter\u00e0 il successo sperato, venendo cancellata dopo poche settimane. In seguito a ci\u00f2 torna nel gennaio del 1993 alla conduzione del programma al quale \u00e8 ancora oggi indissolubilmente legato il suo nome per il grande pubblico, \"Chi l'ha visto?\", che questa volta presenta da sola nella seconda parte della stagione 1992-1993 e poi nella successiva stagione 1993-1994, quest'ultima per\u00f2 non terminata (viene infatti sostituita nell'aprile 1994 da Giovanna Milella).\nIspirandosi alla sua trasmissione TV \u00e8 autrice dei libri \"Chi l'ha visto?,\" pubblicato dalla Eri edizioni Rai nel 1990, e \"Scomparsi\" edito dalla Rizzoli nel 1991, ma gi\u00e0 da tempo intenzionata a cimentarsi in nuove e pi\u00f9 stimolanti esperienze, nell'autunno del 1994 passa a Rai 2 per condurre il format quotidiano d'approfondimento sulle interrogazioni parlamentari \"Filo da torcere\", che dopo continui slittamenti, viene sospeso dai dirigenti Rai ancor prima di andare in onda: la Raffai avrebbe dovuto condurre il programma a partire dal successivo gennaio su Rai 2 dopo l'edizione del TG2 delle 19:45, destinata a slittare di quarantacinque minuti proprio per far posto alla trasmissione.\nNel gennaio del 1995 approda su Rai 1 per condurre il talk show di seconda serata \"Anni d'infanzia\", realizzato in coda ad un film su tematiche legate all'infanzia, trasmesso dalla rete nella stessa serata. Nella stagione 1995-1996 conduce in tarda notte sempre su Rai 1 il programma \"Lasciate un messaggio dopo il bip\", mentre nella stagione 1997-1998 prende parte come inviata ad alcune puntate di \"Domenica in\", in quell'edizione diretta da Michele Guard\u00ec e condotta da Fabrizio Frizzi. Nell'estate 1997 il comune di San Marco dei Cavoti \u2013 suo paese d'origine \u2013 la invita come ospite d'onore della Settimana dell'Emigrante, evento dedicato appunto a emigrati e illustri concittadini e tra i quali, in questa occasione, c'\u00e8 anche Lee Iacocca, da lei intervistato.\nPer il suo approcciarsi molto professionale a tematiche umanitarie, unito a una certa fermezza severa nella conduzione viene definita come una donna che \"gronda umanit\u00e0 da tutti gli artigli\", frase attribuita ad Antonio Ricci, ma nonostante ci\u00f2 al di fuori del proprio ruolo mostra un carattere brillante e grande simpatia non del tutto messe in luce nei programmi condotti. La Raffai mostra infatti spiccata autoironia in varie occasioni, come ad esempio in una divertente esibizione con Mario Merola nel brano \"Zappatore\" durante un'ospitata in un programma Rai, posando poi per un servizio fotografico sul periodico \"Gente Mese\" con Lino Banfi e dedicato alle coppie impossibili, e, soprattutto, partecipando nel 1999 al film \"La guerra degli Ant\u00f2\" in un breve cameo nel ruolo di se stessa, conduttrice di un'improbabile puntata di \"Chi l'ha visto?\".\nL'esperienza a Mediaset e la fine della carriera.\nDopo lunghe polemiche con la Rai alla fine del 1999, passa a lavorare a Mediaset come conduttrice di \"Giallo 4\", format di Rete 4 concepito come un remake del \"Telefono giallo\" di Rai 3, dedicato a fatti di cronaca nera italiana rimasti irrisolti, ma non confermato nelle successive stagioni per gli scarsi ascolti registrati. \u00c8 l'ultimo programma TV condotto da Raffai prima di abbandonare il mondo televisivo e ritirarsi a vita privata.\nMorte.\nNegli ultimi oltre vent'anni di prolungata assenza dagli schermi televisivi italiani, alcuni siti internet avevano diffuso l'errata notizia della sua prematura morte a causa di un tumore, ipotizzando che la scomparsa sarebbe stata tenuta segreta dai media ufficiali. In realt\u00e0 questa triste sorte \u00e8 toccata ad un'altra conduttrice di \"Chi l'ha visto?\", Marcella De Palma, generando appunto tale confusione congiunta alla circostanza che \u2013 anni prima \u2013 anche la Raffai si era sottoposta ad un intervento chirurgico per un tumore, di natura per\u00f2 benigna. \n\u00c8 morta a Roma, dopo una lunga malattia, l'8 febbraio 2022 all'et\u00e0 di 78 anni.\nVita privata.\nConiugata e in seguito divorziata, ebbe due figli, Francesco e Federica. Sul finire degli anni Sessanta si rispos\u00f2 con il \"re dei nightclub\" Fabrizio Bogiankino iniziando successivamente una trentennale relazione con Silvio Maestranzi, ex regista Rai che spos\u00f2 nel 2021.\nRitiratasi dalle scene nel 2000, decise a vivere in riserbo assoluto, trasferendosi dapprima da Roma a Morlupo e poi Costa Azzurra. per lunghi periodi con saltuari ritorni nella capitale. "}
{"id": "1339493", "revid": "36426", "url": "https://it.wikipedia.org/wiki?curid=1339493", "title": "3131", "text": ""}
{"id": "1339495", "revid": "1184093", "url": "https://it.wikipedia.org/wiki?curid=1339495", "title": "Campionato di pallacanestro NCAA Division III", "text": "Il campionato di pallacanestro NCAA Division III viene organizzato dalla NCAA dal 1975. A partire dal 1996 le finali si disputano al Salem Civic Center nella citt\u00e0 di Salem in Virginia."}
{"id": "1339498", "revid": "767487", "url": "https://it.wikipedia.org/wiki?curid=1339498", "title": "Angeln Saddleback", "text": "La Angeln Saddleback, conosciuta anche come Angler Sattelschwein, \u00e8 una rara razza suina caratteristica dello Schleswig-Holstein, in Germania.\nHa dimensioni grandi, orecchie cadenti, colore nero con una \"cintura bianca attorno al corpo. Bianchi sono anche i piedi.\nLa razza si origin\u00f2 ad Angeln, incrociando dei Large black-white con degli schiena d'asino del Wessex. Gli fu dato lo status di razza nel 1937; attorno al 1950 alimentava gran parte del commercio locale, ma le nuove tendenze, che non vedono di buon occhio la carne grassa, hanno favorito altre specie meno grassose e la razza \u00e8 oramai vicina all'estinzione.\nIl peso raggiunge i 350 kg ed i 95 cm d'altezza al garrese per i maschi, mentre le femmine restano pi\u00f9 piccole, con un peso massimo di 3 quintali.\nLe scrofe sono molto fertili e producono molto latte."}
{"id": "1339503", "revid": "827058", "url": "https://it.wikipedia.org/wiki?curid=1339503", "title": "Sette pagode di Mahabalipuram", "text": "Con sette pagode di Mahabalipuram ci si riferisce ad un mito che circola in India ed in Europa da oltre 11 secoli. \"Sette Pagode\" era anche il soprannome con cui era nota la citt\u00e0 indiana di Mahabalipuram (chiamata anche Mamallapuram) dopo che questa venne raggiunta dai primi esploratori europei. Secondo la leggenda in questa zona sorgevano un tempo sette templi dello stesso tipo del Tempio della spiaggia, l'unico sopravvissuto fino ai giorni nostri ed eretto nell'VIII secolo sulle rive del golfo del Bengala.\nIl mito.\nUn antico mito del brahmanesimo spiega l'origine delle pagode in termini soprannaturali. Il principe Hiranyakasipu si rifiutava di adorare Vishnu. Al contrario suo figlio, Prahlada, venerava grandemente Vishnu e criticava aspramente il padre per la sua mancanza di fede. Hiranyakasipu band\u00ec Prahlada dal regno, ma in seguito la sua collera si plac\u00f2 e permise al figlio di tornare. I due cominciarono ben presto a disputare sulla natura di Vishnu e, quando Prahlada afferm\u00f2 che il dio era presente in ogni luogo, compresi i muri della loro casa, il padre diede un calcio ad un pilastro. Subito dal pilastro emerse Vishnu in forma di uomo con testa di leone, e uccise Hiranyakasipu. Prahlada divenne re ed ebbe un figlio chiamato Bali, che fond\u00f2 Mahabalipuram su questo sito.\nI primi accenni scritti.\nLe origini del tempio sono state oscurate dal passare del tempo, dalla totale mancanza di fonti documentali scritte e dal tramandarsi di generazione in generazione della tradizione orale. L'inglese D. R. Fyson, dopo aver soggiornato per numerosi anni a Madras (l'odierna Chennai), scrisse un conciso libello sulla citt\u00e0 di Mahabalipuram intitolato \"Mahabalipuram or Seven Pagodas\" (Mahabalipuram o Sette Pagode), che nelle sue intenzioni doveva essere un souvenir per i turisti occidentali. In esso egli sosteneva che il sovrano Narasimharavarman I, della dinastia Pallava, fond\u00f2 oppure allarg\u00f2 di molto la citt\u00e0 di Mahabalipuram, pi\u00f9 o meno nel 630. Ad oggi tuttavia non ci sono chiare testimonianze archeologiche che attestino se la citt\u00e0 sia stata o meno la prima ad essere stata costruita in questa zona.\nCirca 30 anni prima della fondazione della citt\u00e0 di Narasimharavarman I, il sovrano Mahendravarman I (sempre della dinastia Pallava) aveva dato inizio alla costruzione di una serie di templi scavati nella roccia, seguiti negli anni successivi dalla costruzione di strutture a s\u00e9 stanti, chiamate \"rathas\" in lingua tamil. Oggi nel sito esistono ancora nove rathas. La costruzione di questi due tipi di strutture pare si sia fermata a Mahabalipuram nel 640. Fyson sostiene che le rovine provino che un tempo qui vi fosse un monastero (\"vihara\" in tamil), idea adottata seguendo le usanze dei precedenti abitanti della regione, di fede buddhista. Egli suggerisce, sulla base della loro suddivisione in piccole stanze, che le abitazioni dei monaci fossero divise fra i vari rathas della citt\u00e0. L'influenza buddhista \u00e8 visibile chiaramente nella forma del tempio della spiaggia e nell'architettura di altre costruzioni limitrofe.\nFyson dedic\u00f2 pocchissimo spazio del suo breve libro al racconto del mito delle Sette pagode. Egli narra come il dio Indra divenne geloso di questa citt\u00e0 terrena e la sprofond\u00f2 durante una tempesta, lasciando fuori dall'acqua il solo tempio della spiaggia. Egli accenna poi al fatto, riportato dagli abitanti locali, secondo cui alcuni degli altri templi sono visibili fra le onde quando essi si spostano al largo a bordo delle loro barche da pesca.\nGli esploratori europei.\nSecondo lo storico indiano Ramaswami uno dei primi esploratori europei che giunse a Mahabalipuram \u00e8 stato Marco Polo: egli lasci\u00f2 pochissime notizie del suo viaggio, ma registr\u00f2 la posizione della citt\u00e0 nella sua \"mappa catalana\" del 1275. Successivamente molti altri europei accennarono alle sette pagode durante i loro viaggi verso le colonie indiane. Il primo a scriverne fu John Goldingham, un astronomo inglese che visse a Madras fra la fine del XVIII secolo e gli inizi del XIX. Nel 1798 egli scrisse un resoconto della sua visita e della leggenda, narrazione raccolta nel 1869 in un libro da Mark William Carr. Goldingham descrisse principalmente l'arte, le statue e le iscrizioni trovate nel sito archeologico. Egli ricopi\u00f2 a mano molte delle iscrizioni, includendole nel suo scritto. Egli interpreta la maggior parte delle figure come frutto di simbolismo, discutendo quale significato potessero avere. Va notato che Benjamin Guy Babington, autore di un altro lavoro raccolto nello stesso volume, identifica un gran numero di quelle figure come lettere della lingua telugu.\nNel 1914 J.W. Coombes sostenne che le costruzioni un tempo si trovassero sulle sponde dell'oceano e che le loro cupole di rame servissero come indicazione per i naviganti, grazie alla riflessione della luce solare. Egli sostiene inoltre che i moderni abitanti non sappiano pi\u00f9 quante pagode si trovassero l\u00ec in origine ma secondo la sua opinione il numero doveva essere circa sette.\nSecondo Ramaswami gran parte del merito della diffusione del mito presso gli europei \u00e8 da ascrivere al poeta Robert Southey, che lo menzion\u00f2 nel suo poema \"The Curse of Kehama\" (La maledizione di Kehama), pubblicato nel 1810. Nel suo poema, riferendosi alla citt\u00e0 con un altro dei suoi nomi (\"Bali\", in onore del suo mitico fondatore), Southey dice chiaramente che \u00e8 visibile pi\u00f9 di una pagoda. Egli comunque scrisse numerose storie di impronta romantica aventi come soggetto svariate culture del mondo, come quelle indiane, di Roma antica, del Portogallo, del Paraguay e perfino degli indiani d'America, tutti basati sui resoconti di altri viaggiatori e sulla sua stessa immaginazione.\nRamaswami nota poi che gli europei giocarono un ruolo importante nella riscoperta di Mahabalipuram poich\u00e9, prima del loro arrivo agli inizi del periodo coloniale, quasi tutti i monumenti minori della citt\u00e0 si trovavano sepolti sotto la sabbia, parzialmente o interamente. I coloni e i loro familiari liberarono dalla sabbia le strutture e, una volta che gli archeologi inglesi ebbero realizzato la vastit\u00e0 e la bellezza delle rovine verso la fine del XVIII secolo, mandarono a studiarle famosi ed esperti studiosi dell'antichit\u00e0, come Colin Mackenzie.\nLe prove mancanti.\nPrima dello tsunami del 26 dicembre 2004 ogni prova addotta a sostegno dell'esistenza delle sette pagode di Mahabalipuram era basata su ben pochi fatti concreti e pi\u00f9 su racconti tramandati nel tempo che su fatti verificati. L'esistenza del Tempio della spiaggia, dei templi pi\u00f9 piccoli e delle rathas suggeriva l'idea che quest'area avesse una significativa importanza religiosa, ma l'unica prova sopravvissuta fino a noi era una rappresentazione dei sette templi risalente alla dinastia Pallava. Nel suo libro del 1993 Ramaswami scrive che una civilt\u00e0 di 2.000 anni, 40 monumenti sopravvissuti fino a noi (fra cui due bassorilievi di dimensioni gigantesche) e le leggende che affondano le loro radici nell'antichit\u00e0 e che si sono sparse per l'Europa e l'Asia meridionale, tutto ci\u00f2 ha fatto s\u00ec che le persone si costruissero il mistero di Mahabalipuram. Egli scrive esplicitamente che non c'\u00e8 nessuna citt\u00e0 nascosta sotto le onde al largo di Mahabalipuram e che il soprannome europeo dato alla citt\u00e0, Sette Pagode, \u00e8 assolutamente irrazionale e privo di fondamento.\nTuttavia nel 2002 alcuni archeologi decisero di esplorare le zone al largo della costa di Mahabalipuram, poich\u00e9 numerosi pescatori sostenevano di aver intravisto delle rovine in fondo al mare durante la loro attivit\u00e0. Questo progetto fu una cooperazione fra un gruppo indiano ed uno britannico e, semisepolti sotto la sabbia, trov\u00f2 i resti di mura ad una profondit\u00e0 compresa fra i 5 e gli 8 metri, ad una distanza dalla costa compresa fra i 500 e i 700 metri. L'aspetto dei resti suggerisce che essi appartengano non ad una sola struttura, ma a numerosi templi. Gli archeologi li hanno datati alla dinastia Pallava, pi\u00f9 o meno nel periodo dei due sovrani Mahendravarman I e Narasimharavarman I. Il gruppo, dopo gli studi del 2002, decise che il sito meritava un ulteriore approfondimento poich\u00e9 probabilmente sotto la sabbia si celavano altre strutture.\nLo tsunami.\nSubito prima del disastroso tsunami che il 26 dicembre 2004 spazz\u00f2 tutto l'Oceano Indiano l'acqua nei pressi di Mahabalipuram si ritrasse di circa 500 metri, un effetto ben noto che si verifica immediatamente prima che un tale evento si abbatta sulla costa. I turisti e i residenti che videro di persona il fatto dalla spiaggia sostennero successivamente di aver visto emergere dall'acqua una lunga e dritta fila di grandi rocce. Ovviamente lo tsunami si abbatt\u00e9 sulla costa e l'acqua dell'oceano ricopr\u00ec immediatamente tutto, ma secoli di sedimenti che avevano ricoperto le strutture erano stati spazzati via. Addirittura alcune statue e piccoli edifici, precedentemente ricoperti di sabbia, a causa della modificazione della linea costiera avvenuta per la violenza dello tsunami sono state riportate alla luce improvvisamente.\nDopo lo tsunami.\nQueste inattese scoperte destarono l'interesse quasi immediato sia degli studiosi che della popolazione locale. Probabilmente il pi\u00f9 famoso ritrovamento archeologico dovuto allo tsunami \u00e8 quello della grande statua di un leone in posizione seduta: il cambiamento della linea costiera lo ha lasciato allo scoperto, dissepolto dalla sabbia, sulla spiaggia di Mahabalipuram. Gli archeologi lo hanno datato al VII secolo ed \u00e8 subito diventato una meta obbligata per il turismo della regione.\nNell'aprile del 2005 un team di archeologi indiani, con l'aiuto dei mezzi della Bh\u0101rat\u012bya N\u0101u Sen\u0101, la marina militare indiana, inizi\u00f2 una ricerca ad ampio raggio al largo della costa di Mahabalipuram, utilizzando anche la tecnologia sonar. Essi scoprirono che le pietre che la gente disse di aver visto subito prima dello tsunami erano parte di un muro alto poco meno di due metri e lungo circa 70 metri. Durante queste ricerche vennero ritrovati anche due templi sommersi ed un tempio scavato nella roccia, tutti entro 500 metri di distanza dalla linea costiera. Bench\u00e9 ci\u00f2 non sia assolutamente sufficiente a suffragare il mito delle sette pagode, \u00e8 comunque possibile affermare che il sito religioso di Mahabalipuram era decisamente pi\u00f9 ampio di quello che si pensava fino a pochissimi anni prima.\nGli studiosi coinvolti in questa ricerca dissero in un'intervista ad un giornale indiano che le esplorazioni sonar avevano permesso di realizzare una mappa abbastanza precisa delle mura interne ed esterne dei due templi sommersi, ma che era ancora troppo presto per poter speculare sulla loro possibile funzione o utilizzo. Dissero inoltre che, mettendo in relazione queste due strutture sommerse con il Tempio della spiaggia ed altre strutture minori, si ottiene un quadro molto somigliante all'unico dipinto di epoca Pallava che riporta l'antica disposizione del complesso delle Sette Pagode.\nLo tsunami ha lasciato allo scoperto anche una grande pietra con numerose iscrizioni, secondo le quali il sovrano Krishna III aveva pagato una forte somma per poter mantenere una fiamma eterna davanti ad un tempio. Gli archeologi hanno scavato nai pressi della pietra e ben presto si sono trovati davanti alla struttura di un ulteriore tempio di epoca Pallava. Nello stesso posto sono stati trovate anche numerose monete ed oggetti usati nelle antiche cerimonie ind\u00f9. Durante gli scavi di questa struttura sono venute alla luce le fondamenta di un tempio tamil, risalente a circa 2.000 anni fa. La maggior parte degli studiosi che lavorano sul sito ritengono che in qualche momento compreso fra il periodo Sangam e il periodo Pallava uno tsunami abbia colpito duramente la regione, distruggendo il tempio pi\u00f9 antico. Numerosi strati di conchiglie e di altri detriti sparsi su una vasta area sostengono questa teoria. Un altro tsunami, avvenuto nel XIII secolo, pu\u00f2 poi essere la causa della distruzione dei templi di epoca Pallava. Prove a sostegno di questo evento catastrofico possono essere trovate lungo l'intera costa orientale dell'India."}
{"id": "1339510", "revid": "773636", "url": "https://it.wikipedia.org/wiki?curid=1339510", "title": "Primeira Liga 2002-2003", "text": "La Primeira Liga 2002-2003, nota come SuperLiga GalpEnergia 2002-2003 per ragioni di sponsorizzazione, \u00e8 stata la 69\u00aa edizione della massima serie del campionato portoghese di calcio. Il campionato \u00e8 iniziato il 25 agosto 2002 ed \u00e8 terminato il 1\u00ba giugno 2003.\nIl campionato \u00e8 stato vinto per la 19\u00aa volta nella sua storia dal Porto. I capocannonieri del torneo sono stati Fary Faye del Beira-Mar e Sim\u00e3o Sabrosa del Benfica, con 18 reti segnate da entrambi. Il Varzim, il Santa Clara e il Vit\u00f3ria Set\u00fabal sono stati retrocessi in Segunda Liga.\nStagione.\nNovit\u00e0.\nDalla precedente stagione sono stati retrocessi il Salgueiros, il Farense e l'Alverca. Sono stati promossi dalla Segunda Liga il Moreirense, l'Acad\u00e9mica e il Nacional.\nFormato.\nLe 18 squadre partecipanti si affrontano in un girone di andata e ritorno, per un totale di 34 giornate.\nLa squadra campione di Portogallo ha il diritto a partecipare alla fase a gironi della UEFA Champions League 2003-2004.\nLa squadra classificata al secondo posto \u00e8 ammessa al terzo turno di qualificazione della UEFA Champions League 2003-2004.\nLa squadra classificata al terzo posto \u00e8 ammessa al primo turno della Coppa UEFA 2003-2004, assieme alla squadra vincitrice della Ta\u00e7a de Portugal 2002-2003.\nLe squadre classificate agli ultimi tre posti (dal 16\u00ba al 18\u00ba posto) retrocedono in Segunda Liga.\nClassifica finale.\nLegenda:\n\u00a0\u00a0\u00a0\u00a0\u00a0 Campione del Portogallo e ammessa alla UEFA Champions League 2003-2004\n\u00a0\u00a0\u00a0\u00a0\u00a0 Ammesse alla UEFA Champions League 2003-2004\n\u00a0\u00a0\u00a0\u00a0\u00a0 Ammesse alla Coppa UEFA 2003-2004\n\u00a0\u00a0\u00a0\u00a0\u00a0 Retrocessa in Segunda Liga 2003-2004"}
{"id": "1339513", "revid": "94902", "url": "https://it.wikipedia.org/wiki?curid=1339513", "title": "Social sciovinismo", "text": ""}
{"id": "1339514", "revid": "94902", "url": "https://it.wikipedia.org/wiki?curid=1339514", "title": "Social-sciovinismo", "text": ""}
{"id": "1339518", "revid": "767487", "url": "https://it.wikipedia.org/wiki?curid=1339518", "title": "Georges Louis Duvernoy", "text": "Aiut\u00f2 Georges Cuvier nello scrivere \"Le\u00e7ons d'anatomie compar\u00e9e\". Studi\u00f2 Biologia laureandosi nel 1800, specializzandosi in Zoologia e Acarologia. Nel 1847 venne eletto membro dell'Accademia Francese delle Scienze."}
{"id": "1339524", "revid": "121923139", "url": "https://it.wikipedia.org/wiki?curid=1339524", "title": "Picnic paneuropeo", "text": "Il picnic paneuropeo fu un evento che ebbe luogo al confine tra Austria e Ungheria vicino a Sopron, in Ungheria. L'evento si verific\u00f2 il 19 agosto 1989.\nL'evento.\nIl picnic paneuropeo fu una dimostrazione pacifica tenutesi al confine austro-ungherese vicino alla citt\u00e0 di Sopron il 19 agosto 1989. Con un gesto simbolico, concordato dalle due nazioni, il passaggio di confine sulla strada da Sankt Margarethen im Burgenland (Austria) a Sopronk\u0151hida (Ungheria) fu aperto per tre ore. Nello stesso posto il 27 giugno 1989, il ministro degli esteri austriaco Alois Mock e la sua controparte ungherese Gyula Horn avevano attraversato insieme il confine per sottolineare la decisione ungherese di smantellare le postazione di sorveglianza lungo il confine, un processo iniziato il 2 maggio 1989.\nIl picnic originale viene organizzato dai membri del partito ungherese di opposizione Forum Democristiano ed dall'unione paneuropea internazionale. I patrocinatori dell'evento erano il Presidente dell'Unione Paneuropea e parlamentare europeo della CSU Otto von Habsburg ed il Segretario ungherese di Stato e riformatore Imre Pozsgay. Il Segretario generale dell'Unione Paneuropea, Walburga Habsburg Douglas fece il taglio cerimoniale del filo spinato.\nProblema.\nDurante la preparazione dell'evento del 19 agosto, gli organizzatori del picnic paneuropeo avevano distribuito dei volantini per comunicare la manifestazione. Pi\u00f9 di 600 cittadini della Repubblica Democratica Tedesca colsero l'occasione per passare all'ovest appena la cortina di ferro fu aperta: erano stati avvisati dagli organizzatori della manifestazione. Al tempo, la polizia di confine ungherese aveva l'ordine di sparare su chiunque tentasse di superare il confine illegalmente: in quell'occasione, comunque, non si apr\u00ec il fuoco sulla gente che scappava.\nRisultati.\nIl numero di persone che attraversarono il confine per passare all'ovest fu di poche centinaia il primo giorno. Dopo pochi giorni il governo ungherese ordin\u00f2 un aumento del numero di guardie che pattugliavano il confine occidentale dell'Ungheria, perci\u00f2 solamente un numero relativamente piccolo riusc\u00ec effettivamente a raggiungere l'occidente. L'Ungheria apr\u00ec le sue frontiere ai cittadini della Germania est l'11 settembre 1989.\nRicordando l'evento.\nAttualmente il picnic paneuropeo viene visto come uno dei pi\u00f9 importanti avvenimenti che segnarono la fine della Repubblica Democratica Tedesca, la scomparsa della cortina di ferro e la Riunificazione tedesca. L'avvenimento viene celebrato ogni anno il 19 agosto nel luogo dove il confine venne aperto.\nIl Presidente della Repubblica Democratica Tedesca Erich Honecker fece la seguente dichiarazione al Daily Mirror sul picnic paneuropeo: \"Habsburg distribu\u00ec opuscoli al confine polacco, invitando i tedeschi dell'est in vacanza ad un picnic. Quando vennero al picnic gli furono dati regali, cibo e marchi, prima di riuscire a persuaderli ad andare all'ovest.\"\nLe settimane seguenti al picnic videro un cambiamento definitivo nella percezione della, precedentemente, impenetrabile Cortina di Ferro.\nMemoriali.\nDelle opere d'arte create da artisti ungheresi sono oggi presenti nel luogo dove avvenne l'apertura della frontiera. Mostrano una porta parzialmente aperta.\nNel 1996, a 10 metri, una statua fu costruita a Fert\u0151r\u00e1kos vicino Sopron. Fu creata da Gabriela von Habsburg. \u00c8 fatto di filo spinato e da lontano assomiglia ad una croce."}
{"id": "1339525", "revid": "339392", "url": "https://it.wikipedia.org/wiki?curid=1339525", "title": "Paneuropa picknick", "text": ""}
{"id": "1339527", "revid": "2149966", "url": "https://it.wikipedia.org/wiki?curid=1339527", "title": "Gakuran", "text": "Il o \u00e8 la tipica uniforme scolastica giapponese, composta da giacca e pantalone, indossata dagli studenti maschi delle scuole primarie e secondarie; la sua controparte femminile \u00e8 il fuku alla marinara (Sailor fuku).\nIl termine generale giapponese indicante tutti i tipi di uniforme sia maschili che femminili con le loro relative aggiunte (scarpe, cinture etc) \u00e8 \nStoria.\nLa divisa scolastica giapponese \u00e8 modellata sulle uniformi navali europee ed \u00e8 stata utilizzata a partire dal tardo XIX secolo: durante la prima epoca Meiji questo era il vestito militare formale di base, ed era andato sempre pi\u00f9 a sostituire l'hakama (andon bakama \u884c\u706f\u88b4).\nL'uniforme, juniores e senior, \u00e8 composta da un completo in stile militare per i maschi ed un vestito alla marinaretta per le femmine: la sua versione moderna \u00e8 stata progettata dall'educatrice Utako Shimoda durante gli anni venti del Novecento.\nAnche se questo tipo di uniforme \u00e8 ancora oggi ampiamente utilizzata, tuttavia molte scuole hanno sempre pi\u00f9 trasferito il loro stile di abbigliamento ad un modello pi\u00f9 occidentale: costituito da camicia bianca, cravatta con stemma della scuola d'appartenenza e pantaloni su misura (spesso dello stesso colore della giacca) per i ragazzi; camicetta bianca, cravatta e giacca con lo stemma pi\u00f9 gonnellino scozzese con culottes per le ragazze. \nIn specifico, il gakuran \u00e8 derivato direttamente dalle uniformi militari dell'esercito prussiano. Il termine \u00e8 una combinazione di \"gaku\" (\u5b66), che significa \"studio\", e \"ran\" (\u30e9\u30f3 o \u862d), che significa \"Paesi Bassi\" o, per estensione, il \"mondo occidentale\". Significa quindi qualcosa che riguarda gli studenti occidentali e si pu\u00f2 tradurre come \"uniforme studentesca occidentale\". Tale abbigliamento veniva indossato dai bambini anche nelle scuole della Corea del Sud e, fino al tempo della rivoluzione comunista del 1949, anche in Cina.\nCaratteristiche generali riguardanti l'uniforme.\nIl colore della divisa \u00e8 normalmente nero, ma ne esistono anche blu marino e blu scuro: la parte superiore ha un colletto alla coreana (\"Mandarin collar\") semirigido con dei bottoni, che continuano per tutta la parte alta dell'uniforme e che spesso sono decorati con lo stemma della scuola.\nI pantaloni sono lineari e monocromatici; vengono abbinati ad una cintura nera o comunque scura e a dei mocassini o a delle scarpe da ginnastica da indossare esclusivamente fino a quando ci si trova all'interno dell'edificio scolastico. \nIn alcune scuole vengono aggiunte delle spille, applicate sul colletto, che rappresentano lo stemma dell'istituto e/o la classe dello studente.\nTradizionalmente, il gakuran, viene indossato con un berretto corrispondente, solitamente nero, anche se quest'abitudine \u00e8 divenuta via via sempre meno comune nei tempi moderni. Il personaggio di Jotaro Kujo nel manga \"Le bizzarre avventure di JoJo\" indossa una versione logora e molto decorata di questo berretto come forma di ribellione.\nIndipendentemente dal tipo di uniforme utilizzata, tutte le scuole hanno una loro versione estiva della divisa; di solito composta da camicia bianca e pantaloni scuri per i maschi e camicetta e gonna scozzese in tartan con nastrino per le femmine. Oltre a questa v'\u00e8 un'uniforme specifica per le attivit\u00e0 sportive, una tuta da ginnastica di poliestere invernale, mentre pantaloncini e t-shirt a maniche corte estiva.\nA seconda del livello di disciplina vigente gli studenti possono o meno indossare uniformi destinate ad altre attivit\u00e0 all'interno della stessa aula durante il giorno. I singoli studenti possono poi cercare di sovvertire almeno in parte il sistema delle uniformi indossandole in modo errato o con l'aggiunta di elementi vietati, come i calzini allentati (loose socks) od altri piccoli particolari (cinturini, collane etc): le ragazze possono accorciare le gonne, i ragazzi portare i pantaloni a vita bassa, omettere le cravatte o tenere il gakuran e la camicia sbottonati. \nAlcune scuole regolano infine anche le acconciature e le calzature degli studenti (vedi uwabaki), oltre alle borse e cartelle che si possono utilizzare; ma tali particolarit\u00e0 s'applicano generalmente solo in occasioni speciali, quali l'apertura del trimestre e la cerimonia di chiusura, e nei giorni della foto ufficiale.\n\u00c8 normale infine usare le divise anche fuori dalla zone scolastiche, anche se quest'abitudine sta lentamente andando fuori moda, in quanto i giovani preferiscono avere un abbigliamento pi\u00f9 casual per strada. Molte scuole elementari private e quelle pubbliche gestite dal governo centrale richiedono l'uso di una divisa.\nTradizioni legate alla divisa scolastica e significato culturale.\nIl secondo bottone (dall'alto) della parte superiore dell'uniforme, per tradizione, viene donato il giorno della consegna dei diplomi dallo studente alla ragazza della quale \u00e8 innamorato e ci\u00f2 \u00e8 considerato una forma di dichiarazione d'amore. Questo perch\u00e9, essendo il bottone pi\u00f9 vicino al cuore, con il tempo accumulerebbe le emozioni e i sentimenti provati dallo studente nel corso degli anni passati a scuola.\nDiverse scuole sono note per le loro particolari uniformi; spesso associato con il tempo di giovent\u00f9 ancora relativamente spensierato, il Gakuran pu\u00f2 dare un'impronta caratteristica di nostalgia agli adulti: di ci\u00f2 si parla spesso nei romanzi contemporanei e nei dorama televisivi.\nIl gakuran in manga e anime.\nNegli anime e nei manga, i vari gakuran rappresentati possono variare molto dalla realt\u00e0, possono ad esempio essere molto pi\u00f9 lunghi o pi\u00f9 corti o avere un colore particolare.\nPersonaggi che indossano il gakuran compaiono ad esempio in:"}
{"id": "1339528", "revid": "339392", "url": "https://it.wikipedia.org/wiki?curid=1339528", "title": "Paneuropean Picnic", "text": ""}
{"id": "1339531", "revid": "92723", "url": "https://it.wikipedia.org/wiki?curid=1339531", "title": "Gabriel Deshayes", "text": ""}
{"id": "1339532", "revid": "287204", "url": "https://it.wikipedia.org/wiki?curid=1339532", "title": "Hormonized", "text": "Hormonized \u00e8 il quarto album del gruppo rockabilly italiano The Hormonauts, pubblicato nel 2006 dalla V2 Records. Il disco viene pubblicato a distanza di due anni da \"Hormone Airlines\" (2004), sempre sotto l'etichetta indipendente V2. L'unico singolo estratto da \"Hormonized\" \u00e8 \"My Sharona\", cover dei The Knack."}
{"id": "1339534", "revid": "701660", "url": "https://it.wikipedia.org/wiki?curid=1339534", "title": "Cimiez", "text": "Cimiez (nome originario in italiano Cimella) \u00e8 un quartiere di Nizza.\nLe origini di Cimella sono attestate dalla storia pluri-millenaria della collina: Cimiez era la sede dei Liguri Vediantii tra il III e il II secolo a.C. La collina di Cemenelum fu scelta da Augusto come capoluogo della provincia delle 'Alpes Maritimae'; Cemenelum rest\u00f2 una grande rivale commerciale della vicina 'Nicea' fino all'invasione longobarda.\nA Cimella si trovano il museo Henri Matisse e delle rovine romane: arene, terme, un anfiteatro e una basilica paleocristiana.\nIl Nice Jazz Festival ha luogo, a fine luglio, nelle rovine delle arene di Cimiez e negli uliveti adiacenti.\nNelle vicinanze, si trova l'Hotel R\u00e9gina costruito da aristocratici inglesi principalmente per la Regina Vittoria. Sulla collina si trovano anche il monastero di Cimiez e la chiesa dei monaci francescani del XVI secolo. La chiesa ospita le tre opere maggiori dell'artista medievale Ludovico Brea: la Piet\u00e0, la Crocefissione e la Deposizione della croce.\nI giardini del monastero ospitano un roseto e un magnifico belvedere su Nizza e sul mare.\nI pittori Henri Matisse e Raoul Dufy sono seppelliti nel cimitero del monastero, cos\u00ec come Roger Martin du Gard, premio Nobel per la letteratura 1937."}
{"id": "1339536", "revid": "47166713", "url": "https://it.wikipedia.org/wiki?curid=1339536", "title": "Stau", "text": ""}
{"id": "1339537", "revid": "339392", "url": "https://it.wikipedia.org/wiki?curid=1339537", "title": "Pan-European Picnic", "text": ""}
{"id": "1339551", "revid": "2138421", "url": "https://it.wikipedia.org/wiki?curid=1339551", "title": "Sch\u00f6nberg", "text": ""}
{"id": "1339553", "revid": "1305772", "url": "https://it.wikipedia.org/wiki?curid=1339553", "title": "Sch\u00f6nfeld", "text": ""}
{"id": "1339554", "revid": "106695945", "url": "https://it.wikipedia.org/wiki?curid=1339554", "title": "Selbitz", "text": "Selbitz \u00e8 il nome delle seguenti localit\u00e0:"}
{"id": "1339555", "revid": "41851", "url": "https://it.wikipedia.org/wiki?curid=1339555", "title": "Stolberg", "text": ""}
{"id": "1339556", "revid": "119403424", "url": "https://it.wikipedia.org/wiki?curid=1339556", "title": "Woltersdorf", "text": "Woltersdorf pu\u00f2 riferirsi a:"}
{"id": "1339557", "revid": "599013", "url": "https://it.wikipedia.org/wiki?curid=1339557", "title": "Wiendorf", "text": ""}
{"id": "1339558", "revid": "1983214", "url": "https://it.wikipedia.org/wiki?curid=1339558", "title": "Wellen", "text": ""}
{"id": "1339562", "revid": "1903211", "url": "https://it.wikipedia.org/wiki?curid=1339562", "title": "Vettore (personaggio)", "text": "Vettore (\"Vector\") in cui il vero nome \u00e8 Simon Utrecht, \u00e8 il personaggio dei fumetti, creata da Bill Mantlo (testi) e Sal Buscema (disegni), pubblicata dalla Marvel Comics. \u00c8 apparso la prima volta su \"The Incredible Hulk\" (II serie) n. 254.\nBiografia del personaggio.\nVettore era uno scienziato che con la fidanzata, il fratello della fidanzata e un amico cercano di riprodurre l'esperimento dei fantastici 4 per ricevere i medesimi poteri. Qualcosa va storto e i loro poteri sono tutti come quelli de la Cosa, ovvero continui. Vettore ottenne il potere di interagire con gli oggetti, anche lontani, come se li toccasse, in maniera simile alla telecinesi."}
{"id": "1339564", "revid": "88740", "url": "https://it.wikipedia.org/wiki?curid=1339564", "title": "Mittelhausen", "text": ""}
{"id": "1339570", "revid": "599013", "url": "https://it.wikipedia.org/wiki?curid=1339570", "title": "Nessa", "text": ""}
{"id": "1339571", "revid": "108023200", "url": "https://it.wikipedia.org/wiki?curid=1339571", "title": "Beta Ark", "text": "L'Ark \u00e8 un ciclomotore prodotto dal 1996 al 2014 dalla casa fiorentina Beta Motor. Si tratta di uno scooter sportivo e le sue linee richiamano le moto da cross tipiche della casa di Rignano sull'Arno.\nDescrizione.\nIl motore \u00e8 2 tempi Minarelli orizzontale ed \u00e8 omologato Euro 2. La casa fiorentina non ha badato a spese in quanto dotazione per un ciclomotore infatti l'Ark monta forcelle Marzocchi, freno a disco davanti e dietro (ma c'\u00e8 anche la versione meno costosa con il freno a tamburo dietro), raffreddamento a liquido (la versione \"air cooled\" \u00e8 raffreddata ad aria ed \u00e8 quella che monta il freno a tamburo posteriore), ammortizzatore a gas regolabile Paioli e scarico omologato per 49cc. Giannelli \"Sprint\".\nLa colorazione classica dell'Ark \u00e8 arancio e nero ma comunque sono disponibili 9 colori. Nato come ciclomotore da strada, volendo \u00e8 disponibile anche con le gomme leggermente tassellate, adatte al fuoristrada. Alcuni \"difetti\" dell'Ark, l'altezza della sella e il manubrio arretrato, gli hanno permesso di diventare uno dei mezzi pi\u00f9 competitivi nel campo dello scootercross."}
{"id": "1339572", "revid": "767278", "url": "https://it.wikipedia.org/wiki?curid=1339572", "title": "Razze di maiale", "text": "Ecco una lista di razze di maiale:"}
{"id": "1339576", "revid": "124195264", "url": "https://it.wikipedia.org/wiki?curid=1339576", "title": "Fucile semiautomatico", "text": "Un fucile semiautomatico \u00e8 un fucile che adotta un sistema di ripetizione semiautomatica per il quale \u00e8 necessario incamerare solo la prima cartuccia del caricatore, dopo di che l'alimentazione sar\u00e0 provveduta meccanicamente dal ciclo di sparo; in tal modo ad ogni pressione del grilletto corrisponde la partenza di un solo proiettile e per sparare la cartuccia successiva \u00e8 necessario esclusivamente rilasciare e quindi tirare ancora il grilletto. Il ciclo \u00e8 garantito fino all'esaurimento delle cartucce.\nUno dei primi esempi di fucili semiautomatici \u00e8 stato il fucile Mondrag\u00f3n progettato nel 1907 dal generale Manuel Mondrag\u00f3n sulla base di un fucile bolt-action: fu adottato durante la rivoluzione messicana.\nOggi nel settore della caccia il fucile semiautomatico ottiene il maggiore gradimento soprattutto per il maggior numero di colpi offerto rispetto alle classiche doppiette e sovrapposti, il minor rinculo all'esplosione del colpo e minor costo per l'eventuale sostituzione della canna.\nGli inizi nel mondo.\nIn Italia l'azienda \"Cosmi\" incominci\u00f2 lo studio del fucile semiautomatico dal 1905. Rodolfo Cosmi applic\u00f2 al semiautomatico il sistema di apertura della doppietta per eliminare con facilit\u00e0 capsule eventualmente espulse dal fondello del bossolo. Poi pose il caricatore tubolare all'interno del calcio del fucile.\nSempre in Italia nel 1911 nasce la \"Fratelli Benelli Spa\" per la produzione di motociclette; tuttavia, gi\u00e0 dal 1910 l'ing. Giovanni Benelli si costruisce pezzo per pezzo una doppietta a cani esterni. Benelli si dedica quindi alla produzione artigianale di fucili, in particolare un semiautomatico calibro 12. Nel 1941 Giovanni Benelli realizza il primo semiautomatico calibro 12 con castello in speciale lega leggera (ergal) di propria invenzione e brevetto e con meccanica coperta da quattro brevetti, che sopperiva ai difetti del brevetto Browning. Doppietta e semiautomatico non saranno ancora prodotti. Il vero slancio avviene per\u00f2 solo negli anni '60 con la \"Benelli Armi\" in sodalizio con il meccanico progettista bolognese, Bruno Civolani e il suo progetto di semiautomatico, sempre calibro 12, a canna liscia. Nel 1967, su pressione del fratello Filippo e del nipote Paolo, fonda la Benelli Armi, attraverso la quale, con Bruno Civolani, realizza il progetto del sistema inerziale Benelli, che sfrutta l'inerzia delle masse anzich\u00e9 il tradizionale meccanismo a presa di gas, garantendo sicurezza ed affidabilit\u00e0. Da tale progetto nasce un automatico capace di sparare 5 colpi in meno di un secondo, dimostrandosi l'automatico pi\u00f9 veloce al mondo.\nIn Belgio, la \"Fabrique Nationale\" viene fondata nel 1889 per decisione del Governo che intende produrre il Mauser 1888 per l'Esercito nazionale e rendersi indipendente da produttori esteri di armi leggere. La Fabrique Nationale inizia cos\u00ec la produzione con brevetto della tedesca Mauser. Uno dei maggiori progettisti della Casa, Dieudonn\u00e9 J. Saive (1889 - 1973), realizza armi come la pistola semiautomatica Browning Hi-Power e il SAFN 49 ed il FAL. Nella seconda met\u00e0 degli anni '30, Saive comincia lo sviluppo di un fucile semiautomatico.\nNegli Stati Uniti d'America i primi prototipi furono semplicemente tentativi di convertire il fucile di inizi '900 da ripetizione ordinaria in semiautomatico. \"John Cantius Garand\", canadese, dovette far fronte a diverse peripezie prima di vedere adottato un suo progetto dall'esercito statunitense. Arriv\u00f2 al successo con il \"fucile semiautomatico, .30, T1E2\" diventato il 3 agosto 1933 \"Fucile semiautomatico, .30, M1\". Dopo due anni di collaudi, l'arma fu adottata ufficialmente il 9 gennaio 1936."}
{"id": "1339582", "revid": "767487", "url": "https://it.wikipedia.org/wiki?curid=1339582", "title": "Leonhard Hess Stejneger", "text": "Stejneger nacque a Bergen, in Norvegia, e studi\u00f2 legge e filosofia all'universit\u00e0 di Christiania (oggi Oslo). Ottenne un dottorato di filosofia ed inizi\u00f2 una breve carriera di avvocato. Comunque, si accrebbero sempre di pi\u00f9 i suoi interessi naturalistici e nel 1881 si trasfer\u00ec negli Stati Uniti ed inizi\u00f2 a lavorare alla Smithsonian sotto la supervisione di Spencer Fullerton Baird.\nPartecip\u00f2 a numerose spedizioni nel nord del continente nordamericano. Dal 1882 al 1883 venne inviato in una missione esplorativa sull'isola di Bering e in Kam\u010datka. Nel 1895 and\u00f2 sulle Isole del Commodoro a studiare le foche da pelliccia per l'U.S. Fish Commission. Vi ritorn\u00f2 una seconda volta nel 1922.\nAlla Smithsonian, fece una carriera graduale. Nel 1884 fu Assistente Curatore per gli uccelli, nel 1889 Curatore per i rettili, nel 1899 Curatore per i rettili e gli anfibi, e dal 1911 in poi fu Curatore Principale per la biologia, posto che mantenne fino alla morte, essendo stato esonerato dal ritiro da un decreto presidenziale.\nPubblic\u00f2 pi\u00f9 di quattrocento lavori scientifici su uccelli, rettili e foche, sull'erpetologia di Porto Rico e su altri argomenti.\nDurante il suo viaggio sull'isola di Bering, rimase affascinato dalla vita di Georg Wilhelm Steller, un naturalista del XVIII secolo che aveva visitato l'isola prima di lui. Nei decenni successivi fece ricerche sulla vita di Steller, un passatempo che culmin\u00f2 nella sua sola pubblicazione non scientifica, una biografia autorevole su Steller."}
{"id": "1339583", "revid": "11013401", "url": "https://it.wikipedia.org/wiki?curid=1339583", "title": "Giorni della bandiera", "text": ""}
{"id": "1339584", "revid": "1494169", "url": "https://it.wikipedia.org/wiki?curid=1339584", "title": "Cavalera", "text": ""}
{"id": "1339585", "revid": "1718925", "url": "https://it.wikipedia.org/wiki?curid=1339585", "title": "Razze italiane di maiale", "text": "A differenza delle razze cosmopolite, adattate mediante selezione ad una produzione di tipo industriale su larga scala, le razze italiane di maiale rispecchiano invece la lunga tradizione suinicola locale. Per queste razze esiste un registro anagrafico: una versione semplificata del libro genealogico nel quale vengono iscritti soggetti dei quali si ipotizza solamente o non si conosce con certezza il pedigree, senza controlli effettuati sulle abitudini riproduttive.\nAttualmente, le razze autoctone italiane riconosciute ufficialmente sono sei:\nIl registro anagrafico dei tipi genetici autoctoni conserva le informazioni genealogiche dei suini iscritti allo scopo di preservare tali razze, mantenendo un pool genetico il pi\u00f9 ampio possibile e promuovendone allo stesso tempo la valorizzazione a livello economico. Il registro \u00e8 tenuto dall'ANAS - Associazione Nazionale Allevatori Suini.\nSono in corso selezioni per ricostituire il pool genetico di altre razze:\nNel 1927, studi approfonditi portarono alla definizione di oltre 30 razze o variet\u00e0 di suini autoctoni; tuttavia, al giorno d'oggi la maggior parte di queste razze rustiche \u00e8 andata incontro all'estinzione."}
{"id": "1339591", "revid": "80339", "url": "https://it.wikipedia.org/wiki?curid=1339591", "title": "Sovetskaja Gavan", "text": ""}
{"id": "1339596", "revid": "125923818", "url": "https://it.wikipedia.org/wiki?curid=1339596", "title": "Armata Verde", "text": "L'Armata Verde (in russo: \u0417\u0435\u043b\u0451\u043d\u0430\u044f \u0410\u0440\u043c\u0438\u044f, trasl.: \"Zelyonaya Armiya\") o i Verdi, fu un insieme di formazioni combattenti, attive durante la guerra civile russa. Queste formazioni erano milizie locali semi-organizzate che si opponevano ai bolscevichi, bianchi e interventisti stranieri e combattevano per proteggere le loro comunit\u00e0 da requisizioni o rappresaglie effettuate da terzi. I Verdi erano politicamente e ideologicamente neutrali, ma a volte associati ai social-rivoluzionari. I Verdi godevano di un tacito appoggio in gran parte della Russia, tuttavia la loro componente principale, i contadini, erano in gran parte riluttanti a condurre una campagna attiva durante la guerra civile russa e alla fine si sciolsero dopo la vittoria dei bolscevichi nel 1922.\nStoria.\nIl governo sovietico cerc\u00f2 di costruire nei confronti dell'armata verde un'immagine anti-rivoluzionaria e anti-comunista. I funzionari comunisti provinciali hanno annunciato alle popolazioni locali che l'Armata Verde era semplicemente un'armata subordinata all'Armata Bianca e cio\u00e8 nemica della rivoluzione, nonostante il fatto che l'Armata Verde era generalmente altrettanto ostile ai bianchi quanto ai rossi. I bolscevichi esagerarono anche in merito all'influenza che avevano i kulaki nell'Armata Verde, che erano certamente rappresentati, ma non erano di certo la forza trainante del movimento.\nAll'inizio del 1921 i verdi scomparirono quasi completamente, sopraffatti dalle due maggiori fazioni in guerra: alcune tra le sue unit\u00e0 si arruolarono nell'Armata Rossa ma non furono pochi neppure coloro che scelsero l'Armata Bianca.\nQuella dell'Armata Verde fu un'esperienza limitata ma particolare, bench\u00e9 poco studiata, in grado di suggerire un'alternativa di socialismo (per cos\u00ec dire \"rurale\", egualitario e non autoritario) che si sarebbe potuta sviluppare in Russia o riprodurre altrove, ma anche indicativa della realt\u00e0 autonoma della Russia contadina rimasta per lo pi\u00f9 avulsa dalle dinamiche della rivoluzione d'ottobre.\nL'ideologia.\nI componenti batterono principalmente a favore e in difesa delle comunit\u00e0 di villaggio, tanto da costituire talvolta interi villaggi in armi. Le loro posizioni nel complesso erano prossime a quelle dei social-rivoluzionari, che in principio affiancarono i bolscevichi nella lotta rivoluzionaria. Essi sostenevano la distribuzione delle terre ai contadini rifiutandone per\u00f2 la socializzazione operata dal comunismo di guerra, sinonimo di requisizioni coatte, e difendevano nella maggior parte dei casi il modo di \"vita tradizionale\" a cui i contadini erano legati, che il potere bolscevico era intenzionato invece a sconvolgere. Rivendicavano inoltre ampie autonomie locali. Alcuni slogan dei Verdi erano: \"Per un comunismo senza bolscevichi!\", \"Per i Soviet senza bolscevichi!\".\nComposizione.\nEra costituita da unit\u00e0 di diverso orientamento politico (nazional-democratici, anarchici, nazionalisti ucraini, apolitici) spesso formate da contadini, e considerate quale autentica \"terza forza\" in campo. Si allearono infatti sia con l'Armata Rossa che con l'Armata Bianca e, in alcuni periodi, le combatt\u00e9 entrambe. Infine sostennero gli antibolscevichi \"preferendo intraprendere una disperata lotta solitaria per conto proprio per aiutare gli oppressori del passato, i Bianchi, a raggiungere la vittoria sopra gli oppressori del presente, i Rossi\".\nTattiche ed attivit\u00e0.\nMentre \u00e8 difficile distinguere tra altre forme di rivolte causate dai contadini, l'armata verde in special modo \u00e8 stata caratterizzata da una leadership concentrata seppur organizzata da unit\u00e0 ben distinte, mostrando un livello pi\u00f9 elevato di organizzazione rispetto alla maggior parte delle rivolte contadine.\nAd esempio, l'esercito verde di Aleksandr Antonov a Tambov aveva un personale medico, brigate di rinforzo e un complesso sistema di comunicazione e intelligence che impiegava donne, bambini e anziani. Particolarmente i movimenti \"verdi\" si sono sviluppati tra i tanti altri nelle regioni di Tambov, Novgorod, Tula, Ryazan, Tver, Voronezh, Kostroma, Syzran, Gomel, Kursk, Bryansk ed Orel.\nTuttavia le armate verdi furono particolarmente attive nel Caucaso, nella regione attorno al Volga (soprattutto a Tambov e Saratov) e in Ucraina. Costituite principalmente da contadini ma anche da disertori, il loro numero vari\u00f2 sensibilmente a seconda del periodo. I gruppi pi\u00f9 numerosi si trovavano nel sud dell'Ucraina ed erano le truppe guidate dall'atamano Nikifor Grigoriev e l'Armata Rosso-Verde del Mar Nero (di ideologia comunista) che arrivarono ad enumerare 15.000 unit\u00e0 ciascuna. Entrambi questi gruppi combatterono nel 1919 contro le truppe dell'Armata Bianca guidate da Anton Ivanovi\u010d Denikin.\nAltri gruppi numerosi furono quelli guidati dal generale Fostikov sul Caucaso e quelli che, nel 1920, si organizzarono in funzione anti-bolscevica lungo la regione del Volga, dopo che le misure emanate da Mosca per far fronte alla crisi economica di quell'anno si erano rivelate estremamente gravose per i contadini di quella zona. Assai numerose furono anche le truppe verdi sollevatesi nella regione di Tambov nel 1920 contro i bolscevichi, guidate da Aleksandr Antonov (si parla anche di \"Ribellione di Tambov\" o \"antonov\u0161\u010dina\") e prossime alle 50.000 unit\u00e0, represse dall'Armata Rossa dopo oltre un anno di scontri."}
{"id": "1339601", "revid": "1305772", "url": "https://it.wikipedia.org/wiki?curid=1339601", "title": "Fatebenefratelli", "text": "Fatebenefratelli \u00e8 il nome popolare dellOrdine ospedaliero di San Giovanni di Dio.\nPer estensione viene utilizzato anche per indicare gli ospedali fondati o gestiti dall'ordine:\nInoltre:"}
{"id": "1339606", "revid": "767487", "url": "https://it.wikipedia.org/wiki?curid=1339606", "title": "Martyrium", "text": "Martyrium \u00e8 il secondo album della band norvegese Antestor. L'album fu registrato e mixato tra la fine del 1994 e l'inizio del 1995 e, inizialmente, fatto circolare solo in pochissime copie autoprodotte, formate da un bootleg con cassetta. Dopo la pubblicazione per la Cacophonus Records di \"The Return of the Black Death\", nel 2000 fu ripubblicato dall'etichetta cristiana svedese EndTime Productions con una nuova veste grafica."}
{"id": "1339608", "revid": "1819104", "url": "https://it.wikipedia.org/wiki?curid=1339608", "title": "Tentomon", "text": " \u00e8 un Digimon di livello intermedio del media franchise giapponese \"Digimon\", che comprende anime, manga, giocattoli, videogiochi, carte collezionabili ed altri media.\n\"Tentomon\" \u00e8 il nome che condividono tutti i membri di questa particolare specie Digimon. Ci sono numerosi Tentomon diversi che appaiono in varie serie anime e manga di Digimon.\nL'apparizione pi\u00f9 conosciuta di Tentomon \u00e8 quella nell'anime \"Digimon Adventure\" come Digimon partner di Izzy Izumi.\nIl Tentomon di \"Digimon Adventure\" appare anche nella serie sequel \"Digimon Adventure 02\" e in tutti i film relativi ad \"Adventure\" e \"Adventure 02\". Compare inoltre in \"Digimon Adventure tri.\".\n\u00c8 principalmente un Digimon insetto, ma per met\u00e0 \u00e8 anche robot.\nTentomon \u00e8 doppiato in giapponese da Takahiro Sakurai (dando al Digimon un pesante accento del Kansai) e in italiano da Massimiliano Alto in \"Adventure\" e \"Last Evolution Kizuna\" e da Stefano Billi in \"Adventure 02\".\nAspetto e caratteristiche.\nIl nome \"Tentomon\" deriva parzialmente dalla parola giapponese \"tentoumushi\", che significa coccinella, e dal suffisso \"-mon\" (abbreviazione di \"monster\") che tutti i Digimon hanno alla fine del loro nome. Il significato del nome \"Tentomon\" \u00e8, quindi, \"mostro simile a una coccinella\".\nTentomon, tenendo fede al suo nome, assomiglia molto a una coccinella. Ha in totale sei zampe (quelle anteriori sono simili a lunghe braccia) e ognuna di esse presenta un artiglio grigio all'estremit\u00e0. Il suo dorso \u00e8 coperto dal guscio, simile nella trama a quelli propri delle coccinelle, che protegge le sue ali. Ha grandi occhi verdi e due antenne arancioni che si dipartono dalla sua testa. Quando parla, nonostante disponga di una bocca, questa non sembra mai muoversi.\nTentomon presenta un guscio, formato dalle sue elitre, molto resistente ed \u00e8 uno dei primi Digimon insetto a essere stato creato; tuttavia, gli manca l'aggressivit\u00e0. Mentre molti altri Digimon insetto di livello intermedio sono subdoli di natura, Tentomon mostra spesso comportamenti spensierati e da vero amante della natura, spesso fermandosi a odorare fiori o a dormire all'ombra degli alberi.\nApparizioni.\nTentomon compare la prima volta in \"Adventure\" quando Motimon digievolve Tentomon per proteggere Izzy da un Kuwagamon. Tentomon ammira molto il suo partner umano per la curiosit\u00e0 e l'intelligenza che lo contraddistinguono. Tentomon stesso \u00e8 un Digimon molto assennato e arguto che dimostra spesso intelligenza e perspicacia che ben corrispondono quelle del suo partner. \u00c8 un tipo molto alla mano e gli piace giocherellare in giro. Nella versione giapponese Tentomon parla in un dialetto tipico della zona del Kansai. Tentomon diventa presto uno di famiglia per gli Izumi, che conoscono il Digimon durante la battaglia con Myotismon nella prima stagione.\nTentomon appare anche nel film \"Our War Game!\" e nel suo sequel \"Diaboromon Strikes Back!\" per combattere contro il malvagio Digimon Diaboromon.\nTentomon \u00e8 l'unico Digimon di \"Adventure/Adventure 02\" a riuscire a digievolvere dal livello primario a quello evoluto in un solo episodio. Accade infatti in \"Il trionfo di MegaKabuterimon\", dove Tentomon regredisce prima al suo stadio primario di Pabumon quando Izzy perde la sua mente avida di sapere e si disinteressa completamente di lui, riuscendo infine a superdigievolvere al livello evoluto di MegaKabuterimon quando il suo partner umano torna in s\u00e9 e riesce a far brillare la sua Digipietra.\nIn \"Digimon Adventure tri.\" Tentomon e gli altri Digimon e Digiprescelti della prima generazione tornano nel ruolo di protagonisti e sono chiamati a difendere il mondo reale dagli attacchi dei Digimon infetti. Ha un ruolo fondamentale nel terzo film, quando resta solo a combattere contro Meicoomon e contro tutti i compagni infetti, a pochi minuti dal reboot di Digiworld, raggiungendo per la prima volta il livello Mega.\nAltre forme.\nIl nome \"Tentomon\" si riferisce solo alla forma di livello intermedio di questo Digimon. Durante le serie, Tentomon riesce a digievolvere in un certo numero di forme pi\u00f9 potenti, ognuna con nome ed attacchi speciali diversi. Tuttavia, il livello intermedio \u00e8 la sua forma di preferenza, nonch\u00e9 quella in cui passa la maggior parte del tempo, a causa della pi\u00f9 alta quantit\u00e0 di energia richiesta per rimanere a un livello pi\u00f9 alto.\nPabumon.\n \u00e8 la forma al livello primario di Tentomon. Il suo nome proviene da \"\"pabu\", forma alternativa di \"babu\", a sua volta diminutivo della parola giapponese \"baburu\"\", \"bolla\". \"Pabumon\" significa quindi \"mostro simile a una bolla\". \u00c8 un blob di colore verde con un ciuccio giallo in bocca.\nPabumon appare in \"Adventure\" quando Vademon sottrae a Izzy la sua mente avida di sapere e la sua Digipietra, causando una graduale perdita di potere in Tentomon. Tentomon regredisce quindi in Motimon, poi in Pabumon. Compare anche in un flashback di quando le Digiuova contenenti i Digimon prescelti si schiusero sull'Isola di File. Pabumon non \u00e8 in grado di parlare, ripete solo la parola \"Pabu\" proprio perch\u00e9 \u00e8 un Digimon di livello primario.\nMotimon.\n \u00e8 la forma al livello primo stadio di Tentomon. \u00c8 un blob rosa di forma cilindrica con occhi neri splendenti, un muso sinuoso a forma di W e due braccia che presentano tre artigli in via di sviluppo alle estremit\u00e0. Il nome \"Motimon\" viene dalla parola giapponese \"mochi\", un tipo di impasto di riso. Il nome di Motimon significa quindi \"mostro simile a un impasto di riso\".\nTentomon si presenta in questa forma quando Izzy arriva per la prima volta a Digiworld. Motimon riappare quando Izzy perde la sua Digipietra in favore di Vademon e il Digimon regredisce da Tentomon in Motimon, poi in Pabumon, per poi digievolvere fino al suo livello evoluto di MegaKabuterimon. Da quel momento in poi, il Digimon regredisce in Motimon solo dopo grandi consumi di energia nella forma di MegaKabuterimon. Inoltre, in questa forma Motimon assomiglia molto a uno dei fantasmi di Pacman.\nKabuterimon.\n \u00e8 la Digievoluzione al livello campione di Tentomon. Il nome \"Kabuterimon\" deriva parzialmente dalla parola giapponese \"kabutomushi\", che significa scarabeo. \"Kabuterimon\" significa quindi \"mostro simile a uno scarabeo\".\nKabuterimon \u00e8 un insetto maggiormente sviluppato di Tentomon ed \u00e8 modellato sui Dynastinae. Ha quattro zampe superiori, due zampe inferiori e un elmetto che ne ricopre il cranio e che nasconde i suoi occhi. Due paia di larghe ali si estendono dallo spazio tra le sue scapole, molto al di fuori e pi\u00f9 in alto rispetto al resto del suo corpo; presenta inoltre un grosso pungiglione sulla parte terminale della schiena, ma questo non viene mai usato in combattimento.\nKabuterimon appare per la prima volta nell'episodio \"L'avventura continua\", quando libera Andromon dal potere di un Ingranaggio Nero. Kabuterimon viene anche coinvolto nelle battaglie contro Devimon, Etemon e LadyDevimon. Kabuterimon appare anche nel film \"Our War Game!\", in cui Tentomon digievolve per cercare di combattere Infermon.\nIn \"Adventure 02\", l'Imperatore Digimon usa i dati raccolti sul cranio di Kabuterimon per la creazione di Kimeramon.\nIn \"Adventure tri.\" Tentomon partecipa alla battaglia contro i Kuwagamon infetti e a quella contro Alphamon digievolvendo Kabuterimon.\nMegaKabuterimon.\n \u00e8 la Digievoluzione al livello evoluto di Tentomon. Il prefisso \"Mega\" \u00e8 dato dalle enormi dimensioni del Digimon.\nL'aspetto di MegaKabuterimon \u00e8 molto simile a quella di Kabuterimon, ma con diverse sostanziali differenze: \u00e8 pi\u00f9 grande e massiccio di Kabuterimon, di colore rosso con mani blu. La forma del corno sul muso \u00e8 cambiata notevolmente, assumendo una forma che ricorda un'ascia o una lancia, e va a costituire l'arma primaria del digimon. Altra caratteristica di MegaKabuterimon \u00e8 che a differenza della sua forma campione, la schiena \u00e8 coperta da due spesse elitre, creando quindi una protezione molto efficace, tanto che un attacco di un Digimon potente come LadyDevimon non l'ha neanche scalfita; le elitre sembrano saldate e non si aprono mai, quindi per volare MegaKabuterimon emette un \"getto\" di fiamme dalla sua parte posteriore che gli fornisce spinta.\nKabuterimon superdigievolve in questa forma durante il combattimento con Vademon, assumendo la forma anche nelle battaglie successive contro i tirapiedi di Myotismon e, successivamente, contro quelli dei Padroni delle Tenebre. Tentomon perde l'abilit\u00e0 di digievolvere in questa forma quando Izzy libera il potere della sua Digipietra per liberare i Digimon Supremi. Successivamente, in \"Adventure 02\", Azulongmon usa uno dei suoi dodici Digicuori Iridescenti per permettere ai Digimon prescelti di digievolvere nuovamente al livello evoluto e quindi Tentomon riguadagna la forma. MegaKabuterimon torna nuovamente verso la fine della serie, impegnato a Hong Kong con Izzy, Kari e Gatomon per rispedire a Digiworld i Digimon apparsi l\u00ec. Raggiunge nuovamente questa forma nel terzo film di \"Digimon Adventure tri.\", prima di digievolvere per la prima volta al livello Mega.\nHerculesKabuterimon.\n \u00e8 la Digievoluzione al livello mega di Tentomon. Il prefisso \"Hercules\" indica l'enorme forza acquisita dal Digimon raggiungendo questo livello. \u00c8 un Digimon insetto, il cui aspetto ricorda lo scarabeo ercole.\nHerculesKabuterimon ha dimensioni simili a quelle di GrandKuwagamon: dal corpo interamente dorato, dispone di un corno e di enormi forbici. Riguadagna anche l'abilit\u00e0 di volo, persa al livello evoluto, che gli permette di muoversi a velocit\u00e0 supersonica.\nTentomon raggiunge per la prima volta questa forma nel terzo film della serie \"Digimon Adventure tri.\", \"Kokuhaku\", durante la battaglia contro Meicoomon, mentre tutti i suoi compagni hanno subito l'infezione e il reboot di Digiworld \u00e8 imminente. HerculesKabuterimon riesce all'ultimo istante a forzare l'avversario all'interno della distorsione, aiutato anche dai compagni mossi dalle sue parole contro l'infezione.\nCharacter song.\nTentomon dispone dell'\"image song\" \"Dengeki Rhapsody\" (\"Rapsodia da shock elettrico\") e un'altra in comune con Izzy (Umi Tenjin) chiamata \"Seikaijuu no Keshiki wo!\" (\"Il paesaggio del mondo intero!\"). In \"Digimon Adventure Tri.\" ne possiede una seconda, intitolata \"Kioku no Kakera -Tentomon Side-\"\nAccoglienza.\nSage Ashford di CBR ha classificato Tentomon come il quinto migliore Digimon di livello intermedio. Twinfinite ha classificato Tentomon come il sesto miglior Digimon dei Digiprescelti originali. Jeremy Gill di ReelRundown ha classificato HerculesKabuterimon come la quinta miglior Megadigievoluzione dei Digimon originali."}
{"id": "1339610", "revid": "1005847", "url": "https://it.wikipedia.org/wiki?curid=1339610", "title": "Stretto dei Tartari", "text": "Lo stretto dei Tartari (russo \u0422\u0430\u0442\u0430\u0440\u0441\u043a\u0438\u0439 \u043f\u0440\u043e\u043b\u0438\u0432, \"Tatarskij proliv\"; giapponese \u9593\u5bae\u6d77\u5ce1; cinese \u97c3\u977c\u6d77\u5cfd) \u00e8 un braccio di mare situato nell'Estremo Oriente russo; mette in comunicazione in mare di Ochotsk a nord con il mar del Giappone a sud, separando l'isola di Sachalin (ad oriente) dalla costa orientale russa (ad occidente).\nGeografia.\nLo stretto, all'incirca compreso fra i paralleli 54\u00b0N e 47\u00b0N, si allunga in senso sud-nord per 633\u00a0km, la larghezza varia tra i 324 (dell'imboccatura meridionale) e i 40\u00a0km, ed \u00e8 di 7,3\u00a0km del punto pi\u00f9 stretto, chiamato \"stretto di Nevel'skoj\", che lo collega al liman dell'Amur. La profondit\u00e0 \u00e8 scarsa, in media circa 8 metri. Nella parte sud-orientale dello stretto si trova l'isola di Moneron. Sfocia sul lato continentale il fiume Tumnin.\nLa temperatura media delle sue acque non supera, in estate, i 10-12 \u00b0C; in inverno e primavera si osservano invece estesi congelamenti delle acque superficiali.\nVista la durezza del clima della zona, le sue coste sono poco popolate e non esistono grandi citt\u00e0; le maggiori sono Nikolaevsk-na-Amure e Sovetskaja Gavan' sul continente (Territorio di Chabarovsk), Aleksandrovsk-Sachalinskij, Uglegorsk e Cholmsk sull'isola di Sachalin."}
{"id": "1339613", "revid": "95014", "url": "https://it.wikipedia.org/wiki?curid=1339613", "title": "Mothia", "text": ""}
{"id": "1339625", "revid": "115751", "url": "https://it.wikipedia.org/wiki?curid=1339625", "title": "Tesoro di Domagnano", "text": "Il cosiddetto tesoro di Domagnano \u00e8 un corredo di gioielli dell'epoca gota del V-VI secolo appartenuti a una principessa o una dama gota; i gioielli vennero scoperti nel 1892-1893 in localit\u00e0 Paderna del castello di Domagnano nella Repubblica di San Marino.\nDescrizione.\nIl tesoro, ora diviso tra vari musei, \u00e8 cos\u00ec composto:\nI diversi elementi del corredo sono divisi tra i seguenti musei:\nAlla Galleria Sabauda di Torino \u00e8 poi conservato un ulteriore elemento di collana con pendente, che presenta la stessa forma e lo stesso sistema di costruzione degli altri; non \u00e8 tuttavia considerato parte del tesoro.\nRicostruzione sperimentale.\nNegli anni 2004-2006 viene promosso, su impulso del Rotary Club San Marino e della Fondazione Cassa di Risparmio della Repubblica di San Marino \u2013 S.U.M.S., un progetto di riproduzione sperimentale dei gioielli. Le ricostruzioni, eseguite utilizzando tecniche compatibili con gli strumenti e le disponibilit\u00e0 antiche, secondo le metodiche dell\u2019archeologia sperimentale, sono esposte presso il Museo di Stato, nella sezione di Archeologia del Territorio."}
{"id": "1339632", "revid": "119761993", "url": "https://it.wikipedia.org/wiki?curid=1339632", "title": "Alluminato di sodio", "text": "L'alluminato di sodio \u00e8 il nome di una serie di ossidi e idrossidi complessi contenenti sodio e alluminio. In generale vengono chiamati \"alluminato di sodio\" i composti avente formula Na[Al(OH)4] (presente nelle soluzioni acquose di alluminato di sodio) e NaAlO2 (forma anidra, considerabile la combinazione di 1\u00a0mol di Na2O ed una di Al2O3).\n\u00c8 un importante composto chimico inorganico che viene prodotto principalmente dall'idrossido di alluminio.\nProduzione.\nL'alluminato di sodio \u00e8 formato immergendo alluminio (se polverizzato la reazione \u00e8 molto pi\u00f9 veloce) in una soluzione di idrossido di sodio.\n2 NaOH + 2 Al + 6 H2O \u2192 2 Na[Al(OH)4] + 3 H2\u2191\nIl processo \u00e8 accompagnato da un'ingente produzione di idrogeno e calore.\nAlla fine della dissoluzione dell'alluminio, la soluzione viene fatta raffreddare, quindi si viene a creare una ingente massa solida di alluminato contenente circa 70% dei prodotti utilizzati.\nIl resto, nel migliore dei casi, \u00e8 composto dall'acqua e dell'idrogeno liberato, successivamente l'alluminato in forma di Na[Al(OH)4] viene deidratato ad NaAlO2 e purificato utilizzando un coagulante che incrementa la flocculazione dell'alluminato di sodio. \nUsi.\nNella tecnologia edilizia, l'alluminato sodico viene addizionato al cemento per accelerare la sua solidificazione. \u00c8 anche utilizzato nella produzione della carta.\nL'alluminato sodico \u00e8 un prodotto intermedio nel processo Bayer, che vede come obiettivo la separazione dell'allumina (ossido di alluminio) dalle impurit\u00e0 presenti nella bauxite come da reazione:\nCos\u00ec facendo si ottiene allumina pura al 99%, materia prima nel processo HALL per la produzione industriale di alluminio metallico."}
{"id": "1339634", "revid": "965226", "url": "https://it.wikipedia.org/wiki?curid=1339634", "title": "Mitch McConnell", "text": "Biografia.\nPrimi anni.\nMcConnell \u00e8 nato a Sheffield, in Alabama, da Addison Mitchell McConnell (1917-1990) e Julia Odene Shockley (1919-1993). \u00c8 poi cresciuto nella vicina Athens, in Alabama. Nel 1956, la sua famiglia si trasferisce a Louisville, nel Kentucky, dove ha frequentato la duPont Manual High School. Nel 1964 si \u00e8 laureato con lode presso l'Universit\u00e0 di Louisville con una laurea in scienze politiche. \u00c8 stato presidente del corpo studentesco e membro della fratellanza Phi Kappa Tau. Si \u00e8 laureato anche nel 1967 all'Universit\u00e0 del Kentucky College in Legge.\nCarriera militare.\nEntr\u00f2 nella 100\u00aa divisione della US Army Reserve, a Louisville, Kentucky, durante il suo ultimo semestre di universit\u00e0.\nVita privata.\nDal 1993 \u00e8 sposato con Elaine Chao, donna politica repubblicana, dal 2017 al 2021 Segretario dei Trasporti degli Stati Uniti d'America nell'amministrazione di Donald Trump."}
{"id": "1339639", "revid": "144796", "url": "https://it.wikipedia.org/wiki?curid=1339639", "title": "Armand Jacques Leroy de Saint-Arnaud", "text": "Fu ministro della guerra sino alla guerra di Crimea, quando fu nominato comandante in capo dell'esercito d'Oriente.\nBiografia.\nNel 1814, collegiale del \"lyc\u00e9e Napol\u00e9on\", lavor\u00f2 alle fortificazioni di Parigi e dopo la caduta di Napoleone si arruol\u00f2 nella guardia nazionale a cavallo di Parigi. Si guadagn\u00f2 allora il soprannome di \"Achille\" e adott\u00f2 il patronimico de Saint-Arnaud. Tent\u00f2 di entrare nelle guardie del corpo del re, compagnia Gramont, ma fu respinto. Entr\u00f2 dunque in un reggimento di fanteria, ma dovette dare le dimissioni dopo aver sfidato a duello il proprio comandante.\nSi arruol\u00f2 quindi nel 1821 in un reggimento di volontari in partenza per la Grecia per combattere contro i turchi. Ritornato in Francia condusse un'esistenza irregolare prima di essere reintegrato nell'esercito nel 1827 col grado di sottotenente. Fu allora assegnato al 49\u00ba Reggimento di fanteria di stanza a Vannes. Destinato partire per la Martinica, diede nuovamente le dimissioni e ricominci\u00f2 la propria vita avventurosa. Si guadagn\u00f2 da vivere come insegnante di lingue, di musica e di scherma, e recit\u00f2 col nome d'arte di \"Florival\".\nDovette attendere il 1831 per lanciare definitivamente la propria carriera, quando incontr\u00f2 il generale Bugeaud. Nominato tenente il 9 dicembre 1831, divenne ufficiale d'ordinanza di Bugeaud e prese parte alla repressione della rivolta vandeana del 1832 ; fu in seguito incaricato di scortare la duchessa di Berry da Blaye a Palermo.\nLa sua carriera militare cominci\u00f2 realmente quando, per via di debiti e scandali privati dovette riparare in Algeria come capitano della legione straniera; ebbe modo di distinguersi all'assedio di Costantina e ricevette la croce della Legion d'onore. Nel 1840, quando fu autorizzato da un'ordinanza reale ad assumere il nome di Leroy de Saint-Arnaud, il generale Schramm lo defin\u00ec \u00abufficiale ardito e militare valoroso; si distinse pi\u00f9 volte, degno di avanzamento\u00bb.\nNel 1841, nominato \"chef de bataillon\", ebbe il comando del 1\u00ba Reggimento Zuavi, e nel 1842 divenne tenente colonnello del 53\u00ba Reggimento di fanteria leggera.\nNel 1848 Saint Arnaud, maggior generale, ebbe il comando di una brigata durante i moti rivoluzionari, a Parigi. Al ritorno in Africa, dovuto forse al fatto che Luigi Napoleone lo considerava potenzialmente un capo militare al servizio di un eventuale colpo di Stato, nel corso di una spedizione in Cabilia Saint Arnaud diede prova di s\u00e9 come comandante in capo e in forza di ci\u00f2 fu richiamato in patria come generale di divisione (luglio 1851).\nSuccedette al maresciallo Magnan come ministro della guerra e sovrintese alle operazioni militari del colpo di Stato del 2 dicembre 1851 che port\u00f2 allo scioglimento dell'Assemblea Nazionale e alla salita al trono di Luigi Napoleone come Napoleone III. \u00abQuel generale aveva lo stato di servizio di uno sciacallo\u00bb, ebbe a dire Victor Hugo.\nUn anno dopo divenne maresciallo di Francia e senatore, restando a capo del ministero della guerra fino al 1854, quando fu posto al comando, nonostante la salute malferma, delle forze francesi impegnate nella guerra di Crimea al fianco del collega britannico Lord Raglan. Condusse brillantemente la battaglia dell'Alma (20 settembre 1854), ma minato da lungo tempo da una pericardite, contrasse il colera, e il 26 settembre mise il comando nelle mani di Canrobert; mor\u00ec a bordo della nave \"Berthollet\" diretta a Costantinopoli. Il suo corpo, riportato in Francia, fu tumulato all'H\u00f4tel des Invalides."}
{"id": "1339640", "revid": "287204", "url": "https://it.wikipedia.org/wiki?curid=1339640", "title": "Scott Fahlman", "text": "Ha conseguito il dottorato di ricerca presso il MIT nel 1977 ed \u00e8 attualmente professore di informatica alla Carnegie Mellon University. \u00c8 noto per aver creato l'\"emoticon\", che ha usato per la prima volta in un messaggio inviato a una bacheca elettronica della Carnegie Mellon nel settembre del 1982, proponendo di usare le \"faccine\" per distinguere post seri da messaggi pi\u00f9 scherzosi.\nQuesto \u00e8 il post originale:\nIl post, che era stato perduto, \u00e8 stato cercato e ritrovato in rete nel 2002 da un team di informatici esperti per convalidare il primato di Fahlman, ancora in discussione."}
{"id": "1339642", "revid": "339392", "url": "https://it.wikipedia.org/wiki?curid=1339642", "title": "Suprema Corte di Cassazione", "text": ""}
{"id": "1339645", "revid": "640469", "url": "https://it.wikipedia.org/wiki?curid=1339645", "title": "Jim Bunning", "text": "Prima di intraprendere la carriera politica, ha giocato nella Major League Baseball (MLB) come lanciatore per 17 stagioni.\nCarriera in Major League Baseball.\nHa debuttato in MLB il 20 luglio 1955 giocando per i Detroit Tigers. Ha giocato la sua ultima partita il 3 settembre 1971 con i Philadelphia Phillies.\nIn carriera ha un record di 224 vittorie e 184 sconfitte; ha messo a segno un totale di 2855 strikeout e la sua media PGL (ERA) \u00e8 stata di 3,27. Ha giocato 9 All-Star Game: nel 1957, 1959 (solo la prima partita), 1961, 1962 (entrambe le partite), 1963-1964, 1966.\n\u00c8 stato uno dei pochi lanciatori a realizzare un perfect game, il 21 giugno 1964 quando giocava per i Philadelphia Phillies.\nNel 1966 \u00e8 stato eletto membro della Baseball Hall of Fame."}
{"id": "1339648", "revid": "729019", "url": "https://it.wikipedia.org/wiki?curid=1339648", "title": "Alluminato", "text": "Uno ione alluminato \u00e8 un anione anfotero dell'alluminio, di formula AlO2-. \nUn alluminato \u00e8 un composto chimico contenente il suddetto ione.\nApplicazioni.\nGli alluminati vengono utilizzati nella produzione del cemento, come additivi per accelerare la solidificazione.\nSali.\nI sali alluminati pi\u00f9 conosciuti sono l'alluminato di sodio e l'alluminato di potassio."}
{"id": "1339650", "revid": "120822158", "url": "https://it.wikipedia.org/wiki?curid=1339650", "title": "Riserva naturale Vall\u00e9e de Mai", "text": "La riserva naturale Vall\u00e9e de Mai \u00e8 un'area naturale protetta situata sull'isola di Praslin, nelle Seychelles. Dal 1983 l'area \u00e8 stata iscritta tra i Patrimoni dell'Umanit\u00e0 dell'UNESCO.\nFlora.\nL'area \u00e8 in gran parte ricoperta da una foresta di cocco delle Seychelles (\"Lodoicea maldivica\"), una palma endemica che ha i semi pi\u00f9 grandi di qualsiasi altra specie vegetale; cresce in formazioni miste con altre arecaceae (\"Nephrosperma vanhoutteanum\", \"Phoenicophorium borsigianum\", \"Roscheria melanochaetes\", \"Verschaffeltia splendida\" e \"Deckenia nobilis\").Altre specie degne di nota sono \"Chrysobalanus icaco\" (Chrysobalanaceae), \"Dodonaea viscosa\" (Sapindaceae), \"Planchonella obovata\" (Sapotaceae), e le endemiche \"Dillenia ferruginea\" (Dilleniaceae) e \"Paragenipa lancifolia\" (Rubiaceae).\nFauna.\nLa fauna della riserva include specie endemiche di uccelli, mammiferi, rettili, crostacei e chiocciole.\nTra gli uccelli meritano di essere menzionati il piccione blu delle Seychelles (\"Alectroenas pulcherrimus\"),\nil vasa minore (\"Coracopsis nigra barklyi\"), il salangana delle Seychelles (\"Aerodramus elaphrus\"), il bulbul delle Seychelles (\"Hypsipetes crassirostris\") e la nettarinia delle Seychelles (\"Cinnyris dussumieri\"). \u00c8 presente inoltre il gheppio delle Seychelles (\"Falco araeus\"), l'unica specie di rapace che nidifica su queste isole.\nFra i rettili presenti vanno citati il camaleonte tigre delle Seychelles (\"Archaius tigris\"), diverse specie di gechi (\"Ailuronyx seychellensis\", \"Phelsuma astriata\", \"Phelsuma sundbergi\") e di scinchi (\"Trachylepis sechellensis\", \"Trachylepis wrightii\", \"Janetaescincus braueri\", \"Pamelaescincus gardineri\"), e i serpenti \"Lamprophis geometricus\", \"Lycognathophis seychellensis\" e \"Indotyphlops braminus\"."}
{"id": "1339656", "revid": "66387", "url": "https://it.wikipedia.org/wiki?curid=1339656", "title": "Videocassette", "text": ""}
{"id": "1339659", "revid": "11014205", "url": "https://it.wikipedia.org/wiki?curid=1339659", "title": "Sodio alluminato", "text": ""}
{"id": "1339662", "revid": "11014211", "url": "https://it.wikipedia.org/wiki?curid=1339662", "title": "Alluminato sodico", "text": ""}
{"id": "1339665", "revid": "529641", "url": "https://it.wikipedia.org/wiki?curid=1339665", "title": "Algoritmo online", "text": "In informatica, con la locuzione algoritmo online si intende un algoritmo, per la risoluzione di un problema, che deve fornire dei risultati pur non avendo a disposizione, inizialmente, alcuni dei dati in ingresso.\nPi\u00f9 precisamente, l'algoritmo riceve in ingresso una generica sequenza \u03c3 di input di cui, per ogni termine \u03c3i, deve fornire una risposta o prendere una decisione, basandosi solo sugli input ricevuti fino a tale istante, \u03c3j con j \u2264 i.\nA questa tipologia si contrappone la definizione di \"algoritmo offline\" che designa i classici algoritmi, i quali possiedono tutti i dati d'ingresso fin dall'inizio dell'elaborazione, ovvero tutta la sequenza \u03c3.\nCompetitivit\u00e0.\nMancando alcuni dati di ingresso, il costo della strategia offerta da un algoritmo online sar\u00e0 superiore rispetto a quello che un algoritmo offline pu\u00f2 offrire. Lo studio dell'efficienza di questo tipo di algoritmi \u00e8 limitato dal fatto che, in genere, non si conosce la distribuzione di probabilit\u00e0 dei possibili input che si possono avere.\nPer lo studio di questo tipo di algoritmi si utilizza quindi una tecnica detta \"analisi competitiva\", che consiste nel rapportare il costo dell'algoritmo online al costo dell'algoritmo offline ottimo che risolve il medesimo problema conoscendo tutti gli input sin dall'inizio.\nL'analisi competitiva permette di valutare un parametro detto \u03b1-competitivit\u00e0 (o c-competitivit\u00e0) di un algoritmo online. Dato un algoritmo online A, il cui costo \u00e8 CA ed un algoritmo offline ottimo OPT il cui costo \u00e8 COPT, l'algoritmo A \u00e8 \u03b1-competitivo se per ogni possibile sequenza di input \u03c3 si ha:\nformula_1\nDove \u03b1 e \"c\" sono costanti tra loro indipendenti all'aumentare delle quali diminuisce la competitivit\u00e0 dell'algoritmo. Nella definizione classica di \u03b1-competitivit\u00e0 la costante \"c\" \u00e8 assente (ovvero ha valore nullo), la sua introduzione si rende per\u00f2 necessaria in vari contesti."}
{"id": "1339667", "revid": "287204", "url": "https://it.wikipedia.org/wiki?curid=1339667", "title": "Alluminato di potassio", "text": "L'alluminato di potassio \u00e8 il sale di potassio dell'acido alluminico.\nLa sua formula bruta \u00e8 KAlO2.\n\u00c8 un sale alcalino utilizzato, come l'alluminato di sodio, come acceleratore nella solidificazione del cemento.\nSintesi.\nViene prodotto, in modo analogo all'alluminato di sodio, dalla reazione dell'alluminio metallico con una soluzione acquosa di potassa caustica."}
{"id": "1339669", "revid": "212348", "url": "https://it.wikipedia.org/wiki?curid=1339669", "title": "David Vitter", "text": "Biografia.\nDopo aver ricevuto dei bachelor dall'Universit\u00e0 di Harvard e dall'Universit\u00e0 di Oxford, Vitter si laure\u00f2 in legge nel 1988. Prima di entrare in politica esercit\u00f2 la professione di avvocato e insegn\u00f2 alla Loyola University New Orleans.\nDal 1992 al 1999 fu membro della Camera dei Rappresentanti della Louisiana, finch\u00e9 non fu eletto alla Camera dei Rappresentanti nazionale, in un'elezione speciale per decretare il successore del dimissionario Bob Livingston.\nNel 2002 Vitter pianific\u00f2 la campagna elettorale per governatore, ma fu costretto a ritirarsi in seguito a uno scandalo di natura sessuale.\nDue anni dopo si candid\u00f2 per il Senato e vinse le elezioni. Nel 2010 fu poi rieletto per un secondo mandato.\nNel 2015 si candida a governatore della Louisiana ma viene sconfitto dall'avversario democratico John Bel Edwards.\nDi ideologia fortemente conservatrice, Vitter ha spesso esposto le proprie opinioni contrarie ai matrimoni gay, all'aborto, al controllo delle armi, al gioco d'azzardo e al sesso prematrimoniale.\nLa carriera politica di Vitter \u00e8 stata spesso ostacolata dalle accuse secondo cui avrebbe avuto svariati rapporti con delle prostitute. Egli ha sempre cercato di mantenere privata la questione, ma ha ammesso la sua implicazione nei fatti di cui era stato accusato e si \u00e8 scusato con sua moglie per gli sbagli commessi."}
{"id": "1339672", "revid": "81195", "url": "https://it.wikipedia.org/wiki?curid=1339672", "title": "Chimica qualitativa", "text": ""}
{"id": "1339677", "revid": "23", "url": "https://it.wikipedia.org/wiki?curid=1339677", "title": "Alluminato di berillio", "text": ""}
{"id": "1339678", "revid": "1851848", "url": "https://it.wikipedia.org/wiki?curid=1339678", "title": "Giampaolo Ceramicola", "text": "Carriera.\nCalciatore.\nLa sua prima esperienza professionistica risale alla stagione 1981-1982 con la maglia del , in Serie B. La stagione si conclude con la retrocessione dei romagnoli e il giovane Ceramicola viene ceduto in prestito alla , sempre nel campionato cadetto. Nella squadra del presidente Marcello Melani, il difensore si distingue per dinamismo e acume tattico ed \u00e8 una pedina fondamentale nello scacchiere dell'allenatore Enzo Riccomini. Viene schierato sia nel ruolo di difensore sia in quello di centrocampista, disponendo di un buon piede, discreta elevazione e ottima tecnica di base. L'anno successivo, forte di 21 presenze in cadetteria con la maglia arancione, che contribuiscono in modo determinante alla salvezza della squadra, torna al Rimini, che milita in Serie C1. Dal 1983 al 1986 milita nel Rimini e nell'.\nNel 1986 passa al Brescia e arriva l'opportunit\u00e0 di giocare in Serie A. Nel primo campionato in massima categoria colleziona 24 presenze e mette a segno un gol alla 25\u00aa giornata, nella partita Torino-Brescia (2-2). Negli anni successivi veste le maglie di , , e , alternandosi tra Serie A e B. Nel 1991 viene acquistato dal , con cui ottiene, al secondo tentativo, la promozione in massima serie, ma l'esperienza in Serie A dura solo una stagione, dato che i pugliesi patiscono una brutta retrocessione. Dopo il negativo campionato cadetto 1994-1995, che si conclude con la retrocessione del Lecce in Serie C1, Ceramicola lascia il Salento e si trasferisce a Reggio Calabria, dove con la maglia della disputa un campionato di Serie B. Nel 1997 chiude la carriera professionistica al .\nAllenatore.\nDopo aver allenato nelle categorie dilettantistiche il Misano e il Fontanelle di Riccione, dal 2009 entra a far parte dello staff di Egidio Notaristefano, che segue rivestendo il ruolo di vice-allenatore alla , al e poi all'. \nNella stagione 2016-2017 ricopre l'incarico di allenatore della formazione sammarinese della , a cui fanno seguito le esperienze da vice allenatore della e della squadra di club del , frammezzate da un'esperienza in Senegal alla Mbour Petite Cote."}
{"id": "1339682", "revid": "115683869", "url": "https://it.wikipedia.org/wiki?curid=1339682", "title": "Gerardo di Csan\u00e1d", "text": "Biografia.\nLa sua agiografia \u00e8 derivata in gran parte da leggende postume, proliferate dal XII secolo sino addirittura al Novecento. In effetti, le notizie sicure sul suo conto, soprattutto quelle precedenti al 1030 (anno della sua nomina a vescovo di Csan\u00e1d), sono molto scarse.\nOriginario di Venezia o comunque del Veneto, nacque sul finire del X secolo. Non \u00e8 assolutamente certa la sua appartenenza alla famiglia patrizia dei Sagredo, notizia che compare per la prima volta nella seconda edizione del \"Catalogus sanctorum\" di Pietro Natali, edita nel 1516. Sarebbe venuto alla luce un 23 aprile, motivo per cui fu battezzato con il nome del santo del giorno, san Giorgio martire.\nLa \"Legenda maior\", oggi considerata molto fantasiosa, lo vorrebbe oblato sin dai primissimi anni di vita e quindi monaco benedettino, priore e abate del monastero di San Giorgio Maggiore. Frattanto avrebbe assunto il nome del padre Gerardo, che era morto in Terrasanta.\nIn seguito Gerardo avrebbe intrapreso lui stesso un viaggio in Palestina, ma non vi sarebbe mai arrivato: convinto dall'abate ungherese Rasina, si diresse invece verso il regno dei Magiari (allora retto da Stefano il santo) per evangelizzare i pagani; questo accadeva nel corso degli anni 1030.\nDopo aver passato, forse, un periodo di isolamento nell'eremo di Beel, si mise in contatto con re Stefano che lo chiam\u00f2 a corte come precettore di suo figlio Emerico. Nel frattempo lo coinvolse alla sua politica di cristianizzazione e nel 1037 lo nomin\u00f2 primo vescovo della neoistituita diocesi di Csan\u00e1d.\nIn questo periodo avrebbe scritto la \"Deliberatio supra hymnum trium puerum\", un'opera incompiuta attorno al cantico dei tre fanciulli nella fornace dal Libro di Daniele. Il testo, in realt\u00e0, divaga spesso su tutt'altri argomenti e l'autore dimostra una cultura filosofica e letteraria non indifferente. Alcuni aspetti dell'opera fanno collocare Gerardo tra gli esponenti dell'antidialettica o comunque dell'esegesi simbolico-allegorica fiorita all'epoca nell'ambito monastico. Sono inoltre tramandate alcune interessanti informazioni, quali le eresie ancora radicate nella penisola Balcanica (bogomili) e nell'Italia del nordest. Nella stessa, Gerardo afferma di aver scritto anche altre opere e nel 1982 Felix Heinzer gli ha attribuito alcuni frammenti di sermoni mariani.\nIl martirio.\nDopo la morte di re Stefano (1038) l'Ungheria fu sconvolta dalle lotte per la successione. In questo periodo, Gerardo si sarebbe allontanato dagli ambienti reali e avrebbe mantenuto un atteggiamento di equidistanza, senza tuttavia rinunciare all'appoggio di Pietro Orseolo, il nipote di Stefano sostenuto dall'imperatore Enrico III e opposto all'usurpatore Samuele Aba. Nel 1044 fu Pietro a prevalere, ma la sempre maggiore ingerenza del Sacro Romano Impero provoc\u00f2 un malcontento generale sfociato in disordini e tentativi di congiura. A ci\u00f2 si aggiungeva una ribellione di pagani alla testa del pecenego Vata.\nIn questo momento Gerardo pass\u00f2 alla fazione che sosteneva l'insediamento del principe Andrea. Il 24 settembre 1046, mentre si recava a Buda per accogliere il pretendente al trono, fu attaccato dalle milizie di Vata. Legato ad un carretto, fu trascinato sulla cima del monte Kelen (da allora noto come monte San Gerardo) e fu fatto precipitare nel Danubio.\nLa fama di san Gerardo si diffuse molto rapidamente e nel 1083 papa Gregorio VII ne riconobbe il culto pubblico insieme a santo Stefano e sant'Emerico. Nel 1986 \u00e8 stato dichiarato patrono principale della diocesi di Zrenjanin."}
{"id": "1339685", "revid": "66387", "url": "https://it.wikipedia.org/wiki?curid=1339685", "title": "Camillo Benso Conte di Cavour", "text": ""}
{"id": "1339687", "revid": "339392", "url": "https://it.wikipedia.org/wiki?curid=1339687", "title": "Szent Gell\u00e9rt", "text": ""}
{"id": "1339698", "revid": "729019", "url": "https://it.wikipedia.org/wiki?curid=1339698", "title": "Aldabra", "text": "Aldabra \u00e8 il secondo pi\u00f9 grande atollo corallino al mondo.\nAffiora nell'Oceano Indiano, ed \u00e8 raramente visitato: ospita la gran parte degli esemplari di tartarughe giganti di Aldabra viventi, circa 100.000 capi. Questo gruppo di isole \u00e8 stato inserito tra i Patrimoni dell'umanit\u00e0 dell'UNESCO. L'atollo \u00e8 noto anche per le sue tartarughe verdi, le Eretmochelys imbricata e gli uccelli, compreso il Dryolimnas, l'ultimo degli uccelli dell'Oceano Indiano incapaci di volare. Dal punto di vista politico Aldabra fa parte delle Seychelles.\nGeografia.\nL'atollo appartiene al Gruppo di Aldabra, uno degli arcipelaghi delle Isole Esterne delle Seychelles. L'atollo si trova 424 chilometri a nord-ovest del Madagascar, e 1150\u00a0km a sud-ovest di Mah\u00e9, la citt\u00e0 pi\u00f9 importante dell'arcipelago. Le Isole Comore si trovano 352 chilometri a sud-ovest di Aldabra. L'atollo di Aldabra, insieme a \u00cele Desroches ed al Gruppo di Farquhar, fece parte del Territorio Britannico dell'Oceano Indiano dal 1965 fino al raggiungimento dell'indipendenza nel 1976.\nL'atollo \u00e8 il secondo pi\u00f9 esteso del mondo dopo quello dell'isola Christmas (Kiribati). \u00c8 lungo 34 chilometri, largo 14,5, alto 8 metri sul livello del mare e copre una superficie di 155,4\u00a0km\u00b2. La laguna, nel suo complesso, occupa 224\u00a0km\u00b2, di cui circa i due terzi emergono durante la bassa marea.\nL'atollo \u00e8 composto da un anello di quattro isole maggiori (in senso antiorario):\nEsistono altre quaranta piccole isole e scogli, la maggior parte dei quali situati all'interno della laguna: \u00cele aux Cendres, \u00cele Michel, \u00cele Esprit, \u00cele Moustiques, \u00celot Parc, \u00celot Emile, \u00celot Yangue, \u00celot Dubois, \u00celot Magnan, \u00cele Lanier, Champignon des Os, Euphrate, Grand Mentor, Grand \u00ceIot, Gros \u00ceIot Gionnet, Gros \u00ceIot S\u00e9same, Heron Rock, Hide Island, \u00cele aux Aigrettes, \u00cele aux C\u00e8dres, \u00celes Chalands, \u00cele Fangame, \u00cele H\u00e9ron, \u00cele Michel, \u00cele Suacco, \u00cele Sylvestre, \u00cele Verte, \u00celot D\u00e9der, \u00celot du Sud, \u00celot du Milieu, \u00celot du Nord, \u00celot Macoa, \u00celot Marquoix, \u00celots Ni\u00e7ois, \u00celot Salade, Middle Row Island, Nobby Rock, North Row Island, Petit Mentor, Petit Mentor Endans, Petits \u00ceIots, Pink Rock, Table Ronde.\nStoria.\nAldabra venne visitata dai navigatori portoghesi nel 1511. Le isole erano gi\u00e0 conosciute agli arabi, i quali le diedero il nome. A met\u00e0 del diciottesimo secolo passarono sotto il controllo della colonia francese di R\u00e9union, da dove partivano le spedizioni volte alla cattura delle tartarughe giganti. Nel 1810 Aldabra pass\u00f2 sotto la Gran Bretagna insieme a Mauritius, a R\u00e9union, alle Seychelles e ad altre isole minori. R\u00e9union ridivent\u00f2 francese, e Mauritius riprese il controllo di Aldabra con il resto delle Seychelles. Gli abitanti dell'isola vennero spostati sulle Seychelles.\nL'insediamento abbandonato di \"Picard\", nel sud-ovest dell'isola, attualmente ospita l\u2019Ufficiale delle Ricerche, l\u2019Amministratore dell\u2019Isola ed altri ranger e personale. Non esistono altri abitanti permanenti. Le isole sono gestite dalla \"Seychelles Island Foundation\".\nIl Gruppo di Aldabra comprende anche l'isola di Assunzione e gli atolli di Astove e Cosmoledo.\nUccelli marini.\nTra gli uccelli marini che si riproducono in massa su Aldabra vi sono le pi\u00f9 belle specie dei tropici. Mentre nelle altre isole dell'oceano Indiano la maggior parte delle colonie di uccelli marini ha sofferto i danni derivanti dalla presenza umana, dal turismo e dall'introduzione di gatti, cani e topi che predano le uova o i piccoli, Aldabra \u00e8 rimasta relativamente incontaminata e ospita le pi\u00f9 grosse colonie di fregate della regione. Questi uccelli marini rubano spesso il cibo ai fetonti dalla coda rossa e a quelli dalla coda bianca, che si riproducono sull'atollo. Pi\u00f9 piccolo della fregata, il fetonte \u00e8 lungo 50\u00a0cm e presenta sulla coda un nastro di piume pi\u00f9 o meno della stessa lunghezza. Su Aldabra vive anche la sterna \"fairy\", che stranamente nidifica sugli alberi e il cui piumaggio interamente bianco contrasta col becco nero."}
{"id": "1339701", "revid": "767487", "url": "https://it.wikipedia.org/wiki?curid=1339701", "title": "Pehr Osbeck", "text": "Nacque nella parrocchia di H\u00e5landa, nel V\u00e4sterg\u00f6tland, e studi\u00f2 a Uppsala con Carolus Linnaeus. Nel 1750\u20131752 viaggi\u00f2 come cappellano sulla nave \"Prins Carl\" in Asia, dove trascorse quattro mesi studiando la flora, la fauna e la popolazione della regione cinese di Canton. Ritorn\u00f2 a casa giusto in tempo per contribuire con pi\u00f9 di 600 specie di piante allo \"Species Plantarum\" di Linnaeus, pubblicato nel 1753.\nNel 1757 pubblic\u00f2 il diario del suo viaggio in Cina, \"Dagbok \u00f6fwer en ostindisk Resa \u00e5ren\", che venne tradotto in tedesco nel 1762 e in inglese nel 1771.\nFin\u00ec la sua carriera come prete della parrocchia di V\u00e5xtorp e Hassl\u00f6v, nell'Halland, dove mor\u00ec nel 1805.\nLe sue vaste collezioni sono conservate in Svezia e nel Regno Unito. Viene commemorato dal genere \"Osbeckia\" , piante della famiglia Melastomataceae."}
{"id": "1339702", "revid": "48789", "url": "https://it.wikipedia.org/wiki?curid=1339702", "title": "Long Island Ice Tea", "text": ""}
{"id": "1339706", "revid": "1543377", "url": "https://it.wikipedia.org/wiki?curid=1339706", "title": "Clubber Lang", "text": "James \"Clubber\" Lang \u00e8 un personaggio cinematografico interpretato da Mr. T, avversario di Rocky Balboa, e antagonista principale nel film \"Rocky III\" del 1982, diretta da Sylvester Stallone. \u00c8 presente anche in alcuni flashback nei successivi film della saga di Rocky: \"Rocky IV\", \"Rocky V\" e \"Rocky Balboa\".\nCreazione e casting.\nDopo il successo di \"Rocky II\", Stallone cominci\u00f2 a scrivere la sceneggiatura del terzo capitolo della saga. Dopo due pellicole con Apollo Creed antagonista sul ring, Stallone decise di creare un personaggio inedito, ovvero Clubber Lang, basandolo sui pugili Sonny Liston, Larry Holmes e George Foreman, con il quale condivide sia lo stile di combattimento che alcuni lati caratteriali. \nPer il ruolo di Lang, Stallone e la produzione provinarono ben 1200 persone. Stallone voleva inizialmente offrire la parte a un pugile professionista e si rivolse a Earnie Shavers proponendogli un provino sul ring. Mentre i due stavano facendo sparring Stallone si accorse che Shavers si limitava a usare dei deboli jab di sbarramento e lo incit\u00f2 pi\u00f9 volte a colpirlo con qualcosa di \u201cvero\u201d. All'ennesimo rimprovero Shavers colp\u00ec Stallone al corpo talmente forte che l'attore e regista fu costretto a lasciare il ring dolorante. Conscio di non poter ingaggiare Shavers, il casting and\u00f2 avanti e tra i papabili per la parte venne considerato anche Joe Frazier che aveva gi\u00e0 avuto un cameo nel primo \"Rocky\", ma anche lui venne scartato come Shavers. Alla fine Stallone opt\u00f2 per un non pugile, vale a dire Mr. T, che l'attore e regista italo americano aveva notato al contest per forzuti \"America\u2019s Toughest Bouncer\" e gli affid\u00f2 la parte. \nBiografia del personaggio.\nCaratteristiche.\nPugile afroamericano di Chicago, sale alla ribalta grazie ai numerosi incontri vinti per knock-out; non eccellendo dal punto di vista tecnico, il suo stile di combattimento \u00e8 votato all'attacco e alla potenza pura. Ha inoltre una spiccata resistenza e capacit\u00e0 di incassare i colpi degli avversari.\nPresa del titolo.\nLang rifiuta il ritiro di Rocky in quanto questo \u00e8 deleterio per la carriera. Essendo il numero uno in classifica e sfidante ufficiale di Rocky, di fronte al ritiro di quest'ultimo, l'opinione pubblica e i giornalisti, lo definirebbero un campione di carta. Mickey Goldmill, allenatore di Rocky Balboa, conosce bene Lang essendo stato presente a diversi incontri del pugile. I due si incontrano durante un discorso pubblico del campione dei pesi massimi, in cui quest'ultimo dichiara il proprio ritiro. L'atteggiamento di Lang e gli insulti rivolti contro Rocky, Mickey e Adriana convincono l'italoamericano ad accettare la sua sfida: Mickey si oppone prontamente alla scelta di Rocky, essendo consapevole che contro Lang attualmente non avrebbe possibilit\u00e0 alcuna, l'anziano allenatore, su continue pressioni dello stesso Rocky decide infine di preparare il suo pupillo per l'ultima volta. A New York, poco prima dell'incontro, Rocky e Clubber hanno una discussione: lo sfidante spinge vigorosamente Mickey, che nella ressa accusa un attacco cardiaco. Appena prima che cominci il match, Apollo Creed sale sul ring per salutare i due pugili ma viene insultato e provocato da Lang che lo appella come \"fallito\".\nClubber si aggiudica il titolo WBC dei pesi massimi, sconfiggendo Rocky per knock-out alla seconda ripresa: tornato negli spogliatoi, Balboa assiste alla morte di Mickey mentre Lang festeggia il titolo.\nLa sconfitta.\nMesi pi\u00f9 tardi, sempre a New York, Clubber affronta Rocky (che si \u00e8 allenato con Apollo e Tony) per la rivincita. Il primo round \u00e8 in favore dell'italoamericano, mentre nel secondo Clubber d\u00e0 sfogo alla sua notevole potenza, accusando per\u00f2 il \"fiatone\". Alla terza ripresa, Rocky piazza una serie di combinazioni con cui manda al tappeto Lang che perde per KO. La situazione si capovolge poich\u00e9 Clubber prevede che il match si svolga sulla falsa riga del primo, aspettandosi che Rocky consumi subito tutte le energie, per poi passare al contrattacco e prendere le redini dell'incontro; questo non avviene, nel primo round, infatti, Clubber non riesce a centrare Rocky: tutto ci\u00f2 lo fa adirare notevolmente, inducendolo a cambiare strategia. Ben presto il pugile afroamericano comincia a soffrire il ritmo troppo veloce del match, perdendo le forze. Un Rocky furibondo comincia dunque a schernire Clubber che alla fine accusa un potente gancio che lo mette definitivamente KO."}
{"id": "1339710", "revid": "767487", "url": "https://it.wikipedia.org/wiki?curid=1339710", "title": "Walter Monaco", "text": "Carriera.\nHa giocato in Serie A con il ed in Serie B con lo stesso Lecce ed il .\nLasciato il calcio giocato, inizia la carriera da allenatore nella Juventina Lecce per poi diventare dal febbraio 2010 allenatore in seconda del , facendo da vice a Roberto Rizzo.\nLa stagione successiva entra a far parte dello staff tecnico del Lecce collaborando con l'allenatore Luigi De Canio e lo stesso Rizzo suo vice, "}
{"id": "1339711", "revid": "4252", "url": "https://it.wikipedia.org/wiki?curid=1339711", "title": "Gell\u00e9rt", "text": ""}
{"id": "1339714", "revid": "36426", "url": "https://it.wikipedia.org/wiki?curid=1339714", "title": "Sacrificio d'Isacco", "text": ""}
{"id": "1339722", "revid": "1305772", "url": "https://it.wikipedia.org/wiki?curid=1339722", "title": "Gellert", "text": ""}
{"id": "1339728", "revid": "363629", "url": "https://it.wikipedia.org/wiki?curid=1339728", "title": "Memento (disambigua)", "text": ""}
{"id": "1339731", "revid": "33689", "url": "https://it.wikipedia.org/wiki?curid=1339731", "title": "Servio Cornelio Dolabella Petroniano", "text": "Era figlio di Gneo Cornelio Dolabella e di Petronia, prima moglie dell'imperatore Vitellio; nell'anno 86 fu console assieme all'imperatore Domiziano. Suo figlio Servio Cornelio Dolabella Metiliano Pompeio Marcello fu anche lui console."}
{"id": "1339744", "revid": "287204", "url": "https://it.wikipedia.org/wiki?curid=1339744", "title": "Palermo Football Club 1934-1935", "text": "Questa voce raccoglie le informazioni riguardanti il Palermo Football Club nelle competizioni ufficiali della stagione 1934-1935.\nStagione.\nIn questa stagione in Serie A il Palermo arriva al 7\u00ba posto.\nL'unica sconfitta casaligna \u00e8 ad opera del , mantenendo questo record, eguagliato nella stagione 1959-1960, fino alla stagione 2009-2010, quando la squadra chiude il campionato senza sconfitte interne; i rosanero vincono una sola gara in trasferta, contro il , per 3-0. In casa il club conquista 22 punti su 30.\nIl dott. Valentino Colombo viene rieletto presidente della societ\u00e0.\nRosa.\n () \nStatistiche.\nStatistiche dei giocatori.\n\"Tra parentesi le presenze e le eventuali reti segnate\""}
{"id": "1339748", "revid": "486946", "url": "https://it.wikipedia.org/wiki?curid=1339748", "title": "Jose Ignacio Castillo", "text": ""}
{"id": "1339749", "revid": "486946", "url": "https://it.wikipedia.org/wiki?curid=1339749", "title": "Jos\u00e8 Ignacio Castillo", "text": ""}
{"id": "1339750", "revid": "287204", "url": "https://it.wikipedia.org/wiki?curid=1339750", "title": "Publio Petronio Turpiliano (console 61)", "text": "Biografia.\nTurpiliano era discendente dell'omonimo triumviro monetale e figlio dell'augure Publio Petronio, che era stato il governatore della Siria sotto Caligola e di Plauzia, sorella del primo governatore della Britannia, Aulo Plauzio. Dall'anno del suo consolato \u00e8 possibile dedurre che nacque prima del 18. Apparteneva al ramo principale e pi\u00f9 prestigioso della \"gens Petronia\".\nNel 61 ricopr\u00ec l'ufficio di console ordinario, che esercit\u00f2 probabilmente per soli sei mesi, in quanto fu mandato da Nerone come legato imperiale in Britannia, a sostituire Gaio Svetonio Paolino, iniziando una politica che fece meno ricorso alla coercizione. Nel 63 fu \"curator aquarum\", responsabile, cio\u00e8, della fornitura di acqua a Roma. Dopo la soppressione della congiura di Pisone ricevette da Nerone gli \"ornamenta triumphalia\". Nel 68 venne ucciso da Galba, successore di Nerone, in quanto era stato \"dux Neronis\", \"aiutante di campo di Nerone\"."}
{"id": "1339754", "revid": "116944", "url": "https://it.wikipedia.org/wiki?curid=1339754", "title": "Sale ammoniaco", "text": ""}
{"id": "1339759", "revid": "1318658", "url": "https://it.wikipedia.org/wiki?curid=1339759", "title": "Censo", "text": ""}
{"id": "1339760", "revid": "2219012", "url": "https://it.wikipedia.org/wiki?curid=1339760", "title": "Torre Lapillo", "text": "Torre Lapillo (\"Lapiddhru \"in dialetto salentino) \u00e8 una frazione di Porto Cesareo in provincia di Lecce.\nLa torre.\nLa torre di avvistamento, conosciuta anche con il nome di Torre di San Tommaso e recentemente restaurata, \u00e8 una delle pi\u00f9 grandi del territorio, presenta una struttura a base quadrata e una scalinata di accesso con tre archi sottostanti, di cui l'ultimo aggiunto solo recente: la scalinata terminava infatti con un ponte levatoio. Ha i lati di base lunghi 16 metri ed \u00e8 alta 17 metri.\nStoria.\nFa parte del sistema difensivo costiero voluto da Carlo V per proteggere il Salento dalle invasioni dei Saraceni. Fu terminata nel febbraio 1568. Fu una frazione del comune di Nard\u00f2 fino al 1975, quando fu aggregata al neocostituito Comune di Porto Cesareo."}
{"id": "1339765", "revid": "108107", "url": "https://it.wikipedia.org/wiki?curid=1339765", "title": "S&amp;P MIB", "text": ""}
{"id": "1339771", "revid": "599013", "url": "https://it.wikipedia.org/wiki?curid=1339771", "title": "Muimne, Luigne e Laigne", "text": "Muimne, Luigne e Laigne, figli di \u00c9rim\u00f3n dalla moglie Odba, secondo le leggende medievali irlandesi e alla tradizione storica regnarono insieme come re supremo d'Irlanda dopo la morte del padre. Regnarono per dieci anni, fino alla morte di Muimne per peste a Cruachan e Luigne e Laigne furono uccisi dai cugini \u00c9r, Orba, Fer\u00f3n e Fergna, figli di \u00c9ber Finn, nella battaglia di \u00c1rd Ladrann, senza aver lasciato eredi. Il \"Lebor Gab\u00e1la \u00c9renn\" sincronizza il loro regno con l'ultimo anno di Mitreo e i primi due anni di Tautane sul trono d'Assiria (1192 -1189 a.C., secondo il \"Chronicon\") di san Gerolamo) Goffredo Keating data il loro regno dal 1272 al 1269 a.C. e gli \"Annali dei Quattro Maestri\" dal 1684 al 1681 a.C."}
{"id": "1339772", "revid": "184755", "url": "https://it.wikipedia.org/wiki?curid=1339772", "title": "FTSE 100", "text": "Il FTSE 100 (, \"footsie\") \u00e8 un indice azionario delle 100 societ\u00e0 pi\u00f9 capitalizzate quotate al London Stock Exchange. L'indice \u00e8 quotato dal 3 gennaio 1984 con un livello iniziale di 1000. FTSE \u00e8 l'acronimo di 'Financial Times Stock Exchange'. L'indice \u00e8 gestito dal FTSE Group, una societ\u00e0 ora indipendente che originariamente era nata come joint venture tra il Financial Times e il London Stock Exchange.\nLe 100 societ\u00e0 componenti dell'indice rappresentano circa l'80% della capitalizzazione di mercato dell'intero London Stock Exchange. Sebbene l'indice FTSE All-Share sia pi\u00f9 completo, l'indice FTSE 100 \u00e8 di gran lunga il pi\u00f9 usato come indicatore del mercato londinese. Altri indici correlati sono il FTSE 250 (che comprende le ulteriori 250 societ\u00e0 pi\u00f9 grandi dopo le prime 100 del FTSE 100), il FTSE 350 (che \u00e8 l'aggregazione del FTSE 100 e del FTSE 250), il FTSE SmallCap (piccole imprese) e il FTSE Fledgling. Il FTSE All-Share comprende il FTSE 100, il FTSE 250 e il FTSE SmallCap.\nI componenti dell'indice sono stabiliti trimestralmente; le pi\u00f9 grandi societ\u00e0 dell'indice FTSE 250 sono promosse se la loro capitalizzazione di mercato le colloca tra le prime 90 aziende del FTSE 100. Alla fine del 2006, ad esempio, la soglia per entrare era a 2,9 miliardi di sterline. Al 29 dicembre 2006 le 6 pi\u00f9 grandi societ\u00e0 che componevano l'indice erano BP, Royal Dutch Shell, HSBC, Vodafone, Royal Bank of Scotland e GlaxoSmithKline, che valevano pi\u00f9 di 60 miliardi di sterline ciascuna.\nLista delle societ\u00e0 componenti.\nQuesta lista comprende le 100 societ\u00e0 componenti l'indice FTSE 100 al 26 novembre 2013.\nDa notare che nell'indice sono presenti 101 azioni in quanto Royal Dutch Shell \u00e8 rappresentata da 2 diverse classi di azioni.\nCapitalizzazione di mercato.\nLa seguente tabella elenca le 33 societ\u00e0 dell'indice FTSE 100 che avevano una capitalizzazione di mercato di pi\u00f9 di 10 miliardi di sterline al 31 dicembre 2007."}
{"id": "1339773", "revid": "486946", "url": "https://it.wikipedia.org/wiki?curid=1339773", "title": "Erimon", "text": ""}
{"id": "1339776", "revid": "21880", "url": "https://it.wikipedia.org/wiki?curid=1339776", "title": "Zeuzera", "text": ""}
{"id": "1339782", "revid": "1222", "url": "https://it.wikipedia.org/wiki?curid=1339782", "title": "Lamantini", "text": ""}
{"id": "1339793", "revid": "108107", "url": "https://it.wikipedia.org/wiki?curid=1339793", "title": "Capitalizzazione di mercato", "text": ""}
{"id": "1339796", "revid": "108107", "url": "https://it.wikipedia.org/wiki?curid=1339796", "title": "Vodafone Group", "text": ""}
{"id": "1339800", "revid": "115123535", "url": "https://it.wikipedia.org/wiki?curid=1339800", "title": "Cyclic redundancy check", "text": "Il cyclic redundancy check (ovvero controllo di ridondanza ciclico, il cui acronimo CRC \u00e8 pi\u00f9 diffuso) \u00e8 un metodo per il calcolo di somme di controllo (\"checksum\" in inglese). Il nome deriva dal fatto che i dati d'uscita sono ottenuti elaborando i dati di ingresso i quali vengono fatti scorrere ciclicamente in una rete logica. Il controllo CRC \u00e8 molto diffuso perch\u00e9 la sua implementazione binaria \u00e8 semplice da realizzare, richiede conoscenze matematiche modeste per la stima degli errori e si presta bene a rilevare errori di trasmissione su linee affette da elevato rumore di fondo. Le tecniche CRC furono inventate da Wesley Peterson che pubblic\u00f2 il suo primo lavoro sull'argomento nel 1961.\nUtile per l'individuazione di errori casuali nella trasmissione dati (a causa di interferenze, rumore di linea, distorsione), il CRC non \u00e8 invece affidabile per verificare la completa correttezza dei dati contro tentativi intenzionali di manomissione. A tal fine sono utilizzati algoritmi di hash quali MD5 e SHA1, pi\u00f9 robusti seppur computazionalmente meno efficienti.\nImplementazione.\nIl CRC prevede la generazione di una stringa di bit di controllo che viene normalmente trasmessa assieme ai dati e il calcolo \u00e8 basato sull'aritmetica modulare. Un codice CRC \u00e8 definito dal suo polinomio generatore: ad esempio il codice CRC-16-CCITT, molto usato in ambito di telecomunicazioni, \u00e8 definito dal polinomio generatore\nformula_1.\nIl calcolo del CRC inizia con il messaggio che viene associato a un polinomio formula_2 di grado pari al numero di bit del messaggio meno uno, grado che indicheremo con formula_3.\nPer esempio, il messaggio 10011010 (formula_4) produce il polinomio\nformula_5\nSupponendo che il CRC abbia un polinomio formula_6 di grado formula_7, si \"trasla\" a sinistra il polinomio formula_2 di formula_7 posizioni, ottenendo il polinomio formula_10 di grado (formula_11).\nNell'esempio, supponendo un grado formula_12 si ottiene:\nformula_13\nSi esegue ora la divisione formula_14 ottenendo un quoziente formula_15 e un resto formula_16. Tale divisione viene svolta con la \"lunga divisione\" dell'aritmetica modulo 2, ovvero non si fanno riporti: ricordiamo che nell'aritmetica modulo 2 la somma e la sottrazione sono eseguibili utilizzando la funzione logica XOR.\nIl messaggio inviato lungo il canale \u00e8 formato dall'unione del messaggio formula_10 meno il resto della divisione formula_16.\nformula_19\nVisto che formula_16 \u00e8 il resto di una divisione che usa come divisore formula_6, questo resto ha un grado strettamente inferiore a quello di formula_6; ricordando inoltre che formula_10 \u00e8 ottenuto prendendo il messaggio da inviare formula_2 e traslandolo di g posizioni cio\u00e8 del grado del polinomio formula_6, si ottiene che i polinomi formula_10 e formula_16, quando vengono sommati, non si sovrappongono nei termini di ugual grado e si pu\u00f2 quindi assumere che il messaggio formula_2 viene inviato \"inalterato\".\nformula_10 \u00e8 definibile anche come\nformula_30\nCio\u00e8 il polinomio \u00e8 uguale al quoziente per il divisore pi\u00f9 il resto. Sostituendo questa descrizione nella formula precedente otteniamo che formula_31 diventa:\nformula_32\nPer le leggi dell'algebra sui campi finiti, sottraendo un polinomio a se stesso, si ottiene un polinomio nullo, pertanto formula_31 diviene:\nformula_34\nSi nota che il messaggio \u00e8 quindi divisibile per il polinomio generatore con resto nullo. La rilevazione degli errori usa questa propriet\u00e0, difatti il ricevitore riceve formula_31 e lo divide per il polinomio formula_6 che \u00e8 definito precedentemente. Se il messaggio \u00e8 stato ricevuto inalterato la divisione non produce resto mentre se si sono verificati errori di trasmissione la divisione produrr\u00e0 un resto. La presenza di errori multipli potrebbe produrre comunque una divisione senza resto in un messaggio errato. La probabilit\u00e0 che questo accada dipende dal polinomio e dal suo grado (e' dimostrabile) ma, questo accade raramente.\nNel caso il messaggio dia resto nullo basta traslare formula_31 a destra di un grado g per ottenere il messaggio formula_2 di partenza.\nEsempio.\nDi seguito una semplice implementazione in Python. Si considerino due dispositivi A e B, dove A \u00e8 il trasmettitore e B il ricevitore.\nSupponiamo di voler trasmettere da A a B una data di nascita in formato dd-mm-yyyy dove, ogni cifra della data corrisponde un byte.\nIl messaggio da trasmettere quindi sar\u00e0 lungo 64 bit (escluso i trattini).\nEstrapola i divisori dal polinomio\ndef ricavaDivisoriPolinomiali(polinomio):\n polinomioBin = bin(polinomio)\n divisori = []\n for idx,b in enumerate(polinomioBin[2:],start=1):\n if b =='1':\n divisori.append(1\u00ab((len(polinomioBin[2:])-idx)))\n return divisori\nRicava il resto delle divisioni di ogni divisore estrapolato dal polinomio.\nSe il resto della divisione con l'ultimo divisore e' 0 allora e' corretto\ndef isCorrect(messaggioRicevuto, divisori):\n temp = messaggioRicevuto\n for idx,valore in enumerate(divisori):\n temp%=valore\n if temp ==0 and idx&lt; len(divisori)-1:\n temp = -1\n break\n return temp\nmessaggio = int('0000000000000001000000000000000100000010000000000000000000000000',2)\nprint (\"Valore messaggio: %d\" % messaggio)\npolinomio = int('100101',2)\nprint (\"Valore polinomio: %d\" % polinomio)\nmessaggio = messaggio\u00ab5\nprint (\"Valore messaggio: %d\" % messaggio)\ncrc = messaggio % polinomio\nprint (\"Valore CRC: %s\" % bin(crc))\nmessaggioDaTrasmettere = int('0000000000001000000000010000001000000001000010010000100000001000',2)\nmessaggioDaTrasmettere = ((messaggioDaTrasmettere\u00ab5) | crc)\nprint (\"Valore messaggio da trasmettere: %d\" % messaggioDaTrasmettere)\ndivisori = ricavaDivisoriPolinomiali(polinomio)\nprint(\"Divisori: \", divisori)\nrisultato = isCorrect(messaggioDaTrasmettere,divisori)\nx = True if risultato == 0 else False\nprint(\"Risultato: %r\" % x)\nOutput:\nValore messaggio: 281479305232384\nValore polinomio: 37\nValore messaggio: 18014675534872576\nValore CRC: 0b11001\nValore messaggio da trasmettere: 72093053843734809\nDivisori: [32, 4, 1]\nRisultato: True"}
{"id": "1339802", "revid": "11240359", "url": "https://it.wikipedia.org/wiki?curid=1339802", "title": "Tsar Bomba", "text": ""}
{"id": "1339803", "revid": "10431", "url": "https://it.wikipedia.org/wiki?curid=1339803", "title": "Tappeto di Pazyryk", "text": "Il manufatto noto come tappeto di Pazyryk \u00e8 il pi\u00f9 antico tappeto annodato pervenuto ai giorni nostri, datato al V-IV secolo a.C. \nPrende nome dall'omonima vallata nei Monti Altaj in Siberia, (a 1650 metri sul livello del mare), dove fu ritrovato all'interno di una tomba. \u00c8 conservato nel museo dell'Hermitage di San Pietroburgo.\nStoria del ritrovamento.\nNel 1929 i due studiosi russi Sergej Rudenko e Michail Grjaznov diedero inizio ad una serie di scavi archeologici nei pressi del confine orientale della Russia con la Mongolia (Monti Altaj). Vennero scoperte cinque tombe a tumulo del periodo scita, risalenti al V-IV secolo a.C., detti kurgan. Nel 1949 durante lo scavo del quinto tumulo venne ritrovato il manufatto, ibernato in una lastra di ghiaccio che ne aveva garantito la conservazione per venticinque secoli. \nIl tappeto, depositato insieme ai resti dei cavalli appartenuti al capo trib\u00f9 sepolto nel tumulo, era passato inosservato ai saccheggiatori di tombe permettendogli di arrivare fino a noi. La notevole perfezione formale ed il livello tecnico dell'esecuzione (circa 3600 nodi per dm\u00b2), non solo spostano di decine di secoli l'epoca di creazione del tappeto annodato, ma sovvertono tutti gli studi e le ipotesi fin qui formulate circa il luogo di origine e le forme di diffusione del tappeto e la sua tecnica.\nDescrizione.\nIl pregiato tappeto misura cm 200 x 182 ed \u00e8 composto da 360.000 nodi di tipo turkibaft per metro quadrato.\nIl disegno \u00e8 composto da un campo centrale e da una bordura divisa in due cornici principali delimitate da tre cornici secondarie.&lt;br&gt;\nLa cornice principale esterna, a fondo rosso, \u00e8 decorata da una processione di cavalieri (sette per ogni lato) alcuni dei quali procedono in sella mentre altri marciano di fianco al loro cavallo bianco. Nella cornice principale interna, a fondo chiaro, si muovono ventiquattro alci rossi e gialli in direzione contraria ai cavalieri. Le cornici che delimitano la bordura presentano dei quadrati con all'interno un grifone. Il motivo floreale della cornice che separa la marcia dei cavalieri dal pascolo di alci ricorda la croce di sant'Andrea. Il campo centrale \u00e8 diviso in ventiquattro quadrati a fondo rosso, con un disegno a forma di croce le cui estremit\u00e0 terminano con un fiore stilizzato. Una piccola cornice, formata da piccoli quadratini colorati, decora ognuno dei ventiquattro quadrati.\nProvenienza.\nNonostante sia stato rinvenuto a migliaia di chilometri dalla Persia, secondo Rudenko il tappeto \u00e8 probabilmente di origine persiana, magari frutto della dinastia achemenide. Lo stesso Rudenko, alcuni anni dopo il ritrovamento del tappeto di Pazyryk, rinvenne, in un tumulo a Basadar (200 chilometri ad occidente dei cinque kurgan di Pazyryk), i resti di un tappeto annodato ancora pi\u00f9 finemente del Pazyryk (circa 700.000 nodi per metro quadrato). Questa scoperta dovrebbe quindi dimostrare come le popolazioni altaiche, gi\u00e0 nel V secolo a.C., utilizzassero i tappeti e fossero addirittura in grado di annodarne. Anche i motivi decorativi del tappeto ricordano la tradizione dell'oreficeria scita e le rappresentazioni grafiche di alci dovrebbero attestare una collocazione geografica sicuramente pi\u00f9 nordica della Persia.\nInfine gli sciti erano soliti inumare sette cavalli per ogni capo morto ed in una delle cornici del tappeto i cavalli sono disposti in file di sette per ogni lato."}
{"id": "1339804", "revid": "6923", "url": "https://it.wikipedia.org/wiki?curid=1339804", "title": "Hanson (azienda)", "text": "Hanson plc (precedentemente Hanson Trust plc) \u00e8 una societ\u00e0 britannica operante internazionalmente nei materiali per edilizia, con sede a Londra. Prima di una serie di scissioni avvenute negli anni 1990 Hanson era un conglomerato di diverse filiali e una delle pi\u00f9 grandi aziende britanniche. \u00c8 stata quotata al London Stock Exchange e ha fatto parte dell'indice FTSE 100 per molti anni, prima di venire acquisita da una divisione della rivale tedesca Heidelberg Cement nell'agosto del 2007."}
{"id": "1339811", "revid": "108107", "url": "https://it.wikipedia.org/wiki?curid=1339811", "title": "Barclays plc", "text": ""}
{"id": "1339814", "revid": "108107", "url": "https://it.wikipedia.org/wiki?curid=1339814", "title": "Anglo American plc", "text": ""}
{"id": "1339815", "revid": "120995274", "url": "https://it.wikipedia.org/wiki?curid=1339815", "title": "Chronicon (Girolamo)", "text": "La Cronaca (o Chronicon o Temporum liber) \u00e8 una cronaca universale di San Girolamo, uno dei primi tentativi nella storia.\nStruttura.\nFu composta attorno al 380 a Costantinopoli: si tratta di una traduzione in latino delle tavole cronologiche che componevano la seconda parte del \"Chronicon\" di Eusebio di Cesarea, con un supplemento che copre il periodo dal 325 al 379. Nonostante i molti errori, l'opera di San Gerolamo ebbe un gran valore, in quanto dette impulso a opere analoghe di Prospero d'Aquitania, Cassiodoro e Vittore Tonnennense, che continuarono i suoi annali.\nL'opera contiene una cronologia di eventi della mitologia greca, basata sul lavoro degli studiosi ellenistici come Apollodoro, Diodoro Siculo ed Eusebio. Anche se le parti iniziali sono chiaramente non storiche, contengono comunque alcuni resti di eventi storici della Grecia micenea tarda dal XII secolo a.C.. \u00c8 da sottolineare il fatto che Gerolamo dati la distruzione di Troia al 1183 a.C., che corrisponde in maniera impressionante con la Troia VII, il livello che secondo molti studiosi potrebbe essere la citt\u00e0 che ispir\u00f2 la leggenda e che \u00e8 datata al 1190 a.C. circa. Gerolamo data Omero al 940 a.C., mentre gli studiosi moderni lo collocano attorno a dopo l'800 a.C.\nGirolamo, appunto seguendo soprattutto il II libro eusebiano, omette le tavole cronologiche. Anch'egli ammette, da Adamo al XIV anno dell'imperatore Valente, 5.579 anni.\nPi\u00f9 nel dettaglio:"}
{"id": "1339819", "revid": "78273", "url": "https://it.wikipedia.org/wiki?curid=1339819", "title": "Veronica Zemanova", "text": ""}
{"id": "1339820", "revid": "1318789", "url": "https://it.wikipedia.org/wiki?curid=1339820", "title": "Veronika Zemanov\u00e1", "text": "Carriera.\nInizia a lavorare come fotografa, professione che pratica dal 1993 al 1997, dopo essersi trasferita a Praga. In seguito al furto dell'attrezzatura si propone come modella, con un primo servizio realizzato in Italia con il nome d'arte di \"Eva\". Successivamente, a causa di errore di stampa, il suo vero nome viene pubblicato al posto dello pseudonimo e da quel momento non lo modificher\u00e0 pi\u00f9.\nAl contrario di altre attrici e modelle del periodo, grazie a un seno naturale gi\u00e0 di grandi dimensioni non ricorre subito alla chirurgia estetica, divenendo quindi una delle modelle simbolo del seno naturale (uno dei suoi primi servizi fotografici era stato voluto da \"Perfect Ten Magazine\", una rivista specializzata in nudi di ragazze naturali, nel numero estate/autunno 1998), anche se nel 2001 decider\u00e0 comunque di ricorrere al bisturi.\nNel 2002 realizza un singolo dal titolo \"The Model\", rifacimento di una canzone dei Kraftwerk, cantata in inglese.\nNel 2003 si sposa e, l'anno seguente, decide di ritirarsi dalle scene, mantenendo per\u00f2 attivo il suo sito personale.\nNegli anni ha ottenuto numerosissimi servizi e copertine su riviste per soli uomini e non, tra cui \"Playboy\", \"Penthouse\" e il britannico \"Mayfair\"."}
{"id": "1339822", "revid": "842111", "url": "https://it.wikipedia.org/wiki?curid=1339822", "title": "Scala diminuita", "text": ""}
{"id": "1339823", "revid": "125399756", "url": "https://it.wikipedia.org/wiki?curid=1339823", "title": "Janis Joplin", "text": "Divenne nota verso la fine degli anni sessanta come cantante del gruppo Big Brother and the Holding Company, e successivamente per i suoi lavori da solista. La sua carriera continu\u00f2 fino alla morte per overdose all'et\u00e0 di 27 anni. La rivista statunitense \"Rolling Stone\" la pone al 46\u00ba posto della lista dei 100 artisti pi\u00f9 importanti della storia e al 28\u00ba della classifica del 2008 dei 100 cantanti pi\u00f9 importanti di tutti i tempi.\nRiconosciuta e ricordata per l'intensit\u00e0 delle sue interpretazioni, nel 1995 \u00e8 stata inserita nella Rock and Roll Hall of Fame e nel 2005 \u00e8 stata insignita del Grammy Award alla carriera postumo.\nBiografia.\nInfanzia e studi.\nJanis Joplin nacque a Port Arthur in Texas il 19 gennaio 1943 da Dorothy Bonita East (1913-1998), impiegata in un college, e Seth Ward Joplin (1910-1987), un ingegnere della Texaco. Joplin era la maggiore di tre fratelli, Michael (1951) e Laura (1949).\nAdolescente inquieta, ancora molto giovane si avvicin\u00f2 al blues. Inizi\u00f2 a cantare nel coro cittadino e ad ascoltare artisti come Leadbelly, Bessie Smith, Odetta e Big Mama Thornton. Durante la frequentazione della Thomas Jefferson High School il suo interesse primario era il disegno e, solo successivamente, inizi\u00f2 a cantare blues e folk insieme ad alcuni amici, accompagnandosi con l'autoharp nei club di Austin, Beaumont e dintorni.\nSi diplom\u00f2 nel 1960 e pass\u00f2 al baccellierato in arti liberali presso il Lamar State College of Technology, oggi Lamar University, di Beaumont. Rimase iscritta fino al 1966, ma frequent\u00f2 solo 50 ore, anche se nel 1965 sostenne con un profitto quasi massimo (99/100) una prova di esame in problemi sociali. Fu ammessa anche alla Universit\u00e0 del Texas ad Austin, senza mai completare gli studi. In quel periodo visse in un edificio comunemente chiamato \"The Ghetto\" che si trovava al 2812 1/2 di Nueces Street. L'affitto era di 40 dollari al mese.\nLa carriera.\nIl 25 giugno 1964, Joplin e il futuro chitarrista dei Jefferson Airplane Jorma Kaukonen registrarono a North Beach alcuni standard blues, dove in sottofondo si pu\u00f2 sentire una macchina da scrivere (la moglie di Kaukonen stava scrivendo, da qui il titolo del bootleg: \"The Typewriter Tape\"). Queste session vennero incise con un registratore a bobine mono, e includevano sette brani: \"Typewriter Talk\", \"Trouble in Mind\", \"Kansas City Blues\", \"Hesitation Blues\", \"Nobody Knows You When You're Down and Out\", \"Daddy, Daddy, Daddy\" e \"Long Black Train Blues\". Altre registrazioni di quei primi anni si possono trovare nella raccolta \"Janis, The Early Performances\" del 1974 e \"Janis\" del 1993, incluse le tracce \"What Good Can Drinkin' Do\", \"Mary Jane\" e \"No Reason for Livin\"'.\nDopo quell'esperienza, Joplin ritorn\u00f2 a Houston per riprendere gli studi. Si aggreg\u00f2 ad un gruppo country &amp; western, ma venne presto contattata da un impresario musicale texano trapiantato a San Francisco, Chet Helms: la formazione californiana dei Big Brother and the Holding Company era alla ricerca di una \"vocalist\", e Helms la incoraggi\u00f2 a farsi avanti. Joplin ripart\u00ec per la California, prese contatto coi Big Brother e si un\u00ec al gruppo di San Francisco.\nStabilitasi a San Francisco, visse prima a North Beach e successivamente a Haight-Ashbury, e stabil\u00ec poi la propria residenza definitiva a Larkspur nella Contea di Marin, in una casa che integrava l'architettura naturale (gli alberi) all'architettura abitativa (pi\u00f9 precisamente in 380 W Baltimore Ave Larkspur, CA 94939). Con i Big Brother and the Holding Company si esib\u00ec in diversi concerti effettuati in vari locali della California, e il 17 giugno 1967 vide la sua partecipazione al Festival Pop di Monterey, dove si registr\u00f2 il trionfo dell'artista che esegu\u00ec con personalit\u00e0 un'indimenticabile versione del brano \"Ball and Chain (Big Mama Thornton).\"\nNel 1968 incise \"Cheap Thrills\", secondo album del gruppo (tra i brani una cover di \"Summertime\" di Gershwin e la celebre \"Piece of My Heart\"), lavoro che \"Rolling Stone\" colloca al posto 338 nella lista dei 500 album pi\u00f9 grandi di sempre e che entr\u00f2 velocemente nella classifica Billboard raggiungendo il n. 1 e mantenendo tale posizione per otto settimane. Nel 1969 inizi\u00f2 la carriera solista e scelse come gruppo d'accompagnamento la Kozmic Blues Band, con il quale pubblic\u00f2 l'album \"I Got Dem Ol' Kozmic Blues Again Mama!\" in cui fa mostra delle proprie qualit\u00e0 di \"performer\" (\"Kozmic Blues\", \"Little Girl Blue\", \"Maybe\", \"Work Me, Lord\").\nLa sua ricerca e il suo perfezionismo musicale (nella dinamica dell'improvvisazione) la misero in conflitto con i gruppi musicali con cui si esibiva. Cambi\u00f2 ancora gruppo scegliendo la Full-Tilt Boogie Band; l'album \"Pearl\" fu pubblicato postumo nel gennaio 1971 ed entr\u00f2 subito in classifica al n. 1 mantenendo tale posizione per nove settimane. Il primo singolo tratto dall'album fu \"Me and Bobby McGee\", seguito da altri brani come \"Cry Baby\", \"Get It While You Can\", \"Mercedes Benz\", \"Trust Me\" e \"My Baby\".\nCondivise apertamente l'ideale \"Peace &amp; Love\" che caratterizz\u00f2 il movimento \"hippy\"; partecip\u00f2 con altri cantanti e gruppi musicali al Festival di Woodstock e al concerto in memoria di Martin Luther King. Lo stile emancipato di Joplin fu votato alla difesa dell'uguaglianza fra bianchi e neri e sostenuto da una particolare ammirazione per la musica delle sue cantanti blues preferite. Anche per questo, prima della propria morte acquist\u00f2 una lapide pi\u00f9 dignitosa per Bessie Smith, deceduta a seguito di un incidente stradale e non soccorsa subito per via del colore della sua pelle (una versione dei fatti successivamente smentita).\nSempre nel 1969 fu fermata dopo il concerto tenutosi il 17 novembre a Tampa, stato della Florida, schedata e denunciata dalle forze di polizia con le accuse di disturbo dell'ordine pubblico e linguaggio volgare e osceno tenuto sul palco; la corte decret\u00f2 poi in suo favore, in quanto esercitava la libert\u00e0 di espressione. Durante un concerto a Francoforte, dopo essere stata \"assalita\" da una sua fan al suo arrivo nella citt\u00e0, la invit\u00f2 a salire sul palco, poi insistette affinch\u00e9 salissero sul palco anche altri spettatori per ballare e cantare assieme a lei. \u00c8 lei la protagonista della canzone di Leonard Cohen \"Chelsea Hotel #2\", nella quale il cantautore canadese rievoca una loro fugace storia avvenuta tra le lenzuola del mitico hotel.\nLa morte.\nIl 4 ottobre 1970 Janis Joplin fu trovata morta nella stanza di un hotel di Los Angeles. L'esame autoptico stabil\u00ec una morte accidentale causata da overdose di eroina. Fu trovata 18 ore dopo il decesso con il viso riverso sul pavimento, con fuoriuscite di sangue, ormai coagulato, dal naso e dalla bocca; il corpo era incuneato fra il comodino e il letto e da ci\u00f2 si dedusse la mancanza di qualsiasi riflesso teso a evitare l'ostacolo.\nLa ricostruzione della dinamica del decesso permise al suo impresario, Albert Grossman, di riscuotere centomila dollari derivanti da un'assicurazione sulla vita, e negli anni successivi il manager si impegn\u00f2 a lungo riguardo all'eredit\u00e0 a favore della famiglia Joplin. Il corpo dell'artista fu cremato al Westwood Village Memorial Park Cemetery e le sue ceneri furono sparse nell'oceano Pacifico.\nVita privata.\nDurante l'adolescenza, Joplin fu pesantemente maltrattata dai compagni del liceo a causa della sua scarsa avvenenza e dei suoi ideali di uguaglianza fra bianchi e neri (nella cittadina texana dove viveva, la presenza del Ku Klux Klan e del razzismo era molto forte). All'universit\u00e0 fu addirittura votata come \"uomo pi\u00f9 brutto del campus\". Le continue vessazioni subite e lo scarso sostegno dei genitori le provocarono ferite che si port\u00f2 dietro tutta la vita e furono tra le cause principali sia del suo spasmodico bisogno di accettazione e riscatto che dell'abuso di alcool e droga.\nApertamente bisessuale, durante la sua breve vita ebbe numerosi amanti pi\u00f9 o meno famosi di entrambi i sessi. Tra di essi vi furono Leonard Cohen, Kris Kristofferson, Country Joe McDonald, Jimi Hendrix. Apparentemente non ebbe relazioni con donne famose; quella pi\u00f9 lunga e importante fu con l'amante Peggy Caserta, \"groupie\" e spacciatrice di lusso. Janis si fidanz\u00f2 brevemente nel 1965 con Peter De Blanc e nel 1970 con lo scrittore Seth Morgan. Nei primi mesi del 1970 ebbe una relazione con David Niehaus, un giovane insegnante incontrato a Rio de Janeiro. La relazione non dur\u00f2 a lungo per l'impossibilit\u00e0 di Niehaus di tollerare il consumo di eroina di Joplin e il suo rapporto con Peggy Caserta. Durante il periodo in cui Janis cerc\u00f2 di ripulirsi dall'eroina, gli scrisse una lettera per tentare un riavvicinamento, presumibilmente prima del fidanzamento con Morgan. La risposta di Niehaus, in cui accettava di riprendere il rapporto, arriv\u00f2 troppo tardi: il telegramma non letto fu ritrovato alla reception la mattina seguente la morte di Joplin.\nDiscografia.\nAlbum dal vivo.\nEarly California Sessions\nCopacetic records"}
{"id": "1339824", "revid": "110157", "url": "https://it.wikipedia.org/wiki?curid=1339824", "title": "Focus III", "text": "Focus III \u00e8 un disco progressive rock della band olandese Focus. Pubblicato nel 1972. Lavoro interamente strumentale contiene una sola traccia cantata in latino \"Round Goes The Gossip\". Singoli estratti sono stati \"Sylvia\" (numero 4 UK, numero 89 US) e \"House of the King\"."}
{"id": "1339829", "revid": "110157", "url": "https://it.wikipedia.org/wiki?curid=1339829", "title": "Pinacoteca Stuard", "text": "La Pinacoteca Stuard di Parma, ospitata dal 2002 in un'ala dell'antico monastero benedettino di San Paolo, \u00e8 intitolata al benefattore e collezionista Giuseppe Stuard (1790-1843), al quale si deve il primo nucleo delle raccolte artistiche del museo.\nLa sede.\nLa Pinacoteca Stuard occupa la parte orientale dell'ex monastero, di cui costituisce il nucleo pi\u00f9 antico. Il monastero venne costruito a partire dal X secolo: dapprima la torre altomedievale (eretta sulle fondamenta di un'antica villa romana dell'et\u00e0 tardo imperiale), donata nel 983 dal vescovo Sigefredo II alle monache benedettine e trasformata in sacello; poi la chiesa preromanica intitolata all'apostolo Paolo; infine gli altri fabbricati destinati ad ospitare le attivit\u00e0 lavorative al servizio del cenobio.\nAttorno al XV secolo gli appartamenti abbaziali (in seguito decorati dagli affreschi dell'Araldi e del Correggio), la sala capitolare ed il coro delle monache vennero trasferiti nei nuovi spazi occidentali dell'edificio, cos\u00ec la parte pi\u00f9 antica conserv\u00f2 solo le attivit\u00e0 pi\u00f9 umili (magazzini, cucine, lavanderia, parlatori): quando, alla fine del '500, il monastero venne sottoposto ad un pi\u00f9 rigoroso regime di clausura, si pens\u00f2 di dare a questi spazi una maggiore dignit\u00e0 attraverso la sistemazione di un vecchio cortile irregolare, rettificato e dotato di un bel sistema di chiostrini binati (a due ordini sovrapposti di loggiati).\nDopo la secolarizzazione dei beni religiosi dell'et\u00e0 napoleonica, l'ala antica del complesso venne destinata ad edificio scolastico, fino a quando nel 2002, in seguito al restauro di una porzione del grande monastero, il Comune di Parma decise di farne la sede per i musei civici.\nLe collezioni.\nNel 2002 vi venne trasferita la sede della Pinacoteca Stuard, gi\u00e0 ospitata nel Palazzo \"San Tiburzio\" di via Giordano Cavestro presso gli IRAIA (\"Istituti Riuniti Assistenza Invalidi ed Anziani\") di Parma, ai quali appartiene la gran parte delle opere oggi esposte nel museo. Gli IRAIA sono derivati dall'antica Congregazione di Carit\u00e0 di san Filippo Neri, fondata nel 1499 dal frate francescano Francesco da Meda e dotata di statuti propri dal padre gesuita Pietro Favre nel 1640, formata da chierici e laici dediti all'assistenza materiale e spirituale ai bisognosi e protetta dalle autorit\u00e0 farnesiane.\nPrivo di eredi diretti, alla sua morte il ricco possidente Giuseppe Stuard (1790-1843), gi\u00e0 benefattore e socio dell'ente, lasci\u00f2 alla congregazione la sua ricca raccolta (oltre 200 pezzi) di opere d'arte. Ai pochi quadri ereditati dal nonno Pietro, lo Stuard aveva aggiunto alcune tavole a fondo oro (raccolte dal marchese Alfonso Tacoli Canacci nelle chiese della campagna tra Siena e Firenze, vendute al duca Ferdinando I di Parma nel 1786 e disperse dal governatore napoleonico M\u00e9d\u00e9ric Louis \u00c9lie Moreau de Saint-M\u00e9ry nel contado parmense) acquistate dalle chiese dei dintorni; i bozzetti per la \"Carit\u00e0 di sant'Elisabetta\" di Bartolomeo Schedoni e per il \"Martirio di sant'Ottavio\" di Giovanni Lanfranco; numerose altre opere, soprattutto di artisti emiliani (Lavinia Fontana, Felice Boselli, Girolamo Bedoli-Mazzola, Benedetto Gennari, Sisto Badalocchio) e fiamminghi (Maarten de Vos, Jan Soens, Antonio Moro, Frans Pourbus) della seconda met\u00e0 del XVI secolo.\nNel 1850 tutti i dipinti dello Stuard vennero trasferiti dalla sua casa di via Santa Croce in Palazzo \"San Tiburzio\", sede della Congregazione di Carit\u00e0: la collezione and\u00f2 cos\u00ec a confluire in quella della congregazione, che comprendeva tra l'altro qualche ritratto (\"Luigi Berri\" di Giuseppe Baldrighi, \"\u00c9tienne Bonnot de Condillac\" di Saverio Bettinelli), delle scene di battaglia di Francesco Monti (detto \"Brescianino\") ed alcuni bozzetti dei veneti Sebastiano Ricci e Francesco Fontebasso. Il lavoro di allestimento dei dipinti venne affidato all'architetto Luigi Bettoli.\nNegli anni successivi, attraverso nuove donazioni, la raccolta si arricchi di altre opere prestigiose, quali due nature morte del Grechetto ed un paesaggio di Bernardo Bellotto, e di interessanti pezzi di artisti parmensi del XIX-XX secolo (Guido Carmignani, Cecrope Barilli, Alberto Pasini, Daniele de Strobel, Paolo Baratta, Amedeo Bocchi).\nL'allestimento \u00e8 parte del progetto di restauro del monumento storico. L'integrazione tra il documento collezionistico e l'ambiente storico-monumentale ha rappresentato la sfida alla quale si \u00e8 aperto il progetto curato sul piano generale, conservativo e architettonico dal professor Francesco Doglioni dell'Universit\u00e0 Iuav di Venezia e su quello museografico-museologico dal professor Francesco Barocelli dell'Universit\u00e0 degli Studi di Parma."}
{"id": "1339831", "revid": "88740", "url": "https://it.wikipedia.org/wiki?curid=1339831", "title": "Camar\u00f3n de la Isla", "text": "Biografia.\nI primi anni.\nFiglio di Juana Cruz e Juan Lu\u00eds Monje N\u00fa\u00f1ez, Jos\u00e9 nasce, sesto di otto fratelli, in una famiglia numerosa. Deve il suo soprannome Camar\u00f3n (gambero) allo zio Jos\u00e9, che cos\u00ec lo ribattezz\u00f2 per via della magrezza, dei capelli rossi e della pelle bianca. Successivamente, dato che la sua citt\u00e0 natale si trova nella Isla de Le\u00f3n, meglio conosciuta come \"la Isla\" (l'isola), Camar\u00f3n aggiunger\u00e0 questo toponimo al soprannome per creare il suo nome d'arte.\nDopo essere stato in collegio dalle Carmelitane, interrompe gli studi per aiutare il padre, appassionato di canto flamenco, nella fucina dove lavorava. La casa dei Monge era allora frequentata da alcuni tra i pi\u00f9 grandi cantanti andalusi dell'epoca e l\u00ec il piccolo Jos\u00e9 ha l'opportunit\u00e0 di ascoltare artisti come Manolo Caracol o Antonio Mairena. Quando suo padre, ancora molto giovane, muore a causa dell'asma di cui soffriva, e la famiglia inizia ad avere problemi economici, a solo sette anni Camar\u00f3n inizia a cantare in varie osterie e nella stazione tranviaria di San Fernando. Nel 1958 inizia ad essere protagonista di alcuni spettacoli pomeridiani nella Venta de Vargas; data l'et\u00e0 non gli \u00e8 infatti concesso di esibirsi di notte. Proprio qui viene per la prima volta notato da altri grandi cantanti.\nNel 1962, a dodici anni, vince il primo premio al Concorso di Flamenco del Festival di Montilla (Cordova). La sua notoriet\u00e0 inizia cos\u00ec a crescere ed inizia allora a cercare di diventare un cantante di professione, assieme al suo grande amico di allora Rancapino, anch'egli cantante, con il quale si fa notare nelle feste popolari pi\u00f9 importanti dell'Andalusia. \nDa questo momento comincia a cantare con Dolores Vargas e la Singla, andando varie volte in tour per l'Europa e l'America e facendo entrare nella compagnia musicale Juanito Valderrama. Lavora con diversi musicisti (chitarristi) tra cui Tomatito, Paco de Lucia, Vicente Amigo, Fernando Ricas e Paco Cepero. Nel 1966 vince il primo premio al \"Festival del Cante Jondo\" di Mairena del Alcor e successivamente si trasferisce a Madrid con Miguel de los Santos.\nIl successo.\nNel 1968 Camar\u00f3n entra a far parte in pianta stabile dello spettacolo del locale di flamenco \"Torres Bermejas\" di Madrid, nel quale rimase dodici anni, accompagnato dalla chitarra di Paco Cepero. Ogni giorno il suo nome diviene pi\u00f9 popolare ed \u00e8 cos\u00ec che partecipa alla pellicola \"Casa Flora\", interpretata anche da Lola Flores. Al \"Torres Bermejas\" fa la conoscenza del chitarrista Paco de Luc\u00eda, con il quale registr\u00f2 nove dischi tra il 1969 e il 1977, diretti dal padre di Paco, Antonio S\u00e1nchez Pecino, e coadiuvati dal fratello Ram\u00f3n de Algeciras. In questi anni avviene la maturazione, passando da uno stile ortodosso ad uno pi\u00f9 personale. Il loro primo disco, chiamato \"El Camar\u00f3n de la Isla con la colaboraci\u00f3n especial de Paco de Luc\u00eda\", inizia una rivoluzione e il tango \"Detr\u00e1s del tuyo se va\" fu solo il primo dei successi del duo.\nS\u00e1nchez Pecino mantenne il titolo di questo primo lavoro anche nei dischi successivi per preservare la carriera solista del figlio; questi album furono poi ribattezzati con il titolo del primo brano che li componeva.\nNel 1976 Camar\u00f3n sposa Dolores Montoya, \"La Chispa\" (la \"scintilla\"), nella citt\u00e0 La L\u00ednea de la Concepci\u00f3n, accompagnato da suo fratello Manuel e dalla ballerina Manuela Carrasco. I due ebbero quattro figli. \nNel 1979, con il solo nome di Camar\u00f3n pubblica \"La leyenda del tiempo\", un'autentica rivoluzione nel mondo del flamenco, inserendo sonorit\u00e0 proprie del jazz e del rock. Vi si trovano brani creati adattando poesie di Federico Garc\u00eda Lorca e musica di Alameda. Da questo momento inizi\u00f2 la sua collaborazione con il chitarrista Tomatito e si interruppe quella con Paco de Luc\u00eda.\nGli ultimi anni.\nNel 1986 fu condannato ad un anno di reclusione per un incidente automobilistico in cui erano morte due persone. Non scont\u00f2 la pena perch\u00e9 incensurato.\nNel maggio 1987 si esib\u00ec per tre giorni consecutivi nel Cirque d'Hiver di Parigi in uno dei suoi pi\u00f9 grandi successi.\nNel 1989 registr\u00f2 \"Soy gitano\", il disco pi\u00f9 venduto nella storia del flamenco, al quale collabor\u00f2 il chitarrista Vicente Amigo. Nel 1992 Camar\u00f3n incise il suo ultimo lavoro, \"Potro de rabia y miel\", accompagnato dalle chitarre di Paco de Luc\u00eda e Tomatito. Le registrazioni furono interrotte per il peggioramento delle condizioni di salute.\nIl cancro ai polmoni dovuto al tabagismo lo uccise un mese dopo ed anche un viaggio della speranza compiuto negli Stati Uniti fu inutile.\nAvvolto in una bandiera gitana, fu sepolto nella sua citt\u00e0 natale San Fernando.\nNel 2005 la sua vita \u00e8 stata narrata dal regista Jaime Ch\u00e1varri nel film Camar\u00f3n, interpretato da \u00d3scar Jaenada e da Ver\u00f3nica S\u00e1nchez.\nPremi.\nAltri riconoscimenti ottenuti da Camar\u00f3n includono: Medaglia al Merito Artistico del Municipio di Madrid, Medaglia d'Oro della Giunta dell'Andalusia, Medaglia d'Oro delle Belle Arti, Figlio Adottivio della citt\u00e0 La L\u00ednea de La Concepci\u00f3n."}
{"id": "1339842", "revid": "28941", "url": "https://it.wikipedia.org/wiki?curid=1339842", "title": "Morso di ragno", "text": ""}
{"id": "1339844", "revid": "767487", "url": "https://it.wikipedia.org/wiki?curid=1339844", "title": "Umaru Yar'Adua", "text": "\u00c8 stato membro del PDP, il principale partito politico nigeriano.\nBiografia.\nHa studiato chimica all'Universit\u00e0 Ahmadu Bello, situata a Zaria, ma gi\u00e0 dagli inizi degli anni '60 (quando suo padre fu designato ministro nell'amministrazione post-indipendenza) intraprese i primi passi in politica.\nNel 1999 e nel 2003 divenne governatore di Katsina (nel nord del paese) per due mandati consecutivi.\nIl 29 maggio 2007 succede a Olusegun Obasanjo (il quale aveva come vice il fratello maggiore, il generale Shehu Musa Yar'Adua, nel governo militare dal 1976 al '79) alla presidenza della Nigeria nel primo avvicendamento tra due governi civili nella storia del paese dopo anni di dittature militari.\n\u00c8 morto nel 2010 all'et\u00e0 di 58 anni a seguito di una lunga malattia."}
{"id": "1339848", "revid": "287204", "url": "https://it.wikipedia.org/wiki?curid=1339848", "title": "V.M.18 (romanzo)", "text": "V.M.18 \u00e8 un romanzo della scrittrice Isabella Santacroce edito da Fazi Editore nel 2007.\nTrama.\nLa storia narra le vicende, fatte di stupri e omicidi, compiute all'interno di un collegio femminile da un gruppo di tre ragazze, \"Le spietate ninfette\", costituito dalla protagonista del romanzo, Desdemona, e dalle sue due perverse amiche Cassandra e Animone."}
{"id": "1339853", "revid": "6923", "url": "https://it.wikipedia.org/wiki?curid=1339853", "title": "Circolo scacchistico montecatinese Surya", "text": "Il Circolo scacchistico montecatinese Surya A.S.D. \u00e8 una societ\u00e0 scacchistica italiana con sede a Montecatini Terme in corso Roma, 82.\nHa vinto nel 1998 e nel 1999 il Campionato italiano a squadre. \nLa societ\u00e0 organizza ogni estate un festival internazionale che si annovera fra quelli con pi\u00f9 partecipanti in Italia. \u00c8 tra i pochi circoli scacchistici in Italia che dispone di una sede di propriet\u00e0.\nHanno giocato per il Surya i grandi maestri: Igor Efimov, Sergio Mariotti, Stefan Djuric, Smbat Lputian, Dimitri Komarov, Robert Zelci\u0107 e Mriolub Lazi\u0107, e i maestri internazionali Fabio Bellini, Carlo D'Amore e Ennio Arlandi."}
{"id": "1339854", "revid": "33277", "url": "https://it.wikipedia.org/wiki?curid=1339854", "title": "Antonio Allegri da Correggio", "text": ""}
{"id": "1339855", "revid": "125909256", "url": "https://it.wikipedia.org/wiki?curid=1339855", "title": "Vincenzo Scrivo", "text": "Scolp\u00ec numerose statue di santi di pregevole fattura per molte chiese dei paesi calabresi."}
{"id": "1339856", "revid": "172263", "url": "https://it.wikipedia.org/wiki?curid=1339856", "title": "Paolo Di Lauro", "text": "Detto \"Ciruzzo 'o Milionario\" negli ambienti malavitosi, fu soprannominato in questo modo da Luigi Giuliano, quando una sera, ad un tavolo di poker, vide vari biglietti di centomila lire cadere dalla tasca di Di Lauro, ed esclam\u00f2: \u00abE chi \u00e8 venuto, Ciruzzo 'o Milionario?\u00bb. Detto anche \" il boss senza volto\", per aver esercitato gran parte delle proprie attivit\u00e0 criminali da nascosto, facendosi vedere soltanto dai membri fedelissimi del suo clan, ovvero quelli di cui pi\u00f9 si fidava. \u00c8 considerato a capo del clan Di Lauro di Secondigliano e Scampia, alla periferia nord di Napoli, nonch\u00e9 uno dei boss pi\u00f9 potenti.\nBiografia.\nLe origini.\nGi\u00e0 nei primi anni ottanta, nel pieno della guerra tra Nuova Camorra Organizzata e le famiglie che si opposero al cartello cutoliano, Di Lauro faceva parte della \"Nuova Fratellanza\" o \"Fratellanza napoletana\", un cartello di famiglie malavitose di Napoli fondato dal clan Giuliano, in seguito egemone anche nell'hinterland con la nascita del sodalizio criminale noto come Nuova Famiglia. L'inizio della sua scalata al gotha della camorra \u00e8 collegata con l'omicidio di Aniello La Monica (3 novembre 1944 - 1\u00ba maggio 1982), referente di Michele Zaza.\nLa carriera criminale.\nNegli anni novanta port\u00f2 avanti una guerra di camorra contro il clan Ruocco di Mugnano, che produsse diversi morti in pochi mesi. Si mantenne distante in quegli anni dalla potente organizzazione detta \"Alleanza di Secondigliano\", pur senza entrare mai in conflitto con le famiglie del cartello. Grazie all'indiscutibile carisma che esercitava sui giovani pregiudicati ed alle difficili condizioni economiche della periferia a nord di Napoli, riusc\u00ec ad attorniarsi di un numero di affiliati che non aveva pari tra gli altri clan cittadini, prendendo il potere militare e territoriale nelle palazzine della famigerata 167 di Scampia, zona considerata uno dei principali market del traffico di droga d'Europa. Il clan cominci\u00f2 ad assumere una forma sempre pi\u00f9 verticistica con a capo il boss, abilissimo a non trattare mai personalmente n\u00e9 con i propri affiliati, n\u00e9 con i capi di altre organizzazioni.\nLa faida di Scampia.\nAd inizio anni 2000, diverse nuove leve del clan assunsero maggiore autonomia decisionale, prendendo le redini delle pi\u00f9 importanti attivit\u00e0 del gruppo e rinnovando il parco dei capi-piazza con elementi giovani a loro fidati. Queste decisioni, insieme a vari dissidi di natura personale tra i boss dell'organizzazione, portarono poi alla guerra di camorra conosciuta con il nome di \"faida di Scampia\", in cui Paolo Di Lauro ebbe un ruolo marginale e fu influente solo nelle fasi finali dello scontro, fungendo da mediatore tra le parti ostili; aveva lasciato il clan nelle mani del primogenito Cosimo in seguito alla morte dell'ultimo figlio Domenico per un incidente in moto e si era rifugiato nel casertano protetto dai Bardellino.\nDivenne ufficialmente latitante il 23 settembre 2002, e venne poi inserito nell'elenco dei trenta latitanti pi\u00f9 pericolosi d'Italia. Fu catturato il 16 settembre 2005 dai Carabinieri in un appartamento di via Canonico Cosimo Stornaiuolo 16 a Secondigliano, a poca distanza da via cupa dell'Arco, il \"regno\" della cosca. Gli investigatori seguirono una donna che fungeva da vivandiera e badante, sulla base di un input acquisito da una fonte confidenziale dagli agenti del SISDE.\nLe condanne.\nCondannato a 29 anni dalla I sezione del Tribunale di Napoli, a dicembre del 2011 la settima Corte d\u2019Appello conferm\u00f2 la condanna a Paolo Di Lauro dopo che la Corte di Cassazione aveva annullato gi\u00e0 il verdetto di secondo grado (per gli imputati fu esclusa l'aggravante del metodo mafioso). Di Lauro sta scontando tre ergastoli al 41 bis.\nFigli.\nSposato con Luisa D'Avanzo, ha avuto da questa dieci figli maschi, e con la quale inoltre ha in seguito adottato una bambina, divenuta cos\u00ec la loro unica figlia femmina. \nCuriosit\u00e0.\nRoberto Saviano, lo scrittore del romanzo e sceneggiatore della serie televisiva Gomorra, ha dichiarato in numerose occasioni che la figura del personaggio \"Don Pietro Savastano\" \u00e8 liberamente ispirata a quella di Paolo Di Lauro."}
{"id": "1339864", "revid": "1903739", "url": "https://it.wikipedia.org/wiki?curid=1339864", "title": "J\u016bnihitoe", "text": "Il anche conosciuto col nome di \u00e8 una tipologia estremamente elegante e complessa di kimono che veniva indossato soltanto dalle donne di corte in Giappone. \u00c8 apparso intorno al X secolo, nel periodo Heian. Letteralmente il nome dell'indumento significa \"veste di dodici strati\". Gli strati sono indumenti di seta posti uno sull'altro. Il peso complessivo dell'indumento pu\u00f2 arrivare a venti chilogrammi.\nLo strato pi\u00f9 interno \u00e8 fatto di seta bianca ed \u00e8 seguito da dieci strati di indumenti con vari nomi che vengono poi chiusi da uno strato finale o un cappotto. Gli abbinamenti e i colori degli strati del j\u016bnihitoe sono molto importanti dato che indicano il gusto e il grado della donna. Alcuni colori hanno nomi poetici come \"susino in fiore primaverile\". L'unico punto in cui sono visibili tutti i vari livelli di indumenti sono le maniche e il collo.\nUn importante accessorio da abbinare al j\u016bnihitoe \u00e8 un ventaglio molto elaborato che veniva usato sia per rinfrescarsi che per comunicare, dato che ad una donna non era permesso parlare con un uomo che non facesse parte della corte. La comunicazione avveniva infatti attraverso degli schermi chiamati \"sudare\" e l'uomo intravedeva soltanto le maniche del j\u016bnihitoe. Questa pratica era molto usata nel periodo Heian ed \u00e8 stata descritta minuziosamente nell'opera \"Genji monogatari\".\nIl movimento in questo indumento \u00e8 molto limitato dato il peso. Le donne infatti talvolta dormivano nei loro j\u016bnihitoe, usandoli come una sorta di pigiama. I vari strati potevano essere tolti o tenuti, a seconda della stagione e della temperatura. Durante il periodo Muromachi, comunque, il j\u016bnihitoe venne ridotto a cinque strati.\nAl giorno d'oggi il j\u016bnihitoe pu\u00f2 essere visto soltanto nei musei o nei film. La produzione di questo indumento \u00e8 pressoch\u00e9 cessata. Queste vesti non hanno prezzo, essendo i pi\u00f9 costosi in assoluto tra gli abiti tradizionali giapponesi. Soltanto la casa imperiale giapponese li usa ancora in alcune importanti cerimonie. Durante il suo matrimonio la principessa Masako ha indossato un j\u016bnihitoe; cos\u00ec come l'imperatrice Michiko nella cerimonia di ascesa al trono dell'imperatore Akihito nel 1990. Anche le sue dame di compagnia indossarono un j\u016bnihitoe, sebbene in una forma modificata tipica del periodo Edo e non del periodo Heian."}
{"id": "1339868", "revid": "716642", "url": "https://it.wikipedia.org/wiki?curid=1339868", "title": "Associa\u00e7\u00e3o Portuguesa de Desportos", "text": "L'Associa\u00e7\u00e3o Portuguesa de Desportos (brevemente Portuguesa) \u00e8 un club brasiliano di calcio con sede a San Paolo.\nStoria.\nIl club venne fondato nel 1920 a San Paolo da emigrati portoghesi. Il primo calciatore straniero a vestire la maglia della \"Lusa\" fu l'uruguaiano Conrado Ross nel 1923.\nDi titoli importanti al Canind\u00e9 non se ne sono mai visti, ma negli anni '90 la vecchia \u201cLusa\u201d riusciva a tenere testa anche a rivali pi\u00f9 blasonati, compresi i tre poderosi concittadini (Palmeiras, San Paolo e Corinthians). Delle ultime stagioni c'\u00e8 da ricordare quella memorabile del 2011 con la conquista del campionato di S\u00e9rie B grazie a un gioco spumeggiante valsole il nomignolo di \u201cBarcelusa\u201d. Peccato che quella potenziale resurrezione sia stata in realt\u00e0 l\u2019anticamera del dramma sportivo e societario scatenato nel 2013 dal \"caso Heverton\u201d: l\u2019impiego del giocatore Heverton, che era squalificato, tolse alla Portuguesa tre punti vitali per la permanenza in serie A, andando al 17\u00ba posto che sarebbe spettato alla Fluminense, che si salv\u00f2 grazie alla decisione della giustizia sportiva. Inizi\u00f2 cos\u00ec la veloce decaduta della \"Lusa\", che inizi\u00f2 presto ad accumulare debiti, cambi presidenziali (tre in tre anni) e nuovi flop, con il crollo fino alla s\u00e8rie D nelle tre stagioni successive. La retrocessione in ultima divisione potrebbe causare il fallimento. Perch\u00e9 non sono possibili mantenere i costi di gestione di una rosa di 45 giocatori con gli irrisori introiti della Serie D. Per non dimenticare del buco fiscale di 200 milioni reais (circa 55 milioni di euro). Giocatori e staff tecnico non percepiscono gli stipendi da mesi e gli allenamenti si devono organizzare esclusivamente alla luce del giorno, perch\u00e9 l\u2019impresa elettrica ha tagliato la luce. I ritiri sono stati aboliti ed \u00e8 stata persino tagliata l\u2019acqua negli spogliatoi.\nColori e simboli.\nColori.\nIl primo completo di gioco della Portuguesa, introdotto il 20 settembre 1920, consisteva di una maglia rossa, di pantaloncini bianchi e di calzettoni rossi con due strisce verdi orizzontali. La divisa del portiere era invece completamente bianca.\nIl 26 marzo 1923 la maglia fu cambiata: si assunse una casacca a strisce verticali rosse e verdi con pantaloncini e calzettoni bianchi. Pi\u00f9 tardi le strisce rosso-verdi vennero posizionate come le attuali, orizzontalmente, mentre per le gare in trasferta si cominciarono a utilizzare maglia bianca, calzoncini rossi e calzettoni rossi.\nLa seconda divisa attuale consiste in pantaloncini bianchi anzich\u00e9 rossi.\nMascotte.\nLa prima mascotte della Portuguesa era una ragazza portoghese di nome Severa. Questo nome derivava dal soprannome della danzatrice di fado degli anni trenta Dima Tereza, detta appunto \"A Severa\".\nNel 1994 la Portuguesa ha cambiato la propria mascotte: la nuova mascotte \u00e8 diventato un leone, vestito con la divisa rosso-verde della squadra. Il leone \u00e8 uno dei simboli pi\u00f9 diffusi nel calcio brasiliano.\nInno.\nEsistono due inni societari. Il primo, detto \"Hino Rubro-verde\" (\"Inno rosso-verde\" in portoghese) \u00e8 il pi\u00f9 vecchio: venne composto da Archimedes Messina e da Carlos Leite Guerra.\nIl secondo inno, intitolato \"Os Campe\u00f5es\" (\"I Campioni\") \u00e8 quello attuale. \u00c8 stato scritto e musicato da Roberto Leal e da M\u00e1rcia L\u00facia.\nStrutture.\nStadio.\nLa Portuguesa gioca le proprie gare casalinghe nell'Estadio do Canind\u00e9. Edificato nel 1956, quest'impianto pu\u00f2 contenere 22.000 spettatori. All'inizio ne poteva ospitare 27.500, cifra poi ridotta per le normative FIFA in materia di sicurezza.\nTifoseria.\nRivalit\u00e0.\nLe principali rivalit\u00e0 della Portuguesa sono verso le altre squadre di San Paolo, soprattutto verso le quattro grandi, cio\u00e8 il San Paolo, il Palmeiras, il Santos e il Corinthians.\nOrganico.\nRosa.\nAggiornata all'8 agosto 2020."}
{"id": "1339869", "revid": "287204", "url": "https://it.wikipedia.org/wiki?curid=1339869", "title": "Junihitoe", "text": ""}
{"id": "1339871", "revid": "124083179", "url": "https://it.wikipedia.org/wiki?curid=1339871", "title": "An Cafe", "text": "Gli \u00e8 stata una band j-rock, appartenente al genere oshare kei, fondata nel marzo del 2003.\nIl 30 Aprile del 2007 Bou annuncia di lasciare la band per motivi personali, al suo posto arrivano Takuya e Yu-Ki,\nNell'agosto del 2009 la band comunica che prenderanno una pausa a tempo indeterminato per crescere artisticamente; l'ultimo live si \u00e8 tenuto il 4 gennaio 2010. Nel frattempo i componenti degli An cafe si stanno dedicando ad altre attivit\u00e0: Miku \u00e8 il cantante di un nuovo gruppo musicale, gli Lc5, e Kanon si dedica all'intrattenimento come produttore del videogame per smartphone \"Pinky\u2606Distortion\".\nIl 1 aprile 2012 gli An Cafe annunciarono che avrebbero ripreso la propria attivit\u00e0 e iniziato un tour a novembre in Europa e UK intitolato \"Ancafesta '12 summer dive\". Il 30 maggio, inoltre, annunciarono il rilascio di un nuovo mini album dal titolo \"Amazing Blue\", il primo dopo la pausa. Lo stesso anno annunciarono un grande tour per festeggiare i 10 anni della band, con il rilascio di tre singoli consecutivi a giugno, luglio e agosto. La finale del tour si svolse il 4 gennaio 2014 al Nippon Budokan, il palco sul quale la band aveva effettuato il proprio ultimo concerto.\nIn quello stesso periodo la band si \u00e8 esibita per la prima volta in Canada, Brasile e Messico.\nFormazione.\nCronologia.\nNel grafico sottostante sono riportati in giallo i cantanti, in rosa i chitarristi, in verde i bassisti, in viola i tastieristi ed in azzurro i batteristi.\nDiscografia.\nLe specifiche sono indicate fra parentesi \"()\", le note dopo il punto e virgola \";\"."}
{"id": "1339874", "revid": "767487", "url": "https://it.wikipedia.org/wiki?curid=1339874", "title": "Kukushka - Disertare non \u00e8 reato", "text": "Kukushka - Disertare non \u00e8 reato (in russo \u041a\u0443\u043a\u0443\u0448\u043a\u0430, \"Kuku\u0161ka\") \u00e8 un film del 2002 scritto e diretto da Aleksandr Rogo\u017ekin, ambientato durante gli scontri del 1944 tra l'Armata Rossa e i Nazisti nella Lapponia finlandese. Due soldati, un finlandese e un russo, entrambi destinati a morte certa, vengono salvati da una lappone di nome Anni, che li accoglie nella propria casa (in realt\u00e0 il nome dato alla nascita della donna \u00e8 K\u00e4ki, cio\u00e8 \"cuculo\", in russo \"Kuku\u0161ka\", da cui il titolo del film, mentre Anni \u00e8 il nome datole dal marito).\nIl film ha partecipato al Festival cinematografico internazionale di Mosca 2002, dove ha vinto il San Giorgo d'Argento per il milglior attore (Ville Haapasalo) e per il migliore regista, oltre che il premio FIPRESCI.\nTrama.\nIl film \u00e8 ambientato nella penisola di Kola, in pieno territorio Sami. Veikko \u00e8 un cecchino finlandese arruolato suo malgrado nell'esercito, mentre l'Armata Rossa avanza i suoi commilitoni in ritirata lo abbandonano nella tundra incatenato a una roccia condannandolo cos\u00ec a morte certa. Ivan \u00e8 un tenente russo accusato di tradimento e deve essere quindi processato; durante il viaggio per\u00f2 la sua scorta viene uccisa da un'incursione aerea. Anni, rimasta vedova del marito, coscritto anche lui, soccorre Ivan e lo cura. Veikko, dopo alcuni estenuanti giorni passati a liberarsi dalla roccia a cui era incatenato, raggiunge Anni nella sua casa in cerca di un fabbro.\nSi instaura cos\u00ec una sorta di convivenza tra i tre, resa ancora pi\u00f9 complessa dalla totale incapacit\u00e0 di comunicazione, parlando tutti lingue diverse (Veikko finlandese, Ivan russo e Anni sami), ed ognuno inizia cos\u00ec un suo monologo che viene per la maggior parte delle volte frainteso da chi ascolta ottenendo a volte un effetto comico. Questa barriera linguistica permette ai personaggi di svelare completamente la propria personalit\u00e0, affrontando di volta in volta le problematiche della vita in un ambiente selvaggio come la tundra. Finita la guerra di Lapponia, i due prendono la strada di casa come amici. Anni, rimasta di nuovo sola, si scoprir\u00e0 incinta di uno dei due soldati."}
{"id": "1339877", "revid": "33277", "url": "https://it.wikipedia.org/wiki?curid=1339877", "title": "Anthonis Mor", "text": ""}
{"id": "1339880", "revid": "46931", "url": "https://it.wikipedia.org/wiki?curid=1339880", "title": "Muscle reading", "text": ""}
{"id": "1339881", "revid": "46931", "url": "https://it.wikipedia.org/wiki?curid=1339881", "title": "Cunberlandismo", "text": ""}
{"id": "1339882", "revid": "46931", "url": "https://it.wikipedia.org/wiki?curid=1339882", "title": "Lettura dei muscoli", "text": ""}
{"id": "1339885", "revid": "124010637", "url": "https://it.wikipedia.org/wiki?curid=1339885", "title": "ASD HC Sassari", "text": "L'ASD HC Sassari \u00e8 stata una societ\u00e0 di pallamano femminile di Sassari che ha militato nel campionato di Serie A1. Nata nel campo di pallamano all'aperto di Piazza d'Italia, per anni punto di riferimento della Pallamano in Sardegna rinuncia all'iscrizione del campionato 2013-2014 a causa di mancanza di finanziamenti ed un scarso budget.\nStoria.\nNel 1983 nasce la S.S. 4 Mori H.C. Sassari che acquisisce il diritto di partecipare al campionato nazionale di serie B femminile al posto dell'assorbita ex Palestra Usai, vincitrice l'anno precedente del campionato di serie C. Il presidente Antonio Pes e l'allenatore Gigi Santoru, portano la squadrea al terzo posto nel campionato 83-84.\nNel campionato nazionale di serie B 84-85, allenata dal duo Gigi Santoru - Roberto Cesaraccio, la 4 Mori H.C. di Sassari si classifica al secondo posto e viene promossa in serie A.\nNella stagione 85-86 la societ\u00e0 cambia nome assumendo quello di Sardinja H.C. Sassari cui si aggiunger\u00e0 la sponsorizzazione Chirmed Farmeco. La squadra cambia allenatore e passa nelle mani di Vanni Desole. La prima esperienza in serie A per\u00f2 \u00e8 disastrosa e finisce penultima in classifica, \u00c8 la retrocessione, rimediata in extremis con un ripescaggio grazie alla Federazione.\nNel campionato 86-87 si rinforza delle giocatrici della nazionale quali Dagmar Gitel e Loredana Teofilo che si aggiungono alla Jugoslava Gordana Vidovic. La Chirmed \u00e8 tra le favorite allenata da Vanni Desole. Si classifica prima nel suo girone ma nei playoff subisce un crollo classificandosi 4^.\nNel campionato 87-88 arriva il portiere nazionale Fulvia Carciotti, la sassarese Maria Colombino e la Jugoslava Susanna Gustin.\nRosa.\n\"Rosa e ruoli aggiornati alla stagione 2010/2011\"\nEx-giocatori.\nSvetlana Kiti\u0107 (1988/89\u20131990/91, 1993/94) Nel 2010, \u00e8 stata votata miglior giocatore di pallamano femminile mai dalla International Handball Federation.\nLuana Pistelli\nBarbara Tetti\nGordana Vidovic\nLaura Profili\nDorota Glysczeynska\nValeria Muretto\nElisabetta Pagliazzo\nDagmar Gitzl\nFulvia Carciotti\nMaria Colombino\nLoredana Teofilo\nLucia Krismanic\nVecchi Sponsor Title Name.\n1985-1989 Chirmed\n1998-2002 Acciaro &amp; Parodi\n2002-2004 Florgarden\n2004-2006 Sassari Citt\u00e0 dei Candelieri\n2006-2008 Edilcinque\n2008-2009 Tangram\n2009-2010 Verde Vita\n2009-2010 No Sponsor\n2011 Verde Vita\n2013 Key Estate"}
{"id": "1339886", "revid": "90457003", "url": "https://it.wikipedia.org/wiki?curid=1339886", "title": "Antonio Micucci", "text": "Biografia.\nA causa della guerra, Antonio Micucci fu sfollato da Ivrea nel 1942, dove lavorava alla Olivetti, per entrare a far parte della fabbrica Moto Guzzi come ingegnere progettista.\n\u00c8 stato per anni un progettista di motocicli e ciclomotori per questa fabbrica italiana. \nTra i modelli da lui progettati sono da citare il Guzzino, il Cardellino e il Dingo."}
{"id": "1339887", "revid": "669523", "url": "https://it.wikipedia.org/wiki?curid=1339887", "title": "Henry Thomas", "text": "Biografia.\nThomas \u00e8 nato a San Antonio, Texas, figlio unico di Carolyn L., casalinga, e Henry Jackson Thomas, un idraulico. A San Antonio frequent\u00f2 la East Central High School, e il Blinn College, sempre nel Texas.\nCarriera.\nIl ruolo in \"E.T. l'extra-terrestre\" gli fa guadagnare l'apparizione in uno spot pubblicitario per il gioco Night Stalker dell'Intellivision, a fianco di George Plimpton. Dopo l'enorme successo del film, Thomas ritorna in Texas, recitando sporadicamente in film, televisivi e non, frequentando contemporaneamente la scuola e conducendo la vita di un ragazzino qualunque.\nUn altro ruolo di spicco ricoperto dall'attore nel corso dei suoi anni giovanili \u00e8 quello di Andrew nel film del 1984 \"Incompreso - L'ultimo sole d'estate\". Tra la fine degli anni ottanta e l'inizio degli anni novanta Thomas ha cominciato a cimentarsi in ruoli da adulto. Da ricordare la sua interpretazione di Samuel Ludlow nel film del 1994, \"Vento di passioni\".\nThomas \u00e8 anche musicista nella band The Blueheelers.\nVita privata.\nIn prime nozze Henry Thomas ha sposato Kelly Hill (2000), dalla quale ha divorziato nel 2002. Ha poi sposato Marie Zielcke, popolare attrice tedesca, nel maggio del 2004, ma anche questo matrimonio \u00e8 terminato col divorzio. La coppia ha avuto una figlia, Hazel. Da Annalee, sua terza e attuale moglie, ha avuto due figli.\nDoppiatori italiani.\nNelle versioni in italiano dei suoi film, Henry Thomas \u00e8 stato doppiato da:"}
{"id": "1339889", "revid": "22475", "url": "https://it.wikipedia.org/wiki?curid=1339889", "title": "\u017demai\u010di\u0173 Kalvarija", "text": "\u017demai\u010di\u0173 Kalvarija \u00e8 una citt\u00e0 nel distretto municipale di Plung\u0117 (in lituano \"Plung\u0117s rajono savivaldyb\u0117\"), in Samogizia, Lituania. \nOgni luglio c'\u00e8 una grande sagra, chiamata Grande Zemaicy Kalvarija.\nIl Grande Zemaiciu Chiesa Festival Kalvarija.\nIl Grande Zemaicy Kalvarija Chiesa Festival si svolge ogni anno a giugno. Ci sono 21 [Stazioni [del] Cross] in questa citt\u00e0. Impresa della stazione della croce \u00e8 una processione molto importante per un cattolico, dovrebbe essere fatto spesso. Si tratta di uno dei pi\u00f9 importanti pellegrinaggio linea s per i cattolici. Questa festa risale al 1742. Il Papa \u00e8 il principale custode e sostenitore di questo festival.\nDurante la festa ci sono giornate dedicate ai giovani. Numerose manifestazioni si svolgono, che pu\u00f2 servire ai bisogni spirituali dei giovani. Ci sono Messe speciali detenuti, dedicata a giovani e bambini.\nIl festival attira molti turisti da Samogizia e Lituania, molte chiese cattoliche in Lituania organizzare gite per le persone. Dal 2004 ci sono stati pi\u00f9 turisti e pellegrini provenienti dagli stati membri dell'Unione europea, in particolare da Polonia, Italia, Germania e Spagna."}
{"id": "1339890", "revid": "322321", "url": "https://it.wikipedia.org/wiki?curid=1339890", "title": "Leonardo Ulrich Steiner", "text": "Biografia.\n\u00c8 stato ordinato sacerdote dell'Ordine dei frati minori il 21 gennaio 1978.\nDal 1995 ha studiato a Roma al \"Pontificio Ateneo Antoniano\", dove prima si \u00e8 diplomato (1998) e poi si \u00e8 laureato (2001) in filosofia, con una tesi sul \"Concetto di Dio in Bernhard Welte\". Dal 1999 al 2003 \u00e8 stato segretario generale dello stesso Ateneo.\nTornato in Brasile, \u00e8 divenuto vicario parrocchiale a Curitiba nella parrocchia \"Senhor Bom Jesus\". Nella stessa citt\u00e0 ha insegnato alla \"facolt\u00e0 di filosofia San Bonaventura\".\nMinistero episcopale.\nIl 2 febbraio 2005 papa Giovanni Paolo II lo ha nominato prelato di S\u00e3o F\u00e9lix; succede a Pedro Casald\u00e1liga, dimessosi per raggiunti limiti d'et\u00e0. Il 16 aprile successivo ha ricevuto l'ordinazione episcopale, nella cattedrale di San Paolo apostolo a Blumenau, dal cardinale Paulo Evaristo Arns, co-consacranti i vescovi Ang\u00e9lico S\u00e2ndalo Bernardino e Heinrich Timmerevers.\nDal 2007 al 2011 \u00e8 stato membro della Commissione episcopale pastorale per i ministeri ordinati e la vita consacrata della Conferenza episcopale brasiliana e vicepresidente della regione Oeste-2 della stessa.\nIl 10 maggio 2011 \u00e8 stato eletto segretario generale della Conferenza episcopale brasiliana. Ha ricoperto questo incarico fino al 7 maggio 2019.\nIl 21 settembre 2011 papa Benedetto XVI lo ha nominato vescovo ausiliare di Brasilia e titolare di Tisiduo.\nIl 27 novembre 2019 papa Francesco lo ha promosso arcivescovo metropolita di Manaus; \u00e8 succeduto a S\u00e9rgio Eduardo Castriani, dimessosi per motivi di salute. Il 31 gennaio 2020 ha preso possesso dell'arcidiocesi.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1339898", "revid": "767487", "url": "https://it.wikipedia.org/wiki?curid=1339898", "title": "Primeira Liga 2003-2004", "text": "La Primeira Liga 2003-2004, nota come SuperLiga GalpEnergia 2003-2004 per ragioni di sponsorizzazione, \u00e8 stata la 70\u00aa edizione della massima serie del campionato portoghese di calcio. Il campionato \u00e8 iniziato il 16 agosto 2003 ed \u00e8 terminato il 9 maggio 2004.\nIl campionato \u00e8 stato vinto per il secondo anno di fila e per la 20\u00aa volta nella sua storia dal Porto. Il capocannoniere del torneo \u00e8 stato Benni McCarthy del Porto, con 20 reti segnate. L'Alverca, il Pa\u00e7os de Ferreira e l'Estrela Amadora sono stati retrocessi in Segunda Liga.\nQuesto campionato \u00e8 ricordato anche per la tragica morte dell'attaccante del Benfica Mikl\u00f3s Feh\u00e9r, avvenuta per arresto cardiaco il 25 gennaio 2004, durante la sfida con il Vit\u00f3ria Sport Clube.\nStagione.\nNovit\u00e0.\nDalla precedente stagione sono stati retrocessi il Varzim, il Santa Clara e il Vit\u00f3ria Set\u00fabal. Sono stati promossi dalla Segunda Liga il Rio Ave, l'Alverca e l'Estrela Amadora.\nFormato.\nLe 18 squadre partecipanti si affrontano in un girone di andata e ritorno, per un totale di 34 giornate.\nLa squadra campione di Portogallo ha il diritto a partecipare alla fase a gironi della UEFA Champions League 2004-2005.\nLa squadra classificata al secondo posto \u00e8 ammessa al terzo turno di qualificazione della UEFA Champions League 2004-2005.\nLe squadre classificate al terzo, al quarto e al quinto posto sono ammesse al primo secondo turno della Coppa UEFA 2004-2005, assieme alla squadra vincitrice della Ta\u00e7a de Portugal 2003-2004.\nLa squadra classificata al sesto posto \u00e8 ammessa alla Coppa Intertoto 2004.\nLe squadre classificate agli ultimi tre posti (dal 16\u00ba al 18\u00ba posto) retrocedono in Segunda Liga.\nClassifica finale.\nLegenda:\n\u00a0\u00a0\u00a0\u00a0\u00a0 Campione del Portogallo e ammessa alla UEFA Champions League 2004-2005\n\u00a0\u00a0\u00a0\u00a0\u00a0 Ammesse alla UEFA Champions League 2004-2005\n\u00a0\u00a0\u00a0\u00a0\u00a0 Ammesse alla Coppa UEFA 2004-2005\n\u00a0\u00a0\u00a0\u00a0\u00a0 Ammesse alla Coppa Intertoto 2004\n\u00a0\u00a0\u00a0\u00a0\u00a0 Retrocessa in Segunda Liga 2004-2005"}
{"id": "1339900", "revid": "149485", "url": "https://it.wikipedia.org/wiki?curid=1339900", "title": "Lotta ai Giochi della XXVI Olimpiade", "text": "I tornei di lotta ai Giochi della XXVI Olimpiade si sono svolte dal 20 luglio al 2 agosto 1996 al Georgia World Congress Center di Atlanta, negli Stati Uniti d'America. Sono stati messi in palio 20 titoli: 10 di lotta libera e 10 di lotta greco-romana, tutti maschili.\nNazioni partecipanti.\nHanno partecipato alla manifestazione 401 lottatori, in rappresentanza di 75 distinti comitati olimpici."}
{"id": "1339901", "revid": "149485", "url": "https://it.wikipedia.org/wiki?curid=1339901", "title": "Lotta ai Giochi della XXV Olimpiade", "text": "I tornei di lotta ai Giochi della XXV Olimpiade si sono svolte dal 26 luglio al 7 agosto 1992 al Institut Nacional d'Educaci\u00f3 F\u00edsica de Catalunya di Barcellona, in Spagna. Sono stati messi in palio 20 titoli: 10 di lotta libera e 10 di lotta greco-romana, tutti maschili.\nNazioni partecipanti.\nHanno partecipato alla competizione 370 lottatori in rappresentanza di 59 comitati olimpici."}
{"id": "1339904", "revid": "14691", "url": "https://it.wikipedia.org/wiki?curid=1339904", "title": "Sensibilit\u00e0 della pellicola", "text": ""}
{"id": "1339905", "revid": "14691", "url": "https://it.wikipedia.org/wiki?curid=1339905", "title": "Rapidit\u00e0 della pellicola", "text": ""}
{"id": "1339909", "revid": "1305772", "url": "https://it.wikipedia.org/wiki?curid=1339909", "title": "Chiesa di San Sepolcro", "text": "Il termine Chiesa di San Sepolcro \u00e8 riferibile a differenti edifici di culto:"}
{"id": "1339911", "revid": "47767", "url": "https://it.wikipedia.org/wiki?curid=1339911", "title": "I ragazzi della III C", "text": ""}
{"id": "1339912", "revid": "1318658", "url": "https://it.wikipedia.org/wiki?curid=1339912", "title": "Opel Diplomat", "text": "La Diplomat \u00e8 un'autovettura di lusso prodotta in due generazioni dalla Opel tra il 1964 e il 1977 e facente parte del gruppo cosiddetto \"KAD\" (Kapit\u00e4n, Admiral, Diplomat) che costituivano le ammiraglie della casa.\nIl contesto storico.\nNel primo ventennio del secondo dopoguerra, tutto ci\u00f2 che proveniva dagli Stati Uniti d'America era, di per s\u00e9, \"alla moda\" e a questa tendenza non sfuggivano, naturalmente, neppure le automobili. Tale tendenza, inizialmente limitata solo a certi settori commerciali, si fece sempre pi\u00f9 marcata nel corso degli anni '50 del secolo scorso, per divenire assai evidente durante la prima met\u00e0 del decennio successivo. L'industria automobilistica europea sforn\u00f2 in quegli anni numerosi modelli di chiara ispirazione statunitense, via via sempre pi\u00f9 moderne e stilisticamente al passo con i tempi. Le luccicanti auto d'oltreoceano rappresentavano, per molti, un sogno. Da queste considerazioni partirono anche i vertici della Opel (filiale europea della General Motors), quando decisero di rivoluzionare la gamma della loro ammiraglia, la Kapit\u00e4n P 2,6, sicuramente anch'essa stilisticamente ispirata al mondo d'oltreoceano ma oramai decisamente superata nel design. L'idea dei vertici Opel fu di rivoluzionare il segmento delle ammiraglie proponendo non uno, ma tre modelli stilisticamente identici, ma differenti negli allestimenti e nei contenuti, sia tecnici che a livello di dotazione. \nLa Diplomat A.\nFu cos\u00ec che nel giugno del 1964 venne introdotta la cosiddetta \"gamma KAD\", dalle iniziali dei tre modelli che la componevano, ossia Kapit\u00e4n, Admiral e Diplomat. Quest'ultima fu la pi\u00f9 ricca fra le tre e di conseguenza la top di gamma assoluta nei listini Opel dell'epoca. \nDesign esterno e interno.\nCome gi\u00e0 detto, i tre modelli della sottogamma KAD condividevano scocca e carrozzeria. Pertanto, come la \"Kapit\u00e4n\" e la \"Admiral\", anche la \"Diplomat\" sfoggi\u00f2 un abito decisamente pi\u00f9 moderno rispetto alle ammiraglie Opel prodotte fino a quel momento, un abito pi\u00f9 squadrato ed elegante, nonch\u00e9 pi\u00f9 imponente, il cui stile riprendeva quello delle Chevrolet Bel Air e Impala di quel periodo. Il corpo vettura era di tipo berlina a 3 volumi con abitacolo omologato per 5 posti. Caratteristico il frontale dal disegno concavo, con le sporgenti estremit\u00e0 dei parafanghi anteriori, la mascherina e il cofano dal disegno spezzato, la calandra inclinata in avanti e i proiettori rettangolari. La fiancata era solcata da una modanatura a tutta lunghezza che passava circa una spanna sotto le maniglie porta, mentre il tetto in vinile costituiva il principale tratto distintivo rispetto alle due \"sorelle\" ammiraglie. Anche la coda riprendeva la forma concava del frontale, sebbene in maniera meno evidente, ed era caratterizzata da piccoli fari rettangolari alle estremit\u00e0 di un elemento di color grigio satinato, anch'esso rettangolare, e tagliato trasversalmente in due da una modanatura che divide a met\u00e0 anche i fari stessi.\nIl posto guida era caratterizzato invece da un cruscotto lineare, con tachimetro a tutta larghezza e che costituiva un tutt'uno con la zona centrale, dove trovavano posto l'orologio e un vano per l'autoradio, e il resto della plancia, in modo da formare una fascia unica che si estendeva da un lato all'altro della zona anteriore. Il volante era a due razze, con clacson a semicerchio concentrico. Assente la console centrale, mentre il tunnel di trasmissione ospitava la leva del cambio automatico (negli altri due modelli meno ricchi, la leva era al volante). I sedili erano a richiesta rivestiti in pelle, mentre sia dentro che fuori si fece un maggior uso di cromature rispetto alle due \"sorelle\" meno accessoriate.\nStruttura, meccanica e motori.\nCome gli altri due modelli della sotto-gamma \"KAD\", anche la \"Diplomat\" nasceva sulla stessa base meccanica che prevedeva innanzitutto uno schema tecnico a motore anteriore longitudinale e a trazione posteriore, la struttura a scocca portante, l'avantreno a ruote indipendenti con bracci trasversali trapezoidali con molle elicoidali e il retrotreno ad assale rigido con molle a balestra longitudinali. Su entrambi gli assi erano presenti una barra stabilizzatrice e ammortizzatori idraulici telescopici. L'impianto frenante prevedeva freni a disco anteriori e a tamburo posteriori. Lo sterzo era a circolazione di sfere con funzione di richiamo automatica e con servosterzo idraulico. \nAl suo debutto, la \"Diplomat\" era prevista con un motore V8 di origine Chevrolet da 4638 cm\u00b3, alimentato da un carburatore Rochester quadricorpo ed in grado di erogare una potenza massima di 190 CV, che a fronte di una massa a vuoto di 1.560\u00a0kg consentivano alla vettura di raggiungere una velocit\u00e0 massima di 200\u00a0km/h, coprendo lo scatto da 0 a 100\u00a0km/h in 11 secondi. Si tratta dello stesso motore Small-Block 283ci utilizzato dalla General Motors (all'epoca detentrice del marchio Opel) per diversi altri suoi modelli prodotti e commercializzati oltreoceano, Corvette in primis. Come gi\u00e0 accennato in precedenza, il cambio previsto di serie era di tipo automatico e pi\u00f9 precisamente un Powerglide a 2 rapporti.\nEvoluzione della gamma.\nNonostante la presentazione fosse avvenuta nel febbraio del 1964, la produzione in serie vera e propria non venne avviata che nel giugno dello stesso anno. Il prezzo di vendita fu fissato in 17.500 DM, quasi come cinque contemporanee Volkswagen Maggiolino. I primi aggiornamenti alla gamma si ebbero quattro mesi dopo, con la possibilit\u00e0 di avere, a richiesta, il tetto in tinta con la carrozzeria. Nel febbraio del 1965 la gamma venne completata dalla versione coup\u00e9 (con padiglione ribassato, due sole porte e assenza del montante centrale e delle cornici ai finestrini), equipaggiata da un possente V8 da 5354\u00a0cm\u00b3 in grado di erogare ben 230 CV a 4700 giri/min, nonch\u00e9 ben 435 N\u00b7m a 3100 giri/min, permettendo alla grossa coup\u00e9 (equipaggiata unicamente con un cambio automatico Powerglide a due rapporti) di raggiungere una velocit\u00e0 massima di 206\u00a0km/h, con accelerazione da 0 a 100\u00a0km/h in 10\". Anche questo motore fu utilizzato per equipaggiare modelli Chevrolet previsti per il mercato statunitense. La \"Diplomat Coup\u00e9\" fu prodotta presso lo stabilimento Karmann di Osnabr\u00fcck. \nA partire dal gennaio del 1967, la \"Diplomat\" berlina vide il suo V8 da 4,6 litri sostituito dal V8 della coup\u00e9. Sei mesi dopo, a luglio, la coup\u00e9 venne tolta di produzione mentre alla fine di quella stessa estate, la dotazione di serie della berlina fu arricchita con il lunotto termico e il listelli laterali di protezione dai piccoli urti sulla fiancata. Nel novembre del 1968, la \"Diplomat A\" venne tolta di produzione anche come berlina. \nRieplogo caratteristiche.\nOpel Diplomat \nLa Diplomat B.\nCaratteristiche.\nLa seconda generazione della \"Diplomat\", nota come \"Diplomat B\", venne presentata ne febbraio 1969 a Nizza assieme alle \"sorelle\" Kapit\u00e4n B e Admiral B.\nDal punto di vista tecnico le principali novit\u00e0 riguardarono il retrotreno, ora con schema a ponte De Dion e la gamma motori: per rendere la \"Diplomat\" pi\u00f9 appetibile ad una pi\u00f9 vasta fetta di potenziale clientela, la \"Diplomat B\" fu resa disponibile anche con il 6 cilindri da 2784 cm3 previsto per \"Kapit\u00e4n\" e \"Admiral\", qui nella variante ad iniezione meccanica da 165 CV (\"2.8 E\"). In alternativa era comunque sempre presente in gamma anche il grosso e gi\u00e0 noto V8 da 5.4 litri, sempre con potenza massima di 230 CV. In abbinamento a quest'ultima motorizzazione venne montato un impianto frenante a quattro dischi autoventilanti. Un'altra novit\u00e0 stava nell'impianto frenante, sempre di tipo misto se abbinato al motore 2.8, ma a quattro dischi in abbinamento al motore V8. Per quanto riguarda le varianti di trasmissione, alle motorizzazioni a 6 cilindri venne abbinato un cambio manuale a 4 marce, mentre la versione V8 fu accoppiata ad un cambio automatico Turbo-Hydramatic a 3 rapporti. Un altro tipo di cambio automatico a 3 rapporti fu comunque abbinabile a richiesta anche al motore da 2,8 litri.\nSul piano del design, per distinguere ulteriormente la \"Diplomat B\" dagli altri due modelli \"quasi gemelli\", i designer del Centro Stile Opel scelsero di ridisegnare la calandra, ma anche i gruppi ottici, sia anteriori che posteriori, i quali divennero a sviluppo verticale anzich\u00e9 orizzontale. Nel complesso, venne mantenuto il corpo vettura americaneggiante dalle linee spigolose, che anzi, qui vennero accentuate e rese pi\u00f9 evidenti secondo lo stile degli imminenti anni '70. Rispetto alla precedente generazione, la \"Diplomat\" fu prevista ancora come berlina, ma non pi\u00f9 come coup\u00e9. Inoltre, i precedenti cerchi da 15 pollici vennero sostituiti da altre nuovi cerchi da 14 pollici.\nPer quanto riguarda gl interni, vi fu una profonda e generale rivisitazione nel design di plancia e cruscotto: non pi\u00f9 una fascia unica e sottile da un lato all'altro dell'abitacolo, ma un cruscotto rettangolare a tre strumenti circolari, di dimensioni generose e ben distinto dal resto della plancia. Sempre assente la console centrale con la riconferma (ormai definitiva anche per gli altri modelli Opel) della leva del cambio sul tunnel centrale. Nuovo anche il volante a tre razze.\nEvoluzione della gamma.\nLa gamma cos\u00ec composta cominci\u00f2 la sua carriera commerciale nel marzo 1969 e rimase invariata per due anni e mezzo: fu infatti nel settembre del 1971 che si ebbero i primi aggiornamenti. La \"Diplomat V8\" ricevette in questo caso solo migliorie di dettaglio, in particolare ai rivestimenti dei sedili e dei pannelli porta. A partire dal mese di gennaio del 1972, il cambio automatico a 3 rapporti divenne di serie per la \"Diplomat 2.8 E\". \nNel luglio del 1973, venne introdotta una nuova variante a passo allungato di 15 cm, disponibile solo in abbinamento al motore V8, mentre l'anno successivo la dotazione di serie si arricch\u00ec con l'arrivo dei poggiatesta, degli pneumatici cinturati e del volante a 4 razze. Nel frattempo la crisi petrolifera cominci\u00f2 a far sentire pesantemente i suoi effetti, ragion per cui anche le vendite della \"Diplomat\", e pi\u00f9 in generale di molti modelli di grossa cilindrata, anche di altri costruttori, ne risentirono sensibilmente. Nel tentativo di provare a ridurre i consumi, nel marzo del 1975 i motori a 6 cilindri venero rivisitati per ridurne leggermente la potenza ed anche i consumi. L'anno seguente, la \"Diplomat 2.8 E\" and\u00f2 a sostituire la \"Admiral L\", di fatto ereditandone anche la carrozzeria con fari a sviluppo orizzontale. In pratica si tratt\u00f2 solo di un cambio di denominazione della \"Admiral L\". Ma anche la \"Admiral\" equipaggiata con il 2.8 a carburatore da 140 CV venne di fatto ribattezzata \"Diplomat 2.8\", anch'essa mantenendo i gruppi ottici orizzontali. A questo punto, solo la \"Diplomat V8\" mantenne i fari a sviluppo verticale. La produzione della \"Diplomat B\" cess\u00f2 nel luglio del 1977: la sua eredit\u00e0 fu raccolta dalla Senator, che di fatto rimpiazz\u00f2 in blocco tutta la sottogamma \"KAD\".\nRiepilogo caratteristiche.\nOpel Diplomat B "}
{"id": "1339914", "revid": "174925", "url": "https://it.wikipedia.org/wiki?curid=1339914", "title": "Chronicon (San Gerolamo)", "text": ""}
{"id": "1339919", "revid": "228587", "url": "https://it.wikipedia.org/wiki?curid=1339919", "title": "Chronicon", "text": ""}
{"id": "1339929", "revid": "118975601", "url": "https://it.wikipedia.org/wiki?curid=1339929", "title": "Kexi", "text": "Kexi \u00e8 un software libero e Open Source per la creazione di database e fa parte della suite per l'ufficio KOffice, ora ridenominata Calligra Suite.\nStoria.\nLo sviluppo Kexi \u00e8 iniziato nei primi mesi del 2003 con grandi contributi provenienti fino al 2008 da OpenOffice Polska (attualmente software OpenOffice).\nSebbene Kexi sia stato un progetto KOffice fin dall'inizio, la prima versione era indipendente da KOffice. La prima versione beta pubblica di Kexi era la versione 0.1 beta 2 in data 22 gennaio 2004. La prima versione stabile \u00e8 stata la 0.9 \u2013 resa disponibile in data 31 maggio 2005. Una versione Kexi con un numero pi\u00f9 basso, la release \u2013 0.8 \u2013 \u00e8 stata distribuita poi con KOffice 1.4 il 21 giugno 2005. \nAltre versioni stabili di Kexi sono state distribuite con KOffice 1.5 e 1.6 nel 2006.\nDal 2004 fino al 2007 OpenOffice Polska ha prodotto \"release\" di Kexi commerciali che utilizzano l'anno di distribuzione come numeri di versione. La prima versione era \"Kexi 2004 LT\" del 24 novembre 2004 basata su Kexi 0.1 Le versioni commerciali terminano con \"Kexi 2007.1\" nel marzo 2007 basata su Kexi 1.1.2/1.1.3.\nIl processo di porting sulle librerie software KDE 4 \u00e8 stato piuttosto lungo e terminato con la \"release\" KOffice 2.2 nel maggio 2010. Tra le nuove caratteristiche vi \u00e8 stato il nuovo plug-in Report Designer per sostituire l'applicazione per report stand-alone Kugar di KOffice 1.6. Dal 27/5/2010 la versione di Kexi 2.2 \u00e8 incorporata nella suite per ufficio KOffice versione 2.2, multipiattaforma, funzionante anche su Windows. La versione per Windows non \u00e8 ancora considerata adatta per uso in produzione. Kexi 2.3 \u00e8 stato distribuito assieme a KOffice 2.3 il 31 dicembre 2010 con - tra le altre caratteristiche - un pannello comandi \"Project Navigator\" rielaborato.\nDopo la versione 2.3 di KOffice, Kexi \u00e8 stato incluso in Calligra Suite (l'evoluzione di KOffice) ed entrambi sono stati distribuiti con la versione 2.4 dell'11 aprile 2012. Il cambiamento pi\u00f9 visibile all'utente \u00e8 stata una interfaccia utente principale rifatta rinominata Modern Menu.\nDalla versione 3.0 saranno resi disponibili pacchetti installabili su Linux, Mac OS X (con Kink) e Microsoft Windows indipendenti dalle librerie KDE, che prima erano un prerequisito.\nFunzionalit\u00e0.\nKexi consente di creare database, inserire dati, eseguire interrogazioni al DB (query) e processare i dati. Tutti i componenti del database creato (tabelle, query, moduli ecc.) sono memorizzati all'interno del database stesso, rendendo quindi pi\u00f9 semplice la condivisione dei dati.\nKexi pu\u00f2 connettersi a differenti DBMS, tra cui ricordiamo MySQL e PostgreSQL ma pu\u00f2 lavorare anche senza di essi. \u00c8 possibile infatti lavorare senza un database server, utilizzando il motore di database builtin (incorporato) SQLite, in modo da memorizzare tutti i dati e i componenti del nostro data base all'interno di un unico file.\nKexi offre la possibilit\u00e0 di creare delle form per fornire un'interfaccia per interagire con il vostro database (inserimento, modifica, eliminazione dati ecc.), creare dei report in base alle nostre esigenze che possono essere visualizzati e/o stampati, creare degli script in Python o Ruby per automatizzare le nostre attivit\u00e0 di routine e creare delle macro in maniera similare a quanto accade utilizzando Microsoft Access.\nTecnicamente pu\u00f2 essere considerato anche un RAD (Rapid Application Development; una interfaccia grafica per lo sviluppo rapido di applicazioni destinate alla gestione di basi di dati).\nL'idea del team di sviluppo del progetto Kexi \u00e8 quella di fornire un'alternativa libera a sistema proprietari analoghi come ad esempio Microsoft Access, FileMaker e FoxPro.\nUna delle caratteristiche pi\u00f9 interessanti ed utili offerte da Kexi \u00e8 rappresentata dalla possibilit\u00e0 di importare file in formato \".mdb\" di MS Access, in questo modo si pu\u00f2 accedere ai dati contenuti nelle applicazioni create con MS Access anche in ambiente GNU/Linux senza particolari problemi."}
{"id": "1339963", "revid": "78273", "url": "https://it.wikipedia.org/wiki?curid=1339963", "title": "All Rights Reserved", "text": ""}
{"id": "1339964", "revid": "1305772", "url": "https://it.wikipedia.org/wiki?curid=1339964", "title": "R33", "text": ""}
{"id": "1339965", "revid": "2184720", "url": "https://it.wikipedia.org/wiki?curid=1339965", "title": "Tutti i diritti riservati", "text": "Tutti i diritti riservati (\"All rights reserved\" in lingua inglese) \u00e8 una formula con cui il titolare del diritto d'autore dichiara che una determinata opera dell'ingegno non \u00e8 riproducibile senza la sua espressa autorizzazione.\nNella maggior parte dei paesi le leggi sul diritto d'autore non richiedono questa dicitura, sebbene la formula persista poich\u00e9 probabilmente intesa come protezione sul \"diritto di copia\" (\"copyright\").\nUn tempo l'apposizione dell'espressione \"Tutti i diritti riservati\" era richiesta come nota che tutti i diritti di copia erano di propriet\u00e0 di colui che deteneva il diritto d'autore, e che ci sarebbero state azioni legali contro le eventuali violazioni del diritto di copia.\nIl testo venne richiesto dopo la Convenzione di Buenos Aires del 1910, che richiedeva di inserirlo per garantire la protezione sul diritto di copia.\nLa frase equivalente in altri idiomi:\nLa necessit\u00e0 di aggiungere la nota divenne obsoleta il 23 agosto 2000, perch\u00e9 ogni nazione che era membro della Convenzione di Buenos Aires (che \u00e8 l'unico trattato sui diritti di copia che ne richiede l'uso), \u00e8 anche membro della Convenzione di Berna la quale richiede che la protezione sia garantita senza una nota formale che ne specifichi il diritto di copia.\nLa frase pu\u00f2 anche essere usata quando si firma un contratto per rendere chiaro la riservatezza dei diritti. Altre frasi che potrebbero essere usate sono \"senza pregiudizio\" o \"sotto protesta\". "}
{"id": "1339973", "revid": "1305772", "url": "https://it.wikipedia.org/wiki?curid=1339973", "title": "R34", "text": ""}
{"id": "1339976", "revid": "1711941", "url": "https://it.wikipedia.org/wiki?curid=1339976", "title": "\u00c9ber Finn", "text": "Nella mitologia irlandese Eber Finn (Heber, Eibhear) era un figlio di M\u00edl Esp\u00e1ine (Miled o Milesius) e Scota che partecip\u00f2 alla conquista dell'Irlanda da parte dei milesi. Eber approd\u00f2 a Inver Sceni nella baia di Bantry.\nEber e suo fratello Eremon combatterono i T\u00faatha D\u00e9 Danann nella battaglia di Taillte e uccisero i loro tre sovrani e le loro tre regine. I sopravvissuti scapparono nelle colline.\nUna volta conquistata, l'isola fu suddivisa tra Eber (la met\u00e0 meridionale) ed Eremon (quella settentrionale). Eber, per\u00f2, fu scontento di questa divisione e per questo entr\u00f2 in guerra col fratello, ma fu sconfitto e ucciso. Secondo una certa tradizione era la moglie, di Eber a essere scontenta, perch\u00e9 voleva la collina di Tara, che si trovava nella met\u00e0 di Eremon. Ma la moglie di quest'ultimo non volle cederla e cos\u00ec scoppi\u00f2 la guerra. \nDopo la morte di Eber tutta l'Irlanda pass\u00f2 in mano al fratello: i discendenti dei due fratelli continuarono comunque a farsi guerra per molti secoli. Inoltre, i discendenti di Eber guerreggiarono anche contro gli Itiani, discendenti dello zio di Miled, Ith, per il controllo del Munster. \nEber ebbe 5 figli: Conmhaoil, \u00c9r, Orba, Fer\u00f3n e Fergna.\nIl nome di Ibernia, utilizzato da Gaio Giulio Cesare per l'Irlanda, potrebbe derivare da Eber (o Heber), mentre quello di Irlanda da Ir. I vichinghi e i sassoni la chiamarono Ir-land o Ir-landa."}
{"id": "1339984", "revid": "838137", "url": "https://it.wikipedia.org/wiki?curid=1339984", "title": "XI Giochi del Mediterraneo", "text": "Gli XI Giochi del Mediterraneo si sono svolti ad Atene, Grecia, dal 28 giugno al 12 luglio 1991 e sono coincisi con il 40\u00ba anniversario della nascita della manifestazione.\nAll'edizione greca parteciparono 18 nazioni i cui 2762 atleti gareggiarono in 24 diverse discipline sportive."}
{"id": "1339987", "revid": "1654832", "url": "https://it.wikipedia.org/wiki?curid=1339987", "title": "Claudio Bigagli", "text": "Biografia.\nNato a Montale, in provincia di Pistoia, si diploma presso l'Accademia nazionale d'arte drammatica, iniziando poi la carriera teatrale nelle file della compagnia di Dario Fo. Ha lavorato con alcuni tra i pi\u00f9 grandi attori e registi italiani degli ultimi anni, nelle vesti di interprete e di sceneggiatore. \u00c8 stato uno dei protagonisti del film premio Oscar \"Mediterraneo\" di Gabriele Salvatores."}
{"id": "1339988", "revid": "767487", "url": "https://it.wikipedia.org/wiki?curid=1339988", "title": "Abdominal", "text": "Biografia.\nCresciuto a Toronto, ha formato il suo primo gruppo rap Rushholme con Dj Serious e Scott C, con cui ha registrato diverse tracce fino all'incontro nel 1998 con Dj Fase con cui ha composto il duo Abs &amp; Fase che ha prodotto il singolo in edizione limitata \"Vinyl Frontier\". Questo lavoro ha attirato l'attenzione di Dj Format che ha chiamato Abdominal alla collaborazione nel suo primo album \"Music For the Mature B-Boy\", pubblicato nel 2003. Dal 2003 al 2005 i due hanno viaggiato in tour in Europa con i Jurassic 5, nel 2004 Abs e Fase hanno pubblicato l'album dal titolo \"Flowtation Device\". Abdominal \u00e8 anche apparso sul secondo album di Dj Format dal titolo \"If You Can't Join 'Em... Beat 'Em\" del 2005 assieme ad un altro rapper canadese, D-Sisive.\nIl suo primo album solista, \"Escape From The Pigeon Hole\", \u00e8 stato pubblicato a maggio 2007 nel Regno Unito dalla Antidote Records e contiene collaborazioni con Dj Format, Cut Chemist, Dj Fase, Dj Serious, Notes to Self, Circle Research, Young Einstein del gruppo Ugly Duckling ed i musicisti jazz The Elizabeth Shepherd Trio.\nAbdominal si differenzia dalla maggior parte dei rapper per gli argomenti che tratta nelle sue tracce: fast food e domeniche d'estate tra i suoi argomenti, ma anche esperienze come corriere in bici, relazioni sentimentali. Il suo brano \"T. Ode\", sulla vita a Toronto, include un'introduzione del sindaco David Miller.\nA fianco all'attivit\u00e0 in studio, Abdominal appare anche regolarmente al Supermarket Club di Toronto nei 'Do Right Saturdays' assieme a DJ Fase ed altri artisti della scena hip hop della citt\u00e0 canadese.\nNel giugno 2007 Abdominal ha iniziato un tour nel Regno Unito con DJ Fase. Durante una \"performance\" al Jazz Caf\u00e9 di Londra, Abdominal e DJ Fase hanno coinvolto Dj Format in una versione di un brano di quest'ultimo, \"Ill Culinary Behaviour\"."}
{"id": "1339989", "revid": "2061196", "url": "https://it.wikipedia.org/wiki?curid=1339989", "title": "Felixstowe", "text": "Felixstowe \u00e8 una cittadina di circa 23.000 abitanti che si affaccia sul mare del nord nel Suffolk, nel Regno Unito. Pur essendo una citt\u00e0 di modeste dimensioni \u00e8 uno dei porti commerciali pi\u00f9 grandi del paese. Felixstowe \u00e8 separata della citt\u00e0 di Harwich dall'estuario del fiume Orwell e dal fiume Stour.\nStoria.\nProbabilmente \u00e8 un villaggio di origine romana. Divenne un punto di forza del tessuto difensivo inglese fino ad assumere gi\u00e0 a fine XIX secolo una notevole importanza commerciale. Nel periodo tardo vittoriano divenne una localit\u00e0 turistica alla moda, almeno fino allo scoppio della seconda guerra mondiale. Nel 1953 un'inondazione provoc\u00f2 ben 38 morti."}
{"id": "1339998", "revid": "78273", "url": "https://it.wikipedia.org/wiki?curid=1339998", "title": "Kahless l'Indimenticabile", "text": ""}
{"id": "1340001", "revid": "38120", "url": "https://it.wikipedia.org/wiki?curid=1340001", "title": "For the birds", "text": ""}
{"id": "1340002", "revid": "44735", "url": "https://it.wikipedia.org/wiki?curid=1340002", "title": "Letizia Brichetto Arnaboldi", "text": ""}
{"id": "1340007", "revid": "123716849", "url": "https://it.wikipedia.org/wiki?curid=1340007", "title": "Vana Barba", "text": "Per errore, il suo nome \u00e8 stato talune volte trascritto \"Vanna Barba\".\nBiografia.\n\u00c8 stata Miss Grecia nel 1984 ed \u00e8 stata la candidata greca a Miss Mondo nel 1984, oltre ad aver posato per Playboy sempre in Grecia. Ha recitato nel cinema in Grecia e in Italia. Nel 1991 ha interpretato il ruolo della prostituta Vassilissa nel film premio Oscar \"Mediterraneo\". Ha continuato la sua carriera nella televisione e nel teatro."}
{"id": "1340010", "revid": "123878949", "url": "https://it.wikipedia.org/wiki?curid=1340010", "title": "Statine", "text": "Le statine, o inibitori della HMG-CoA reduttasi, sono farmaci che inibiscono la sintesi del colesterolo endogeno, agendo sull'enzima idrossimetilglutaril-CoA reduttasi, che converte la molecola del 3-idrossi-3-metilglutaril-CoA in acido mevalonico, un precursore del colesterolo.\nUn altro meccanismo d'azione pu\u00f2 coinvolgere l'attivazione della proteina SREBPs e la sua proteina accompagnatrice SCAP che la proteolizza e ne determina la translocazione nel nucleo dove promuove la trascrizione e la traduzione di geni che codificano per i recettori delle LDL, con l'obiettivo ultimo di abbassarne i livelli plasmatici con effetto dose-dipendente.\nUn altro meccanismo d'azione, condiviso con i fibrati \u00e8 la variazione qualitativa delle VLDL prodotte affinch\u00e9 abbiano maggiore affinit\u00e0 per il fegato. L'effetto sulle HDL \u00e8 pi\u00f9 modesto (dal 5 al 10%) e non \u00e8 dose dipendente.\nPrincipi attivi.\nLe statine si possono dividere in due gruppi: naturali e sintetiche.\nLe statine sono, in ordine alfabetico (i nomi commerciali possono variare negli altri Paesi):\nLa Lovastatina e la Simvastatina dal punto di vista farmacocinetico sono dei profarmaci, quindi si attivano direttamente nell'organismo; la Pravastatina, la Fluvastatina, la Atorvastatina, la Rosuvastatina e la Cerivastatina sono farmaci attivi. Quest'ultima \u00e8 stata ritirata dal commercio dopo che (associata a fibrati) diede luogo a gravi eventi avversi di rabdomiolisi fatale, in numero eccessivo rispetto alle altre statine.\nIndicazioni.\nLe statine sono indicate per:\nHanno anche il vantaggio di migliorare l'endotelio, inibire l'aggregazione piastrina ed essere degli stabilizzatori di placca aterosclerotica, oltre ad aumentare l'ossidazione degli acidi grassi e a fungere da possibili antinfiammatori.\nRecentemente sono state modificate le indicazioni per la somministrazione delle statine, che vengono racchiuse nella nota 13 da segnalare nella ricetta medica, perch\u00e9 il farmaco possa essere dispensato gratuitamente dal SSN.\nPer rendere pi\u00f9 agevole l'utilizzo delle ultime indicazioni dell'AIFA \u00e8 stato approntato uno schema per il Calcolo dell'Applicabilit\u00e0 della Nota 13, tale schema \u00e8 di notevole ausilio per il medico curante che potr\u00e0 avere, inserendo i parametri richiesti, una risposta immediata e conforme alle nuove disposizioni di legge.\nEffetti collaterali.\nLe statine sono generalmente ben tollerate, tuttavia vi sono degli effetti noti che meritano una particolare attenzione:\nInterazioni.\nInterazione con Fibrati.\nL'interazione fra statine e fibrati \u00e8 particolarmente importante, dal momento che pazienti con ipercolesterolemia sono spesso trattati con pi\u00f9 farmaci ipolipemizzanti. Oltre a diverse segnalazioni di tossicit\u00e0 del muscolo scheletrico manifestatasi come miopatia con o senza rabdomiolisi associata sia a derivati dell'acido fibrico sia alle statine da sole, ci sono state diverse segnalazioni di tale condizione come risultato della terapia combinata, suggerendo che tali effetti possono essere additivi.\nAltre interazioni.\nAltri farmaci che possono interferire con le statine e dar luogo a rabdomiolisi sono:\nL'interazione avviene per cointeressamento del citocromo P450 (CYP) e di alcuni suoi isoenzimi.\nIn particolare:\nCommercio.\nCritiche.\nLe statine sono state, da parte delle aziende produttrici, oggetto di fenomeni di mercificazione della malattia, tanto da diventare negli USA la prima categoria di farmaco utilizzata nel 2004."}
{"id": "1340013", "revid": "339392", "url": "https://it.wikipedia.org/wiki?curid=1340013", "title": "R.E.C.", "text": ""}
{"id": "1340018", "revid": "44735", "url": "https://it.wikipedia.org/wiki?curid=1340018", "title": "I'm going to tell you a secret", "text": ""}
{"id": "1340021", "revid": "287204", "url": "https://it.wikipedia.org/wiki?curid=1340021", "title": "Jonas Akerlund", "text": ""}
{"id": "1340022", "revid": "1318658", "url": "https://it.wikipedia.org/wiki?curid=1340022", "title": "Nuoto ai Giochi della XXVII Olimpiade - 200 metri dorso femminili", "text": "Si sono svolte 5 batterie di qualificazione. Le prime 16 atlete si sono qualificate per le semifinali.\nBatterie.\n21 settembre 2000\nSemifinali.\n21 settembre 2000\nFinale.\n22 settembre 2000"}
{"id": "1340023", "revid": "1573940", "url": "https://it.wikipedia.org/wiki?curid=1340023", "title": "Alleculinae", "text": "Alleculinae \u00e8 una sottofamiglia di coleotteri tenebrionidi diffusa in tutto il mondo, soprattutto nelle zone tropicali.\nMorfologia.\nGli alleculini sono caratterizzati da corpo ovale, spesso a tegumenti non fortemente sclerificati, antenne filiformi e relativamente lunghe, zampe (specialmente le posteriori) e tarsi relativamente allungati.&lt;br&gt;\nLa loro caratteristica pi\u00f9 tipica sono per\u00f2 le unghie dei tarsi posteriori pettinate, cio\u00e8 dotate di sottili denti.&lt;br&gt;\nLe specie floricole (Cteniopodini) hanno l'apparato boccale allungato, come accade ai cerambicidi Lepturinae, mentre quelle notturne (Alleculini) sono caratterizzate da grandi occhi.\nSistematica.\nOriginariamente furono descritti come una famiglia (Alleculidae).\nLa sottofamiglia Alleculinae comprende le trib\u00f9 e sottotrib\u00f9:\nIn Europa.\nIn Europa sono presenti le trib\u00f9 e i generi seguenti:"}
{"id": "1340026", "revid": "767487", "url": "https://it.wikipedia.org/wiki?curid=1340026", "title": "Buck 65", "text": "Artista hip hop, Master of Ceremonies e turntablist, nei lavori musicali pi\u00f9 recenti ha iniziato ad allontanarsi dall'hip hop, avvicinandosi a forme musicali pi\u00f9 simili al blues (particolarmente con lo studio del \"talking blues\"), al country, al rock and roll, alla folk music e all\"'avant garde\".\nRimane tuttavia uno degli autori di punta del genere di fusione country rap.\nBiografia.\nTerfry crebbe a Mount Uniacke in Nuova Scozia, in una comunit\u00e0 rurale non lontano da Halifax.\nIl suo primo incontro con la musica hip hop avvenne a met\u00e0 degli anni 1980 ascoltando la trasmissione di tarda serata della CBC Radio dal nome \"Brave New Waves\", e successivamente ascoltando la radio del campus di Halifax attraverso la sua radiolina.\nAffascinato da questo genere musicale, Terfry inizi\u00f2 ad interessarsi grazie all'influenza di artisti come MC Shan, David Lynch, Gitche Manitou, and Kool Keith.\nNel 1993, realizz\u00f2 la sua prima musicassetta rap con lo pseudonimo di Stinkin' Rich per l'etichetta di Halifax No Records. Il lavoro composto da cinque brani, intitolato \"Chin Music\" ed incentrato sul suo interesse in passato per il baseball, venne notato dalla band di Atlernative rock Sloan che mise il giovane sotto la propria ala protettiva, facendogli pubblicare un singolo in 7\" ed una musicassetta dal titolo \"Game Tight\" per la loro etichetta Murderrecords.\nTornato al suo pseudonimo di Buck 65, pubblic\u00f2 \"Language Arts\" ed il singolo su 12\" \"Wildlife Trilogy\", seguito da \"Vertex\", che includeva la popolare traccia \"The Centaur\". Pubblic\u00f2 poi nel 1996 \"Sebutonedef\" per la Funtrip Records) con una collaborazione di un altro artista di Halifax come Sixtoo. Altre pubblicazioni del duo, chiamato Sebutones, furono \"Psoriasis\" e \"50/50 Where It Counts\". Mentre rimase fuori da un vero e proprio successo per il grande pubblico, Buck 65 ottenne diversi lavori dall'industria dell'intrattenimento canadese.\n\"Man Overboard\", originariamente pubblicato per l'etichetta anticon. fu un significativo punto di svolta per la sua carriera. Il disco e l'intero collettivo anticon. (di cui fa parte anche Sixtoo) furono considerati un punto di partenza del nuovo movimento \"avant garde\" nell'underground hip hop. In questo periodo Buck fece conoscenza col Dj di cincinnati Mr. Dibbs che lo ha introdotto nella 1200 Hobos, un collettivo noto per l'abilit\u00e0 nel manipolare il Technics 1200 turntable."}
{"id": "1340027", "revid": "1543377", "url": "https://it.wikipedia.org/wiki?curid=1340027", "title": "Ezetimibe", "text": "L'ezetimibe \u00e8 un farmaco capace di inibire selettivamente l'assorbimento intestinale del colesterolo assunto con la dieta e di quello proveniente dalla bile, senza causare gli effetti collaterali tipici delle resine sequestranti gli acidi biliari. \u00c8 possibile l'associazione e la somministrazione contemporanea con le statine.\n\u00c8 commercializzato come Absorcol, Ezetrol, Zetia, in associazione con simvastatina come Goltor, Vytorin, Inegy e, in associazione con rosuvastatina, come Rosumibe e Cholecomb.\nChimica.\nL'ezetimibe \u00e8 un derivato trifenilico dell\u2019azetidinone (composto eterociclico azotato a quattro atomi), la cui denominazione \u00e8 (3R,4S)-1-(4-fluorofenil)-3-[(3S)-3-(4-fluorofenil)-3-idrossipropil]-4-(4-idrossifenil)azetidin-2-one; il 2-azetidinone costituisce anche la struttura centrale degli antibiotici b-lattamici.\nFarmacodinamica.\nL'ezetimibe appartiene a una nuova classe di sostanze ipolipemizzanti che inibiscono selettivamente l'assorbimento del colesterolo e dei relativi steroli vegetali a livello del piccolo intestino e del fegato. \nIl bersaglio molecolare di ezetimibe \u00e8 un trasportatore degli steroli, la proteina Niemann-Pick C1-Like 1, presente nell'uomo e nei primati sia nell'orletto a spazzola delle cellule epiteliali intestinali sia nella membrana canalicolare delle cellule epatiche e responsabile della captazione di colesterolo e fitosteroli. Nei roditori NPC1L1 \u00e8 invece espressa esclusivamente nell'intestino tenue.\nL'ezetimibe legandosi a NPC1L1 dell'epitelio dell'intestino tenue inibisce l'assorbimento del colesterolo, determinando una riduzione del transito del colesterolo intestinale (in forma di chilomicroni \"remnants\") nel fegato. \nIl diminuito apporto di colesterolo al fegato causa la sovraregolazione dei recettori LDL sulla superficie delle cellule epatiche e un aumento della captazione delle LDL nelle cellule, diminuendo cos\u00ec i livelli plasmatici di LDL. A livello epatico, poich\u00e9 NPC1L1 riassorbe il colesterolo dalla bile negli epatociti, la sua inibizione da parte di ezetimibe blocca il riciclo del colesterolo biliare negli epatociti e ne favorisce l'eliminazione con la bile e poi (per l'azione di ezetimibe a livello intestinale) con le feci. \nL'inibizione farmacologica dell'assorbimento del colesterolo stimola, come meccanismo compensatorio, la sintesi endogena di colesterolo (vedi colesterolo - metabolismo) e ci\u00f2 rende meno potente l'effetto ipocolesterolemizzante di ezetimibe. Proprio in considerazione di questo effetto compensatorio, trova il suo razionale l'associazione terapeutica tra ezetimibe e statine. \nQuale conseguenza di queste azioni, in monoterapia (10 mg/die), l\u2019ezetimibe riduce del 50% circa l'assorbimento intestinale del colesterolo, del 15-20% la concentrazione plasmatica del colesterolo LDL e di oltre il 40% le concentrazioni di campesterolo e sitosterolo, riducendo in tal modo la probabilit\u00e0 di eventi cardiovascolari ischemici. In uno studio sperimentale in topi geneticamente predisposti all'aterosclerosi (topi ApoE-/-) trattati con dieta altamente aterogena, ezetimibe ha ridotto l'estensione delle lesioni aterosclerotiche aortiche dal 20% al 4% circa. Tuttavia tale effetto non \u00e8 stato riscontrato nell'uomo: gli studi clinici che hanno impiegato l'associazione ezetimibe-statina non hanno rilevato significative riduzione delle lesioni aterosclerotiche delle carotidi.\nFarmacocinetica.\nDopo la somministrazione orale il farmaco viene ben assorbito dal tratto gastrointestinale e ampiamente metabolizzato nell'intestino tenue e nel fegato, grazie a un processo di coniugazione, a ezetimibe-glucuronide, metabolita farmacologicamente attivo.\nLe concentrazioni plasmatiche di picco (Cmax) si registrano nel giro di 1-2 ore per ezetimibe-glucuronide. Ezetimibe e la sua forma glucuronata sono legati alle proteine del plasma rispettivamente per il 99,7% e per l'88-92%. Il farmaco \u00e8 escreto per via biliare e solo in minima parte per via urinaria. Sia ezetimibe sia ezetimibe-glucuronide sono lentamente eliminati dal plasma e gli studi hanno evidenziato l'esistenza di un significativo ciclo enteroepatico. L'emivita plasmatica di ezetimibe e del suo principale metabolita glucuronato \u00e8 di circa 22 ore.\nEzetimibe non ha un significativo effetto inibitore o induttore sul citocromo P-450 e relativi isoenzimi, il che spiega il suo numero limitato di interazioni farmacologiche. Non si rende necessario alcun aggiustamento del dosaggio nei pazienti con insufficienza renale o disfunzione epatica lieve (punteggio di Child-Pugh 5-6). Il farmaco non \u00e8 raccomandato nei pazienti con insufficienza epatica moderata o grave (punteggio di Child Pugh &gt;9).\nUsi clinici.\nL'ezetimibe, in aggiunta alle normali misure dietetiche, \u00e8 indicato per:\nEffetti collaterali e indesiderati.\nIn monoterapia l'ezetimibe pu\u00f2 determinare dolore addominale, diarrea, flatulenza e senso di affaticamento. Meno frequentemente si verificano mialgie o artralgie, spasmi muscolari, riduzione dell'appetito, vampate di calore, ipertensione arteriosa.&lt;br&gt;\nIn associazione con un inibitore della HMG-CoA reduttasi (statina) l'ezetimibe pu\u00f2 causare mialgia, cefalea e un aumento delle ALT e AST.&lt;br&gt;\nMeno comunemente si registrano xerostomia, gastrite, prurito, orticaria.&lt;br&gt;\nMolto raramente si possono verificare ittero ed epatiti, che possono evolvere fino alla insufficienza epatica, pancreatiti, colelitiasi, colecistiti, trombocitopenia, gravi miopatie e rabdomiolisi.\nSovradosaggio.\nIn letteratura sono riportati alcuni casi di sovradosaggio. In tali casi si ricorre all'emesi o alla lavanda gastrica e alle normali misure sintomatiche e di supporto."}
{"id": "1340030", "revid": "424268", "url": "https://it.wikipedia.org/wiki?curid=1340030", "title": "Italrugby", "text": ""}
{"id": "1340037", "revid": "30610", "url": "https://it.wikipedia.org/wiki?curid=1340037", "title": "Hyphessobrycon flammeus", "text": "Hyphessobrycon flammeus, conosciuto comunemente come tetra fiamma, \u00e8 un piccolo pesce d'acqua dolce appartenente alla famiglia Characidae.\nDistribuzione e habitat.\nQuesto pesce \u00e8 diffuso nei fiumi costieri dello stato di Rio de Janeiro.\nDescrizione.\nIl corpo \u00e8 romboidale e piuttosto allungato, molto compresso ai fianchi. L'occhio \u00e8 grande, la pinna dorsale alta, l'anale allungata, la coda forcuta. La livrea presenta dorso bruno-verde, testa e dorso giallo-oro, fianchi rossastri. Sull'occhio e dopo l'opercolo branchiale sono presenti 3 strisce verticali nere. La pinna dorsale ha radice rossa, sviluppo nero e punta bianca. Le ventrali e l'anale sono rosso vivo orlate di nero. Le pettorali sono trasparenti, la pinna caudale \u00e8 rossastra. Le dimensioni sono contenute: raggiunge solamente i 2,5 cm di lunghezza.\nRiproduzione.\n\u00c8 poco conosciuta la riproduzione nel suo habitat naturale, tuttavia in acquario il Tetra fiamma si riproduce saltuariamente. La femmina depone 200-300 uova che il maschio feconda esternamente. L'incubazione dura 3 giorni circa.\nAlimentazione.\nSi nutre di crostacei, vermi e detriti.\nAcquariofilia.\nQuesto pesce \u00e8 spesso pescato nei luoghi d'origine per la commercializzazione in acquario."}
{"id": "1340038", "revid": "1711941", "url": "https://it.wikipedia.org/wiki?curid=1340038", "title": "Scota", "text": "Scota, nella mitologie irlandese e scozzese e nella pseudostoria, era una principessa egiziana alla quale si fanno risalire i Gaeli, spiegando cos\u00ec il nome di scoti usato dai romani per indicare i razziatori irlandesi, e pi\u00f9 tardi per gli invasori irlandesi di Argyll e Caledonia che fu poi conosciuta col nome di Scozia.\nSecondo l'antica cronaca medievale \"Lebor Gab\u00e1la \u00c9renn\" era figlia di un faraone (di cui non viene detto il nome). Spos\u00f2 Nel, figlio di F\u00e9nius Farsaid, un babilonese che viaggi\u00f2 fino alla Scizia dopo la caduta della Torre di Babele. Nel era uno studioso di lingue e fu invitato in Egitto dal faraone, che gli diede in moglie Scota. La coppia ebbe un figlio, Go\u00eddel Glas, l'antenato eponimo dei gaelici, che cre\u00f2 la lingua gaelica combinando le pecualirit\u00e0 delle 72 lingue esistenti. \nGo\u00eddel (o suo figlio Sru) furono espulsi dall'Egitto poco dopo l'esodo degli israeliti da un faraone del XVII secolo a.C. che Goffredo Keating chiama Intuir. Dopo molto viaggiare i suoi discendenti giunsero nella penisola iberica (Iberia), dove nacque M\u00edl Esp\u00e1ine e da cui mossero i figli di M\u00edl, \u00c9ber Finn e Eremon, che conquistarono l'Irlanda, stabilendovi la presenza gaelica. \nSecondo \"The Story of the Irish Race\" di Seumas MacManus, Scota spos\u00f2 Niul, ma egli era il nipote di Gaodhal Glas. Poi un'altra Scota, che era anche lei una figlia di un faraone egiziano, spos\u00f2 Miled (o Milesio). Questa seconda Scota lasci\u00f2 l'Iberia con i suoi otto figli e le loro famiglie, dopo la morte di Miled, recandosi in Irlanda. Molti dei suoi figli morirono in viaggi, mentre lei per\u00ec durante la battaglia tra i milesi e i Tuatha D\u00e9 Danann. \nAltre fonti affermano che Scota era figlia del faraone Neferhotep I e di sua moglie Senebsen, moglie di M\u00edl e madre di Eber ed Eremon. M\u00edl aveva aiutato militarmente Neferhotep contro l'Etiopia e in ricompensa ebbe la mano di Scota. Nel 1571 Edmund Campion chiam\u00f2 il faraone Amenofi, Keating Cincris o Forann. "}
{"id": "1340045", "revid": "709565", "url": "https://it.wikipedia.org/wiki?curid=1340045", "title": "Dante's View", "text": "Dante's View (Veduta di Dante) \u00e8 una terrazza belvedere posta a 1.669 metri, dalla parte Nord del Coffin Peack (Picco della Bara), in cresta alle Black Mountains (Montagne Nere), approssimativamente a 40 chilometri da Furnace Creek (Torrente della Fornace) verso la Greenwater Valley (Valle dell'Acquaverde), nella Valle della Morte, California (U.S.A.). Nel Parco Nazionale della Valle della Morte, dal parcheggio di Dante's View si dipartono vari sentieri, uno di questi conduce in avanti fino al limite del ripiano, offrendo una panoramica migliore, un altro conduce in cresta verso Nord per 320 metri, finch\u00e9 incontra un'area di riposo con tavoli per un pranzo all'aperto. Il momento pi\u00f9 indicato per visitare Dante's View \u00e8 al mattino, perch\u00e9 si ha il Sole alle spalle.\nGenerale.\nDa Dante's View si gode una panoramica generale del bacino meridionale della Valle della Morte. Si pu\u00f2 vedere da Dante's View verso Sud le Owlshead Mountains poste a 30 chilometri di distanza e verso Nord le Funeral Mountains poste a 50 chilometri, dietro a Furnace Creek. Di fronte a Dante's View, verso Ovest la catena montuosa del Panamint Range dalla quale si dipartono alcuni canaloni, il Trail Canyon (Canalone della Mulattiera), il Death Valley Canyon (Canalone della Valle della Morte) e il Hanaupah Canyon (Canalone dell'Acqua dell'Orso). Verso Est si trovano le Greenwater Ranges (Catena dell'Acquaverde), sulla quale si trova Ryan, una miniera chiusa nel 1918. Inoltre da Dante's View, nelle giornate pi\u00f9 terse si possono vedere contemporaneamente il punto pi\u00f9 alto e pi\u00f9 basso degli Stati Uniti, Mount Whitney alto 4.418 metri e Badwater (Acquacattiva) -86\u00a0m. Da Dante's View si possono apprezzare tutti i particolari del bacino che formava il Lago di Manly e di quel che ne rimane a Badwater che si trova direttamente sotto.\nEtimologia.\nIl nome Dante deriva da Dante Alighieri, che nella Divina Commedia descrisse i nove gironi dell'Inferno, le sette terrazze del Purgatorio e le nove sfere del Paradiso.\nNell'aprile del 1926, alcuni sovraintendenti di finanza della Pacific Coast Borax Company e uomini d'affari della ferrovia informati del potenziale turistico della Valle della Morte, stavano cercando una posizione con la migliore vista sulla Valle della Morte. Avevano quasi scelto Chloride Cliff nelle Funeral Mountains quando l'aiuto sceriffo di Greenwater, Charlie Brown li port\u00f2 su questo picco a poca distanza sulle Black Mountains. Il gruppo immediatamente si persuase e chiam\u00f2 questo punto Dante's View.\nLa terrazza Dante's View, a met\u00e0 fra terra e cielo, \u00e8 come una terrazza del Purgatorio, dunque il Devil's Golf Corse rappresenta il fondo dei gironi dell'Inferno e Telescope Peak \u00e8 la settima e ultima terrazza del Purgatorio prima delle sfere del Paradiso.\nGeologia.\nDante's View fa parte delle Black Mountains, parte dell'Amargosa Range, che erano da un punto di vista geologico vulcani dell'Era Mesozoica.\nQueste montagne sono state create quando la superficie della Terra era sottoposta a forze spingenti da una parte e a forze traenti dall'altra. La crosta terrestre rispondeva alla trazione di queste forze rompendosi e di conseguenza avvenivano eruzioni di lava che si depositavano sulla precedente roccia sedimentaria."}
{"id": "1340046", "revid": "1494169", "url": "https://it.wikipedia.org/wiki?curid=1340046", "title": "Publio Petronio Turpiliano", "text": ""}
{"id": "1340055", "revid": "48789", "url": "https://it.wikipedia.org/wiki?curid=1340055", "title": "Long island ice tea", "text": ""}
{"id": "1340058", "revid": "115491812", "url": "https://it.wikipedia.org/wiki?curid=1340058", "title": "Endecasillabo falecio", "text": "L'endecasillabo falecio \u00e8 un verso di larghissimo uso sia nella poesia greca che in quella latina. Prende il suo nome dal poeta alessandrino Faleco, il quale ne fece frequente impiego come verso stichico; ma il suo uso \u00e8 molto pi\u00f9 antico e risale all'epoca arcaica.\nSchema: X X | \u2014 \u222a \u222a | \u2014 \u222a | \u2014 \u222a | \u2014 X\nIl suo schema base \u00e8 formato da un primo piede bisillabico libero (caratterizzato da due sillabe ancipiti), seguite da un dattilo, seguito a sua volta da tre trochei, ovvero lunga-breve (l\u2019ultimo pu\u00f2 essere uno spondeo - -). La resa del verso non differisce molto da quella del gliconeo: la base eolica \u00e8 prevalentemente spondaica o trocaica, mentre la forma trisillabica \u00e8 estremamente rara, e in et\u00e0 imperiale \u2014 tanto nella poesia latina con Marziale che in quella greca con Simia di Rodi \u2014 lo spondeo diviene l'unica forma ammessa.\nEsempi e varianti.\nAlcuni esempi:\nDel falecio esiste anche una forma acefala (X | \u2014 \u222a \u222a \u2014 | \u222a \u2014 | \u222a \u2014 X), che s'incontra con una certa regolarit\u00e0 nella poesia greca arcaica e classica: l'esempio pi\u00f9 antico s'incontra in un frammento di Saffo.\nRara \u00e8 anche la forma catalettica del falecio (X X | \u2014 \u222a \u222a \u2014 | \u222a \u2014 | \u222a \u2014), chiamata in alcune fonti antiche metro nicarcheo: la si incontra, ad esempio, in alcune strofe di Bacchilide."}
{"id": "1340073", "revid": "32698", "url": "https://it.wikipedia.org/wiki?curid=1340073", "title": "Telescopio a rifrazione", "text": ""}
{"id": "1340075", "revid": "339392", "url": "https://it.wikipedia.org/wiki?curid=1340075", "title": "Racing Metro 92", "text": ""}
{"id": "1340080", "revid": "1573940", "url": "https://it.wikipedia.org/wiki?curid=1340080", "title": "Varecia", "text": "Varecia \u00e8 un genere di primati appartenente alla famiglia Lemuridae, endemico del Madagascar.\nTassonomia.\nSe ne conoscono due specie:\n\"V. rubra\" in passato era considerata una sottospecie di \"V. variegata\" (\"Varecia variegata rubra\") ma \u00e8 oggi riconosciuta come specie a s\u00e9 stante."}
{"id": "1340084", "revid": "767487", "url": "https://it.wikipedia.org/wiki?curid=1340084", "title": "Deathrow", "text": "I Deathrow furono una band thrash metal tedesca, nata a D\u00fcsseldorf nel 1985 e scioltasi nel 1992, nella loro carriera hanno pubblicato quattro album e un singolo."}
{"id": "1340085", "revid": "59975", "url": "https://it.wikipedia.org/wiki?curid=1340085", "title": "X Ray Spex", "text": ""}
{"id": "1340087", "revid": "767487", "url": "https://it.wikipedia.org/wiki?curid=1340087", "title": "Choclair", "text": "Iniziando all'et\u00e0 di 11 anni, Blake ha seguito le orme del proprio fratello. Nel 1995 ha pubblicato il suo album di debutto \"Twenty One Years\" con la sua etichetta musicale indipendente, la Kneedeep Records. Ha poi collaborato con Rascalz sulla traccia \"\"Northern Touch\" ottenendo poi un contratto con la Virgin Records per il suo secondo album del 1999 intitolato \"Ice Cold\". L'album \u00e8 diventato Disco d'Oro in 35 giorni, offrendo al pubblico i singoli di successo come \"Let's Ride\"\", prodotta da Kardinal Offishall, che hanno segnato il rinascere dell'hip hop in Canada nei tardi anni 1990. Choclair \u00e8 stato anche per breve sotto contratto con la Priority Records nel 1999, pubblicando poi il singolo \"Skunk\" dall'album del 2001 \"Memoirs of Blake Savage\" con collaborazione di Kurupt del Tha Dogg Pound.\nLa comunit\u00e0 underground ha salutato Ice Cold come uno degli esponenti di punta del rinascente hip hop canadese, nel giugno del 1998, dopo aver pubblicato undici dischi tra cui le prime pubblicazioni internazionali di Saukrates, Kardinal Offishall, Jully Black, Solitair, Marvel, Tara Chase; ha ottenuto il disco d'oro per uno dei classici dell'hip hop canadese come il brano di Rascalz \"Northern Touch\", ricevendo anche due Juno Awards ed un MuchMusic Video Award. Choclair ha quindi deciso di potenziare la sua squadra ed iniziare una stretta collaborazione con la Virgin Music Canada.\nChoclair a seguito di queste novit\u00e0 lancia la sua etichetta Greenhouse Music, per pubblicare i propri dischi e quelli di altri artisti canadesi in congiunzione con Sextant Records ed EMI Music. Il suo album del 2003 \"Flagrant\" \u00e8 stato il primo disco pubblicato da questa etichetta, nell'estate 2003 la Greenhouse ha poi pubblicato \"My Demo\", collezione di registrazioni underground di un Choclair alle prime armi."}
{"id": "1340088", "revid": "767487", "url": "https://it.wikipedia.org/wiki?curid=1340088", "title": "Livio Vacchini", "text": "Biografia.\nDiplomato al Politecnico federale di Zurigo nel 1958.\nDopo varie esperienze professionali a Stoccolma e Parigi, fra il 1959 e il 1961 rientra a Locarno dove inizia a collaborare con Luigi Snozzi sino al 1971. Nel 1969 apre il proprio studio di architettura \"Studio Vacchini architetti\". \nProfessore invitato al Politecnico federale di Zurigo nel 1976 e alla Facolt\u00e0 di architettura di Milano nel 1982. \nDal 1980 al 1985 diviene membro della commissione di protezione dei monumenti storici.\nDal 1995 al 2001 collabora con l'architetto Silvia Gm\u00fcr, con studi di architettura a Basilea e Locarno.\nNel 1997 riceve il Premio Beton per la palestra a Losone e nel 2005 il \"Die Besten 03\" Swiss Television SF DRS/Hochparterre and Steel European Award per la Ferriera a Locarno.\nDal 1998 collabora con la figlia Eloisa.\nIl suo libro \"Capolavori\" \u00e8 stato pubblicato in Francia nell'ottobre del 2006 da Editions du Linteau; la versione italiana \u00e8 uscita nel maggio del 2007, pubblicata da Umberto Allemandi Editore.\nOpere principali.\nScuole\nEdifici pubblici\nEdifici privati\nStrutture per lo sport\nOspedali\nAltre opere"}
{"id": "1340095", "revid": "287204", "url": "https://it.wikipedia.org/wiki?curid=1340095", "title": "Xfig", "text": "Xfig \u00e8 un editor di grafica vettoriale open source che funziona nel sistema X Window System, quindi sulla maggior parte delle piattaforme Unix compatibili.\nIn xfig le figure possono essere disegnate usando oggetti come cerchi, rettangoli, linee, curve spline, testo... \u00c8 inoltre possibile importare immagini in formati come GIF, JPEG, SVG, EPSF (PostScript), ... Gli oggetti possono essere creati, eliminati, spostati o modificati. Gli attributi come colori o stile delle linee pu\u00f2 essere specificato in varie maniere. Per il testo sono disponibili 35 caratteri.\nXfig salva le figure in un formato nativo testuale \"Fig format\". Xfig pu\u00f2 esportare le immagini in numerosi formati, tra cui PostScript e pdf.\nIl formato di esportazione PSTEX consente una integrazione tra le immagini generate con Xfig nei documenti LaTeX.\nEsportazione.\nXfig pu\u00f2 esportare in vari formati."}
{"id": "1340096", "revid": "123074705", "url": "https://it.wikipedia.org/wiki?curid=1340096", "title": "La donna riccia/Lu pisce spada", "text": "La donna riccia/Lu pisce spada \u00e8 il terzo singolo del cantautore Domenico Modugno.\nIl disco.\nIl disco fu stampato all'epoca dalla casa sia nel formato da 10\" a 78 giri che da 7\" a 45.\nModugno \u00e8 autore del testo e della musica di entrambe le canzoni, e le esegue da solo, accompagnandosi con la chitarra.\nI due brani ottennero un riscontro commerciale molto basso, e per questo motivo l'edizione originale di questo disco \u00e8 considerata una rarit\u00e0 discografica: con il successo di Modugno e la riscoperta della sua produzione precedente, anche queste due canzoni vennero rivalutate, e lo stesso cantautore le reincise entrambi in pi\u00f9 occasioni, arricchendole con altri strumenti.\nSempre nel 1954 queste due canzoni furono pubblicate insieme a quelle del singolo seguente \"La sveglietta/La barchetta dell'ammuri\" nell'EP A72V 0036.\nI brani.\n\"La donna riccia\".\nFa parte del filone di Modugno pi\u00f9 ironico e umoristico: \u00e8 da notare che, in questa versione, la canzone ha una strofa in pi\u00f9, quella dell'intermezzo che recita:\nLa canzone ha avuto moltissime cover: da ricordare la versione di Renato Carosone (arricchita dalle vocine accelerate tipiche delle incisioni del cantautore partenopeo), e anche la versione di Edoardo Vianello, inserita nell'album \"Replay-L'altra mia estate\", e dei Tinturia.\n\"Lu pisce spada\".\nIl brano sul lato B, \"Lu pisce spada\" (ma in alcune reincisioni Modugno lo ha intitolato \"\u2019U pisci spada\") invece si riallaccia ai brani di Modugno pi\u00f9 direttamente legati alla tradizione popolare e dei cantastorie, che furono del resto la sua prima esperienza musicale, come egli stesso ha dichiarato:\nLa storia narrata \u00e8 nota: \u00e8 la tragica storia d'amore di due pesci spada; la femmina \u00e8 stata catturata durante la mattanza, ed incita il maschio a fuggire, ma il pesce si lascia catturare per morire insieme a lei.\nModugno ha spesso riferito in interviste di essersi ispirato ad una storia vera, letta in un giornale ; all'inizio dell'esecuzione Modugno ripete le frasi tipiche dei pescatori (\"Dd\u00e0 j\u00e8, pigghia la fiocina, accidilu\").\nAl contrario di \"La donna riccia\", questa canzone non ha avuto riesecuzioni da parte di altri autori, fatta eccezione per il gruppo, anch'esso siciliano, dei Tinturia, forse per via dell'interpretazione, cos\u00ec legata ai moduli espressivi di Modugno, e dei siciliani Marta sui Tubi."}
{"id": "1340097", "revid": "260676", "url": "https://it.wikipedia.org/wiki?curid=1340097", "title": "Palazzo del Monte di Piet\u00e0 (Messina)", "text": "Il palazzo del Monte di piet\u00e0 \u00e8 un edificio progettato dall'architetto Natale Masuccio, si trova in via XXIV Maggio (un tempo \"via dei Monasteri\"), nella citt\u00e0 di Messina.\nStoria.\nEpoca spagnola.\nEdificato a partire dal 1616 su incarico dell'Arciconfraternita degli Azzurri. Dell'incarico a Masuccio, stabilitosi in vecchiaia a Messina, rimane una sola traccia documentale di mano dell'architetto gesuita, relativa alla fornitura di pietra dall'isola di Rodi.\nAlla morte del progettista risultava costruito il solo piano terreno caratterizzato da portale e cantonali a bugne rustiche riferibili al manierismo toscano. Il livello superiore fu completato dopo la sua morte da altri progettisti che non rispettarono il progetto originario.\nSuperato il portale d'ingresso ci si trova in un atrio con volta a botte, sulla destra una porta al cui interno una scala conduceva ai piani superiori e, di fronte, una fontana monumentale con un putto a cavallo di un delfino, del 1732.\nNel 1741 in occasione del bicentenario della fondazione della Compagnia degli Azzurri, fu realizzata la scenografica scalinata che conduce alla chiesa di Santa Maria della Piet\u00e0, su progetti e disegni dell'architetto Antonio Basile e del pittore Placido Campolo, manufatti realizzati in marmo rosso venato di Taormina. \nProspetto settecentesco caratterizzato da un portale a bugnato con lapide marmorea recante la dicitura \"\"MONTE DI PIETA'\" e sopra l'arco una targa \"MAIOR OMNIUM CHARITAS 1789\" a ricordo dei rifacimenti eseguiti dopo il terremoto della Calabria meridionale del 1783. Sui lati vi sono quattro finestre alternate a sei nicchie.\nEpoca contemporanea.\nL'edificio fu gravemente danneggiato dal terremoto del 1908. Restaurato nuovamente nel 1979, \u00e8 utilizzato per manifestazioni culturali, spettacoli e mostre, soprattutto il cortile e la scalea. Con contratto di locazione regolarmente registrato, l'Arciconfraternita degli Azzurri e della Pace dei Bianchi lo ha concesso in uso alla Provincia Regionale di Messina (con gli impianti e gli arredi di cui \u00e8 dotato), per consentire di programmare, organizzare e realizzare manifestazioni pubbliche di carattere culturale e sociale di rilevanza e qualit\u00e0 compatibili con la peculiarit\u00e0 del luogo e con l'immagine dell'Arciconfraternita.\nNella Cappella \u00e8 documentato il quadro \"Ges\u00f9 Cristo con la Croce\", opera di Jacopo Vignerio."}
{"id": "1340098", "revid": "1305772", "url": "https://it.wikipedia.org/wiki?curid=1340098", "title": "Puppy Linux", "text": "Puppy Linux \u00e8 una distribuzione GNU/Linux Live CD creata da Barry Kauler nel 2003, rivolta alla facilit\u00e0 di utilizzo e al limitato consumo di risorse di sistema.\nStoria.\nPuppy linux venne sviluppato per la prima volta da Barry Kauler, che pubblic\u00f2 la versione 0.1 il 18 giugno del 2003. La versione di Puppy 2.14 (86,5 MB) utilizzava SeaMonkey come internet suite (principalmente come web browser e e-mail client).\nAttualmente l'ultima versione \u00e8 la 8.0, denominata \"BionicPup\", rilasciata il 24 Marzo 2019 e compatibile con Ubuntu 18.04.2.\nLa distribuzione non \u00e8 basata su alcun'altra gi\u00e0 esistente: \u00e8 stata infatti scritta da zero. Insieme a Morphix, Puppy Linux \u00e8 una delle poche distribuzioni LiveCD capaci di salvare i file sul supporto stesso (tramite la masterizzazione in multisessione), consentendo agli utenti di trasportare i dati, aggiungere programmi e personalizzare le impostazioni, utilizzando sempre lo stesso CD.\nPer lo sviluppo della distribuzione viene utilizzato \"Puppy Unleashed\" un repository concepito per lo sviluppo della distribuzione, rendendo disponibile per la creazione di un CD Live personalizzato. Uno script di semplice utilizzo consente all'utente di scegliere i pacchetti e creare un CD. \u00c8 possibile eseguire Puppy Linux con Windows 9x/Windows Me.\nOffre inoltre una utility, il \"Puppy floppy boot disk\" per avviare la distribuzione su PC con BIOS sprovvisto di supporto per USB) \u00c8 anche possibile, se il BIOS non supporta il boot da driver USB, avviare il sistema dal CD e mantenere lo stato del sistema su una penna USB; questo sar\u00e0 salvato allo spegnimento e letto automaticamente dalla periferica USB all'avvio del sistema.\nEssendo di dimensioni ridotte, ben si presta alla portabilit\u00e0. L'intero sistema operativo e tutte le applicazioni funzionano - se ve ne \u00e8 una quantit\u00e0 sufficiente (indicativamente 256Mb) - dalla memoria RAM, dando la possibilit\u00e0 di rimuovere il disco d'avvio dopo che il sistema \u00e8 stato caricato.\nAnche se \u00e8 possibile installarlo su disco rigido come un qualsiasi sistema operativo, il sistema operativo pu\u00f2 essere avviato come \"Live CD\" senza scrivere alcunch\u00e9 sul proprio hard disk: volendo, le impostazioni possono essere salvate su chiave USB oppure su un file apposito del proprio disco rigido (anche in una partizione Windows gi\u00e0 esistente). Tra le applicazioni gi\u00e0 preinstallate abbiamo SeaMonkey/Mozilla Application Suite, AbiWord, Sodipodi, Gnumeric e Gxine/xine.\nPu\u00f2 essere avviato da:\nInterfaccia grafica.\nPuppy \u00e8 distribuito con due server grafici: X.Org (pi\u00f9 avanzato) e Xvesa (leggero e pi\u00f9 compatibile). Un wizard testuale durante la fase di caricamento guida l'utente attraverso la configurazione del server grafico pi\u00f9 appropriato per la scheda video e lo schermo. Alla fine del wizard l'utente avr\u00e0 davanti a s\u00e9 la scrivania (gestita dal ROX Desktop) ed un window manager. Il window manager usato \u00e8 JWM, sebbene la nuova \"Community Edition\" 2.15 preveda l'uso di IceWM per default.\nQuando il sistema viene inizializzato, tutto quello che \u00e8 compreso nel pacchetto viene decompresso nella memoria RAM, tramite un RAM disk. Per essere caricato completamente nel sistema il PC deve avere pi\u00f9 di 128 MB di RAM (con 128MB il disco d'avvio non \u00e8 \"smontabile\"); \u00e8 comunque possibile eseguire Puppy su di un sistema con appena 48 MB di RAM perch\u00e9 parte del sistema pu\u00f2 essere copiato nel disco rigido o comunque caricato dal disco d'avvio come una normale distribuzione \"live\".\nPuppy \u00e8 in pratica un completo sistema che viene eseguito da un RAM disk; le varie applicazioni sono state scelte in modo da avere certe caratteristiche, in particolare si \u00e8 fatta molta attenzione alla loro dimensione.\nLe applicazioni GUI sono considerate funzionali e veloci. Dal momento che uno degli obiettivi della distribuzione \u00e8 essere estremamente facile da installare, ci sono svariati wizard che guidano l'utente attraverso il procedimento di numerose operazioni comuni.\nGestione pacchetti.\nQuesta distribuzione utilizza un proprio formato di pacchetti: .pet ed un proprio gestore: il puppy package manager. La versione 2.10 utilizzava gli script T2 SDE per compilare i pacchetti di base.\n\u00c8 inoltre possibile utilizzare due gestori di pacchetti, PupGet e DotPup. Sono progetti derivati dall'Advanced Packaging Tool, ed entrambi improntati dalle distribuzioni Debian e Ubuntu (dPup per la prima, uPup per la seconda). Questo nuovo sistema di pacchettizzazione \u00e8 stato introdotto nella nuova versione 5.00 Lupu Lucis.\nVersioni.\n\u00c8 distribuita in due (sarebbe da controllare) versioni ufficiali (\u00e8 giusto specificare la parola \"ufficiali\" appunto perch\u00e9 il suo punto di forza, sembra stia nella personalizzazione), una basata su Ubuntu ed una basata su Slackware; le versioni con supporto a lungo termine (LTS) sono basate solamente su Ubuntu. Quelle ufficiali sono:\nEsistono poi diverse \"respin\", non ufficiali e realizzate dai membri della comunit\u00e0 varie edizioni di dimensioni differenti:"}
{"id": "1340112", "revid": "80598", "url": "https://it.wikipedia.org/wiki?curid=1340112", "title": "Nel blu dipinto di blu/Nisciuno po' sap\u00e9", "text": ""}
{"id": "1340114", "revid": "39884", "url": "https://it.wikipedia.org/wiki?curid=1340114", "title": "Hannah Stockbauer", "text": "Biografia.\nSpecializzata nelle distanze lunghe dello stile libero, \u00e8 stata pi\u00f9 volte campionessa del mondo.\nAi mondiali di Barcellona 2003 vinse ben 3 medaglie d'oro individuali (400\u00a0m, 800\u00a0m e 1500\u00a0m sl); fu nominata dalla FINA la miglior nuotatrice della competizione, e dalla rivista Swimming World Magazine come la \"Nuotatrice mondiale dell'anno 2003\".\nAll'Olimpiade di Atene 2004 vinse la medaglia di bronzo nella staffetta tedesca 4x200\u00a0m sl.\nTermin\u00f2 la sua carriera agonistica nell'ottobre 2005."}
{"id": "1340117", "revid": "80598", "url": "https://it.wikipedia.org/wiki?curid=1340117", "title": "Nel blu dipinto di blu/Strada 'nfosa", "text": ""}
{"id": "1340119", "revid": "80598", "url": "https://it.wikipedia.org/wiki?curid=1340119", "title": "Nel blu dipinto di blu/Vecchio frack", "text": ""}
{"id": "1340120", "revid": "80598", "url": "https://it.wikipedia.org/wiki?curid=1340120", "title": "Nel blu dipinto di blu/Lazzarella", "text": ""}
{"id": "1340121", "revid": "125551748", "url": "https://it.wikipedia.org/wiki?curid=1340121", "title": "Clarice Lispector", "text": "Nata in Ucraina e naturalizzata brasiliana - per quanto riguarda la sua \"brasilidade\" affermava di essere pernambucana - ha scritto romanzi, racconti e saggi, ed \u00e8 considerata una delle scrittrici brasiliane pi\u00f9 importanti del XX secolo nonch\u00e9 la pi\u00f9 importante scrittrice ebrea dai tempi di Franz Kafka. Le sue opere abbondano di scene di semplice quotidianit\u00e0 e di trame psicologiche: una delle sue principali caratteristiche \u00e8 l'epifania di personaggi comuni durante una normale scena quotidiana.\nNata in una famiglia ebrea russa, all'et\u00e0 di due anni fu costretta ad emigrare in Brasile a causa della persecuzione degli ebrei durante la Guerra civile. La scrittrice dir\u00e0 di non avere alcun legame con l'Ucraina: \"Su quella terra non ho letteralmente mai messo piede: mi hanno portata in braccio\". \u00c8 cresciuta a Recife, nello stato di Pernambuco, dove sua madre mor\u00ec quando lei aveva nove anni. Durante gli anni dell'adolescenza la famiglia si trasfer\u00ec a Rio de Janeiro.\nMentre studiava legge all'Universit\u00e0 Federale di Rio de Janeiro, inizi\u00f2 a pubblicare i suoi primi articoli giornalistici e racconti, e conobbe presto la fama, all'et\u00e0 di 23 anni, con la pubblicazione del suo primo romanzo, \"Vicino al cuore selvaggio\" (\"Perto do cora\u00e7\u00e3o selvagem\"), scritto sotto forma di monologo interiore. Lasci\u00f2 il Brasile nel 1944, dopo il suo matrimonio con un diplomatico brasiliano, e trascorse circa quindici anni in Europa e negli Stati Uniti. Dopo il ritorno a Rio de Janeiro nel 1959, inizi\u00f2 a produrre le sue opere pi\u00f9 famose, tra cui il libro di racconti \"Legami famigliari\" (\"La\u00e7os de fam\u00edlia\"), il grande romanzo mistico \"La passione secondo G.H.\" (\"A paix\u00e3o segundo G.H.\"), e quello che \u00e8 probabilmente il suo capolavoro, \"\u00c1gua viva\".\nLo stile di Clarice Lispector va oltre qualsiasi tentativo di definizione. La scrittrice e critica francese H\u00e9l\u00e8ne Cixous arriva ad affermare che nella letteratura brasiliana vi \u00e8 uno stile \"A.C.\" (Antes de Clarice - prima di Clarice) e \"D.C.\"(Depois de Clarice - dopo Clarice).\nFerita in un incidente nel 1966, ha trascorso gli ultimi dieci anni della sua vita scrivendo e pubblicando regolarmente romanzi e racconti fino alla sua morte, avvenuta nel 1977 all'et\u00e0 di 57 anni. \u00c8 stata oggetto di numerosi studi, e i riferimenti a lei e alla sua opera sono comuni nella letteratura e nella musica brasiliana.\nBiografia.\nI primi anni, l'emigrazione e l'adolescenza.\nClarice Lispector, la pi\u00f9 giovane delle tre figlie di Pinkhas Lispector e Mania Krimgold Lispector, nacque a Chechelnyk, Podolia, unoshtetl nell'attuale Ucraina. Dopo lo scioglimento dell'Impero russo la sua famiglia soffr\u00ec terribilmente nei pogrom durante la Guerra Civile: questa fase sar\u00e0 romanzata dalla sorella maggiore Elisa Lispector nell'autobiografico \"No Exilio \"(1948). I Lispector riuscirono a fuggire in Romania, e da qui emigrarono in Brasile, dove la madre Mania aveva dei parenti. Partirono da Amburgo ed arrivarono in Brasile nei primi mesi del 1922, quando Chaya (nome originale di Clarice) aveva poco pi\u00f9 di un anno.\nAll'arrivo tutti i membri della famiglia, ad eccezione di Tania (19 aprile 1915 - 15 novembre 2007), cambiarono nome: Pinkhas divenne Pedro, Mania divenne Marieta, Leah divenne Elisa, e Chaya divenne Clarice. Inizialmente si stabilirono a Macei\u00f3, nello stato di Alagoas. Dopo tre anni, durante i quali la salute di Marieta peggior\u00f2 rapidamente, si trasferirono nel quartiere di Boa Vista a Recife, Pernambuco, dove abitarono al numero 367 di Pra\u00e7a Maciel Pinheiro e pi\u00f9 tardi in Rua da Imperatriz.\nA Recife, dove suo padre si impegn\u00f2 duramente per mantenere economicamente la famiglia, Clarice perse la madre all'et\u00e0 di 9 anni, il 21 settembre 1930. Frequent\u00f2 una scuola ebreo-yiddish-brasiliana, dove si insegnavano l'ebraico e lo yiddish, oltre alle materie classiche. Nel 1932, fu ammessa al Gin\u00e1sio Pernambucano, allora era la pi\u00f9 prestigiosa scuola secondaria dello stato. Un anno dopo, fortemente influenzata da \"Il lupo della steppa\" di Hermann Hesse, decise di diventare una scrittrice: \"Mi sono impossessata della volont\u00e0 di scrivere\".\nNel 1935, Pedro Lispector decise di trasferirsi con le figlie a Rio de Janeiro, all'epoca capitale del Brasile, sperando di trovare migliori opportunit\u00e0 economiche e anche dei mariti ebrei per le figlie. La famiglia and\u00f2 a vivere nel quartiere di S\u00e3o Crist\u00f3v\u00e3o, a nord del centro di Rio, prima di trasferirsi a Tijuca. Nel 1937, Clarice entr\u00f2 alla Facolt\u00e0 di Giurisprudenza dell'Universit\u00e0 Federale di Rio de Janeiro, allora chiamata Universit\u00e0 del Brasile, e oggi uno dei pi\u00f9 prestigiosi istituti di istruzione superiore del paese. Il suo primo racconto noto, \"Triunfo\", fu pubblicato sulla rivista Pan il 25 maggio 1940. Poco dopo, il 26 agosto 1940, a seguito di complicazioni durante un'operazione alla cistifellea, mor\u00ec il padre, all'et\u00e0 di 55 anni.\nDurante gli anni dell'universit\u00e0, Clarice inizi\u00f2 anche a lavorare come giornalista, prima al servizio della \"Ag\u00eancia Nacional\", la stampa ufficiale del governo, e poi all'importante giornale \"A Noite\". Il traduttore americano Gregory Rabassa ricorda di essere rimasto \"sbalordito dall'incontro di quella rara persona [Lispector] che assomigliava a Marlene Dietrich e che scriveva come Virginia Woolf\". Lispector conobbe la nuova generazione di scrittori brasiliani, tra i quali L\u00facio Cardoso, del quale si innamor\u00f2 senza speranza, essendo questi omosessuale. Clarice cominci\u00f2 a frequentare un collega di giurisprudenza, di nome Maury Gurgel Valente, che lavorava all\"'Itamaraty\", un organo del corpo diplomatico brasiliano. Per sposare un diplomatico doveva essere naturalizzata brasiliana. Non appena raggiunse l'et\u00e0 richiesta, il 12 gennaio 1943 ottenne la cittadinanza e undici giorni dopo spos\u00f2 Gurgel.\n\"Vicino al cuore selvaggio\".\nNel dicembre del 1943, dopo la laurea, Clarice pubblica il suo primo romanzo, \"Perto do cora\u00e7\u00e3o selvagem\" (\"Vicino al cuore selvaggio\"). L'opera, che narra la storia interiore di una giovane donna di nome Joana, fece scalpore. L'anno seguente il libro vinse il prestigioso premio Gra\u00e7a Aranha come miglior romanzo d'esordio del 1943. Un critico, il poeta L\u00eado Ivo, lo ha definito \"il pi\u00f9 grande romanzo che una donna abbia mai scritto in lingua portoghese\". \"L'opera di Clarice Lispector appare nel nostro mondo letterario come la prova pi\u00f9 seria di romanzo introspettivo\", ha scritto il critico di San Paolo S\u00e9rgio Milliet: \"Per la prima volta un autore brasiliano va oltre la semplice approssimazione in questo campo quasi vergine della nostra letteratura, per la prima volta un autore penetra fino in fondo la complessit\u00e0 psicologica dell'anima moderna\".\nQuesto romanzo, cos\u00ec come i successivi, sono profondamente focalizzati sugli stati emotivi interiori. Quando \"Perto do cora\u00e7\u00e3o selvagem\" fu pubblicato, molti sostennero che il suo tipo di flusso di coscienza fosse fortemente influenzato da Virginia Woolf o James Joyce, ma Clarice lesse questi autori soltanto dopo aver terminato l'opera. La citazione di Joyce e il titolo, preso dall'opera joyciana \"Ritratto dell'artista da giovane\", le furono entrambi suggeriti da L\u00facio Cardoso.\nPoco dopo la pubblicazione del romanzo, Clarice e il marito lasciarono Rio per trasferirsi a Bel\u00e9m, nello stato di Par\u00e1, sulla foce del Rio delle Amazzoni.\nEuropa e Stati Uniti.\nIl 29 luglio 1944 Clarice lasci\u00f2 il Brasile per la prima volta da quando vi era arrivata da bambina, e pass\u00f2 un periodo a Napoli, dove Maury era stato inviato per lavorare nel Consolato brasiliano. Napoli era la citt\u00e0 dove sostava la \"For\u00e7a Expedicion\u00e1ria Brasileira\", i cui soldati combattevano a fianco delle forze alleate contro i nazisti. Clarice lavor\u00f2 all'ospedale militare di Napoli, prendendosi cura dei feriti delle truppe brasiliane. A Roma incontr\u00f2 il poeta Giuseppe Ungaretti, che tradusse delle parti di \"Vicino al cuore selvaggio\", e Giorgio de Chirico le dipinse un ritratto. Nella citt\u00e0 partenopea complet\u00f2 il suo secondo romanzo, \"O Lustre\" (1946), che come il primo tratta della vita interiore di una ragazza, questa volta di nome Virginia. Quest'opera \u00e8 pi\u00f9 lunga e complessa, la critica la ricevette con entusiasmo, ma il suo impatto fu meno sensazionale di quello riservato a \"Vicino al cuore selvaggio\". Il critico Gilda de Souza e Mello, in un articolo del 14 luglio 1946 sulla rivista \"Estado de S. Paulo\", scrisse: \"Dotata di un enorme talento e di una personalit\u00e0 rara, dovr\u00e0 soffrire, fatalmente, per il peso di entrambi, dal momento che gode ampiamente dei loro benefici\".\nDopo una breve visita in Brasile quell'anno, Clarice e Maury tornarono in Europa, e Maury fu inviato all'ambasciata brasiliana in Svizzera. Questo fu un momento di tedio e frustrazione per la scrittrice: in una lettera scrisse alla sorella Tania \"Questa Svizzera \u00e8 un cimitero di sensazioni\". Il 10 settembre 1948 nacque a Berna il figlio Pedro Gurgel Valente, e in quella stessa citt\u00e0 Clarice scrisse il suo terzo romanzo, \"A cidade sitiada\" (1946).\n\"A cidade sitiada\".\nIl libro che Lispector scrisse a Berna racconta la storia di Lucr\u00e9cia Neves, e la crescita della sua citt\u00e0, S\u00e3o Geraldo, che si trasforma da piccolo insediamento a grande citt\u00e0. Il libro, ricco di metafore, non venne accolto con grande entusiasmo. Secondo un amico intimo di Clarice fu \"forse il meno amato dei romanzi di Clarice Lispector\". S\u00e9rgio Milliet concluse che \"l'autore soccombe sotto il peso della sua propria ricchezza\" e il critico portoghese Jo\u00e3o Gaspar Sim\u00f5es scrisse: \"Il suo ermetismo ha la consistenza dell'ermetismo dei sogni. Chi la trova la chiave...\". Nonostante la critica, Clarice si disse riconoscente a questo romanzo poich\u00e9 l'aveva tenuta occupata: \"Mi salvava da quel silenzio spaventoso delle vie di Berna\".\nDopo aver lasciato la Svizzera nel 1949 ed aver trascorso quasi un anno a Rio, Clarice e Maury Gurgel Valente tornarono in Europa, in Gran Bretagna, nel Devon. Rimasero in Inghilterra dal settembre del 1950 al marzo del 1951. Nel 1952, di ritorno a Rio, dove la famiglia sarebbe rimasta per circa un anno, Clarice Lispector pubblic\u00f2 un breve volume di sei racconti chiamato \"Alguns contos\", in una piccola edizione promossa dal Ministero della Pubblica Istruzione. Questi racconti formano il nucleo della successiva raccolta \"La\u00e7os de fam\u00edlia\" (\"Legami famigliari\"), del 1961.\nNel settembre del 1952 la famiglia si trasfer\u00ec a Washington e compr\u00f2 una casa al numero 4421 di Ridge Street, nel sobborgo di Chevy Chase, nel Maryland. Il 10 febbraio 1953 nacque il secondo figlio Paulo. In quel periodo Clarice si avvicin\u00f2 molto allo scrittore brasiliano \u00c9rico Ver\u00edssimo e a sua moglie Mafalda. Inizi\u00f2 a pubblicare i suoi racconti nella rivista \"Senhor\", la cui prima uscita era prevista per l\u2019inizio del 1959. Ma era sempre pi\u00f9 scontenta dell'ambiente diplomatico. \"L'ho odiato, ma ho fatto quello che dovevo [...] Ho dato cene, ho fatto tutto quello che si dovrebbe fare, ma con un disgusto...\". Nel mese di giugno 1959 si separ\u00f2 dal marito e torn\u00f2 con i figli a Rio de Janeiro, dove trascorse il resto della sua vita.\nGli anni sessanta.\n\"Legami familiari\".\nIn Brasile Clarice lott\u00f2 per mantenersi finanziariamente e cerc\u00f2 di trovare un editore sia per il romanzo che aveva finito di scrivere a Washington diversi anni prima, sia per il suo nuovo libro di racconti, \"La\u00e7os de Fam\u00edlia\" (\"Legami famigliari\"). Quest\u2019opera \u00e8 composta dai sei racconti di \"Alguns contos\" e da altri sette, alcuni dei quali erano stati pubblicati nella rivista \"Senhor\". La raccolta fu pubblicata nel 1960. L\u2019amico e scrittore Fernando Sabino le scrisse che il libro era \"esattamente, sinceramente, indiscutibilmente, e anche con umilt\u00e0, il miglior libro di racconti mai pubblicato in Brasile\".\n\"La mela nel buio\".\n\"A ma\u00e7\u00e3 no escuro\" (\"La mela nel buio\") che aveva cominciato a scrivere a Torquay, era pronto dal 1956, ma fu pi\u00f9 volte rifiutato dagli editori. Il suo romanzo pi\u00f9 lungo e forse il pi\u00f9 complesso, fu finalmente pubblicato nel 1961 dalla stessa casa editrice che aveva pubblicato \"Legami famigliari\", ovvero la Livraria Francisco Alves di San Paolo. Il presunto narratore \u00e8 un uomo chiamato Martim, che crede di aver ucciso la moglie e fugge nelle remote regioni interne del Brasile, dove trova lavoro come bracciante agricolo.\nIntessuta dal flusso di coscienza piuttosto che dalla trama, quest\u2019opera fortemente allegorica colpisce soprattutto per la creativit\u00e0 nell\u2019utilizzo della lingua. Il 19 settembre 1962 \"A ma\u00e7\u00e3 no escuro\" vince il premio Dolores Carmen Barbosa come miglior romanzo.\n\"La passione secondo G. H.\" e la letteratura per l'infanzia.\nNel 1964 fu pubblicato uno dei suoi romanzi pi\u00f9 scioccanti e celebri, \"A paix\u00e3o segundo G.H.\", che tratta di una donna che, nella stanza di servizio del suo confortevole attico di Rio, attraversa un\u2019esperienza mistica che la porta a mangiare un pezzo di scarafaggio.\nIl 14 settembre 1966 sub\u00ec un terribile incidente nel suo appartamento. Dopo aver preso un sonnifero, si addorment\u00f2 nel suo letto con una sigaretta accesa. Rimase gravemente ferita e la sua mano destra per poco non dovette essere amputata.\nL'anno successivo pubblic\u00f2 il suo primo libro per bambini, \"O mist\u00e9rio do coelho pensante\" (\"Il mistero del coniglio che sapeva pensare\"), una traduzione dall\u2019inglese di un libro che aveva scritto a Washington per il figlio Paulo. Nel mese di agosto del 1967 cominci\u00f2 a tenere una rubrica settimanale (\"Cr\u00f4nica\") per il \"Jornal do Brasil\", un importante giornale di Rio de Janeiro, che contribu\u00ec ad aumentare notevolmente la sua fama al di l\u00e0 dei circoli intellettuali e artistici che da tempo l'ammiravano. Queste \u201ccr\u00f4nicas\u201d furono raccolte in seguito nell'opera postuma \"A Descoberta do Mundo\" (\"La scoperta del mondo\").\nGli anni settanta.\n\"Acqua viva\".\nNel 1971 pubblic\u00f2 un altro libro di racconti, \"Felicidade clandestina\", molti dei quali ispirati a ricordi della sua infanzia a Recife. In questo periodo inizi\u00f2 a lavorare all\u2019opera che molti considerano la migliore, \"\u00c1gua Viva\" (\"Acqua viva\"), un romanzo che fu per lei difficile da completare. Olga Borelli, che divenne sua fedele assistente e amica in quel periodo, ricorda:\nQuando il libro usc\u00ec, nel 1973, fu immediatamente acclamato come un capolavoro: \"Con questo romanzo Clarice Lispector risveglia da un letargo deprimente e degradante la produzione letteraria brasiliana attuale, e la eleva ad un livello di universale perennit\u00e0 e perfezione\".\nIl libro \u00e8 un monologo interiore di un narratore anonimo in prima persona ad un anonimo \"tu\", a volte presente, a volte sottinteso. \"\u00c1gua viva\" \u00e8 una specie di confessione ad un interlocutore misterioso, le sue parole ci arrivano come \"\u00e1guas-vivas\" (\"meduse\" in italiano), o ci bruciano o ci seducono. L\u2019opera risveglia sapori, colori, suoni e fragranze nel lettore che si immerge in una narrazione sinestetica, che non rientra in nessun genere, come l\u2019autrice stessa rivela: \u201c\u00e8 inutile cercare di classificarmi\u201d.\n\"Dove siete stati di notte\" e \"La passione del corpo\".\nNel 1974 Clarice pubblic\u00f2 due libri di racconti, \"Onde estivestes de noite\" (\"Dove siete stati di notte\") e \"A via crucis do corpo\" (\"La passione del corpo\"). Se per scrivere la maggior parte dei suoi libri aveva impiegato anni, quest'ultimo invece fu scritto in tre giorni. Da poco licenziata dal \"Jornal do Brasil\", Clarice stava attraversando una fase difficile, e aveva bisogno di intensificare le sue attivit\u00e0 per avere pi\u00f9 entrate. Per questo accett\u00f2 ed evase rapidamente la richiesta del suo editore \u00c1lvaro Pacheco di scrivere tre storie su temi riguardanti il sesso.\nNel 1975 fu invitata al Primo Congresso Internazionale di Stregoneria a Bogot\u00e0, Colombia, un evento che ebbe grande eco sulla stampa e che accrebbe la sua notoriet\u00e0. Venne letto il suo racconto \"O ovo e a galinha\", e come prevedeva, non fu capito da molti:\n\"Un soffio di vita\" e \"L'ora della stella\".\nClarice lavor\u00f2 in seguito ad un libro intitolato \"Um sopro de vida: pulsa\u00e7\u00f5es\" (\"Un soffio di vita: pulsazioni\"), pubblicato postumo a met\u00e0 degli anni Settanta. Il libro \u00e8 composto da un dialogo tra un \"autore\" e la sua creazione, Angela Pralini, un personaggio il cui nome \u00e8 stato preso in prestito da un racconto di \"Dove siete stati di notte\". Utilizz\u00f2 questa stessa forma frammentaria per il suo ultimo e celebre romanzo, \"A Hora da Estrela\" (\"L'ora della stella\"), pubblicato nel 1977.\nL'opera tratta delle problematiche del nord-est rurale brasiliano rispetto al sud-est urbanizzato, della povert\u00e0 e del sogno di una vita migliore, e della lotta di una donna non istruita per sopravvivere in una societ\u00e0 sessista.\nNel febbraio del 1977, pochi mesi prima della sua morte, concesse la sua unica intervista televisiva a J\u00falio Lerner di TV Cultura di San Paolo. In quell\u2019occasione parl\u00f2 di un romanzo che aveva appena finito, \"\u201cTredici nomi, tredici titoli\u201d\", ma si rifiut\u00f2 di rivelare il nome della protagonista. Afferm\u00f2 inoltre che il libro era la storia di una ragazza povera, di \u201cun\u2019innocenza schiacciata, di una miseria anonima\u201d.\nClarice utilizz\u00f2 la propria infanzia nordestina come riferimento per costruire la storia della protagonista Macab\u00e9a. Durante l\u2019intervista con Lerner menzion\u00f2 inoltre un incontro con dei nordestini che tenevano una fiera a Campo de S\u00e3o Crist\u00f3v\u00e3o a Rio de Janeiro; qui aveva notato lo \"sguardo disorientato\" dei lavoratori provenienti dal nord-est che risiedevano nella \u201ccidade maravilhosa\u201d. Afferm\u00f2 anche di aver tratto ispirazione dalla visita ad una chiromante, evento su cui si basa la parte finale del romanzo: quando stava lasciando la casa della veggente trov\u00f2 divertente immaginare di essere improvvisamente colpita da una Mercedes gialla e di morire subito dopo aver sentito tutte le previsioni positive per il suo futuro.\nLa malattia e la morte.\nClarice Lispector fu ricoverata improvvisamente a causa di un cancro all\u2019utero, secondo la biografia di Nadia Battella Gotlib, il primo giorno di novembre del 1977. Nel taxi, dirigendosi all\u2019ospedale, la scrittrice propose alle amiche che l\u2019accompagnavano di fingere di vivere un'altra situazione: \"Fate finta che non stiamo andando in ospedale, che non sono malata e che ce ne stiamo andando a Parigi\". Clarice cercava una consolazione in un gioco per cercare di alleviare la sua sofferenza. Un gioco che ancora una volta dimostra il suo lato evasivo, astratto della vita. Durante il periodo di ricovero Clarice non sapeva quale fosse la sua malattia, ma di certo lo supponeva. Faceva comunque piani per quando sarebbe uscita da l\u00ec.\nL\u20198 dicembre ebbe un malore improvviso e le venne fatta subito una trasfusione. Mor\u00ec il giorno seguente, il 9 dicembre 1977. Nove giorni dopo la sua morte and\u00f2 in onda l\u2019intervista alla TV Cultura. L\u2019ultima parte dice:\nIntervistatore: \u2013 Ma lei non rinasce e si rinnova ad ogni nuovo lavoro?\nClarice: (Sospiro profondo.) \u2013 Ecco, io ora sono morta\u2026 Vediamo se resuscito di nuovo. Per il momento sono morta\u2026 sto parlando dalla mia tomba\u2026\nClarice traduttrice.\nClarice Lispector, oltre a racconti e articoli, tradusse in totale 35 libri di diversi generi e autori, principalmente dall\u2019inglese e dal francese. Complessivamente si contano 40 traduzioni che portano il suo nome.\nNel 1941, prima di intraprendere la carriera letteraria, lavorava come reporter per la rivista \"Vamos Ler\" e qui contribuiva anche traducendo. La sua prima traduzione fu quella di un racconto, \"Le missionaire\", di Claude Farr\u00e8re. Esaminando le traduzioni nel loro insieme, \u00e8 evidente che in quel periodo per Clarice tradurre \u00e8 una necessit\u00e0: i generi e gli autori sono molto eterogenei.\nNel 1963, dopo pi\u00f9 di vent\u2019anni, ritorna attiva in questo campo, con la traduzione dall\u2019inglese del romanzo \"The winthrop Woman\", di Anya Selton, edito dalla casa editrice Ypiranga. Nei sei anni che seguirono pubblic\u00f2 altre due traduzioni di romanzi dall\u2019inglese per la Ypiranga, uno di Agatha Christie e l\u2019altro di Alistair MacLean. Nel 1968 pubblic\u00f2 nella \"Revista J\u00f3ia\" la \u201ccr\u00f4nica\u201d \"Traduzir procurando n\u00e3o trair\", nella quale d\u00e0 delle opinioni personali sul processo traduttologico.\nNel 1969 pubblic\u00f2 la prima ed unica traduzione dallo spagnolo. Tradusse il racconto \"Historia de los dos que so\u00f1aron\", di Jorge Luis Borges, nel \"Jornal do Brasil\". \u00c8 del 1973, invece, la sua prima traduzione dal francese, \"Lumi\u00e8re allum\u00e9es\", di Bella Chagal. L\u2019ultima traduzione pubblicata in vita fu quella del romanzo \"Le bluff du futur\" di Georges Elgozy, nel 1976.\n\u00c8 interessante notare che Clarice inizi\u00f2 a pubblicare traduzioni e adattamenti di letteratura per l\u2019infanzia nel suo ultimo decennio di vita, quando anche lei cominci\u00f2 a dedicarsi a questo genere. Fece tre traduzioni adattate, tutte edite dalla \"Abril Cultural\": dall\u2019inglese \"I viaggi di Gulliver\" di Jonathan Swift e \"Tom Jones\" di Henry Fielding, e dal francese \"L\u2019isola misteriosa\" di Jules Verne, quest\u2019ultima pubblicata postuma nel 1980.\nPubblic\u00f2 nel 1970 una traduzione basata sull\u2019opera \"Il talismano\", di Walter Scott. Infine, tra il 1974 e il 1975 diede alle stampe dei racconti riscritti a partire dalle traduzioni di Edgar Allan Poe che furono successivamente riuniti in \"Hist\u00f3rias Extraordin\u00e1rias de Allan Poe\", editi dalla Ediouro nel 1996."}
{"id": "1340123", "revid": "122933580", "url": "https://it.wikipedia.org/wiki?curid=1340123", "title": "Wasei-eigo", "text": " \u00e8 un termine utilizzato per indicare particolari costruzioni linguistiche giapponesi, nate dalla fusione dell'inglese con il giapponese appunto e che non sono utilizzate nei Paesi anglofoni, ma esclusivamente in Giappone.\nEsempi di \"wasei-eigo\" sono \"light novel\" ed \"eyecatch\". Altro termine, di uso pi\u00f9 generale, sempre utilizzato per indicare parole straniere create in Giappone e utilizzate esclusivamente dai giapponesi, \u00e8 , che di solito viene utilizzato per quelle parole create basandosi su altre lingue europee. Da notare come molti giapponesi abbiano delle serie difficolt\u00e0 nel distinguere tali termini vernacolari da quelli delle lingue originarie.\nAlcuni \"wasei-eigo\", essendo divenuti di uso comune, sono stati esportati dal Giappone, al punto da creare dei nuovi pseudo-anglicismi in altri Paesi.\nLista di termini stranieri diffusi in giapponese, con katakana.\nLa tabella contiene dei vocaboli stranieri traslitterati in katakana e accompagnati dalla romanizzazione. In cima ci sono i vocaboli dei primi tre livelli di JLPT, in basso ci sono alcuni vocaboli extra sparsi, appartenenti perlopi\u00f9 al campo semantico delle tecnologie moderne, gastronomia, geografia e musica. Tutte queste parole si possono considerare esempi concreti di katakana. Quanto all'origine dei vocaboli, il 90% circa \u00e8 wasei-eigo, cio\u00e8 sono vocaboli che si originano dall'inglese.\n[*] il nome deriva dal fatto che l'uniforme scolastica femminile in Giappone \u00e8 simile a un vestito da marinaretta, una \"sailor suit\" o \"sailor fuku\": \u00e8 una blusa bianca (una camicia da donna) con un collare da marinaio e una gonna nera, che nella versione pi\u00f9 castigata arriva fino al ginocchio. L'uniforme conta poi le scarpe nere senza lacci (slip-on shoes) e i gambaletti pesanti in lana o cotone di colore bianco o nero. Come il nome suggerisce, il gambaletto pesante \u00e8 una calza femminile che arriva fino al ginocchio. Il negozio che vende queste uniformi dunque viene detto \"il negozio di vestiti da marinaretta\"."}
{"id": "1340125", "revid": "47545", "url": "https://it.wikipedia.org/wiki?curid=1340125", "title": "Oreopithecus", "text": ""}
{"id": "1340126", "revid": "1437331", "url": "https://it.wikipedia.org/wiki?curid=1340126", "title": "Locomotiva-tender", "text": "La locomotiva-tender, definita comunemente locotender, \u00e8 un particolare tipo di locomotiva a vapore il cui tender \u00e8 accorpato sullo stesso carro anzich\u00e9 essere rimorchiato.\nDescrizione.\nLa locomotiva-tender prende tale nome per effetto della fusione dei due termini \"locomotiva\" e \"tender\" che sintetizza l'effettiva fusione fisica delle due parti. In una \"locotender\" infatti la scorta d'acqua \u00e8 in genere posta a fianco alla caldaia e pu\u00f2 addirittura avvolgerla interamente come nel caso delle locomotive austriache delle kkStB gruppo 97, dal caratteristico camino con parascintille o delle locomotive gruppo 816 delle Ferrovie dello Stato Italiane e di tante altre analoghe di molte parti del mondo.\nIl carico di carbone in genere trova posto dietro la cabina di guida in un cassone metallico aperto in alto per un agevole carico del carbone e con un'apertura calibrata in basso all'interno della cabina di guida per l'asportazione. In alcuni casi particolari di piccole locomotive la cassa del carbone pu\u00f2 prendere posto ai lati della cabina.\nLa disposizione descritta prese origine dalla necessit\u00e0, nel passato, di evitare alle locomotive l'onere di trainare un carro in pi\u00f9 vista la loro potenza limitata. Le locomotive cos\u00ec costruite traevano addirittura vantaggio dal carico a bordo dell'acqua e del carbone perch\u00e9 aumentando il peso per asse aumentavano la loro aderenza ai fini della trazione.\nUn ulteriore vantaggio era la lunghezza ridotta che permetteva il ricovero del treno anche nelle piccole stazioni munite di binari cortissimi e la facile giratura a termine corsa mediante piattaforme girevoli di piccolo diametro.\nLe prime locotender erano in genere a due o tre assi accoppiati ma con l'andar del tempo ne vennero progettate e costruite anche di pi\u00f9 grandi e potenti, come la locomotiva gruppo 910 delle Ferrovie dello Stato Italiane, proveniente dal parco della Rete Sicula, e la successiva 940, di cui qualche esemplare \u00e8 sopravvissuto fino ad oggi.\nVarie fabbriche europee hanno costruito delle locotender molto grandi, a 5 ed anche a 6 assi accoppiati, per le esigenze delle ferrovie pi\u00f9 importanti. In Germania ad esempio sono state prodotte le \"prussiane\" T 16 nelle varie versioni; un esemplare di esse, a 5 assi accoppiati, \u00e8 pervenuto anche alle Ferrovie dello Stato Italiane; classificato nel gruppo 897 prest\u00f2 servizio per molto tempo negli scali ferroviari di Milano.\nLe locomotive a vapore del tipo locotender sono state costruite in svariate migliaia di esemplari per le ferrovie di tutto il mondo e per ogni tipo di scartamento. Nelle reti ferroviarie pi\u00f9 grandi sono presto finite a svolgere servizio di manovra negli scali. Nelle piccole ferrovie, in genere, sono sopravvissute alla trazione dei treni anche fino a tempi recenti come nel caso delle Ferrovie reggiane e le loro Locomotive T3 Henschel o in alcune linee della Societ\u00e0 Veneta. Nella linea a scartamento ridotto Castelvetrano-Porto Empedocle hanno prestato servizio le R.302 fino quasi alla chiusura della linea.\nLe locotender sopravvissute sono spesso utilizzate come monumento alla locomotiva o in certi casi, ripristinate, alla trazione di treni turistici d'epoca come nel caso del Trenino Verde in Sardegna. Caso singolare quello di 40 locotender dei gruppi 830 e 835 trasformate, dalle Ferrovie dello Stato, all'inizio degli anni sessanta in locomotive da manovra elettriche E.321\nAnche le \"inglesi\" Garratt, pur essendo macchine particolari, possono rientrare nella categoria delle locotender."}
{"id": "1340128", "revid": "104458", "url": "https://it.wikipedia.org/wiki?curid=1340128", "title": "Glis", "text": ""}
{"id": "1340130", "revid": "1924342", "url": "https://it.wikipedia.org/wiki?curid=1340130", "title": "The Prodigy", "text": " \nThe Prodigy \u00e8 un gruppo musicale britannico, formatosi a Braintree nel 1990.\nRiconosciuti anche come il gruppo che ha contribuito a diffondere la cultura rave a livello mediatico, sono stati, con i Chemical Brothers, Fatboy Slim, The Crystal Method e altri, tra i maggiori esponenti del big beat degli anni novanta. A partire dalla seconda met\u00e0 degli anni novanta i singoli e gli album del gruppo hanno iniziato ad avere un'influenza sempre pi\u00f9 significativa sulla musica elettronica.\nStoria del gruppo.\nPrimi anni.\nIl gruppo venne fondato dal DJ e musicista Liam Howlett nel 1990 a Braintree, Essex, dopo che lui, Keith Flint e Leeroy Thornhill si conobbero a un rave party. Poche ore prima del loro debutto entrer\u00e0 a far parte del gruppo l'MC Maxim, contattato all'ultimo momento dal manager del gruppo che all'epoca era un loro amico. Nacque l'idea di formare un gruppo di dj-musicisti-ballerini per suonare musica da destinare a questo tipo di feste. All'inizio era presente anche una terza ballerina on stage, Sharky, che abbandon\u00f2 presto il gruppo perch\u00e9 non voleva trasformare la sua passione in lavoro. Il loro nome deriva da un sintetizzatore Moog che Howlett utilizzava per comporre.\n\"Experience\" e \"Music for the Jilted Generation\".\nIl primo album, \"Experience\", risente fortemente della cultura dei rave e si caratterizza per i brani goliardici. Ancora oggi \u00e8 considerato da molti una pietra miliare nella scena hardcore inglese dei primi anni novanta.\n\"Music for the Jilted Generation\", il loro primo album destinato a godere di un significativo successo commerciale, unisce techno e rock. Il disco \u00e8 la risposta della band al giro di vite imposto alla scena rave dal Criminal Justice Bill del 1994, una serie di disposizioni legislative varate dal governo del Regno Unito che di fatto criminalizzava i free party illegali. Dall'album, uscito nel 1994, sono stati estratti quattro singoli, tra cui \"No Good (Start the Dance)\", descritto da Howlett come una critica verso la musica eurodance dell'epoca. \n\"The Fat of the Land\".\n\"The Fat of the Land\" \u00e8 l'album pi\u00f9 famoso e quello di maggior successo di vendite. I singoli estratti che hanno contribuito a promuoverlo sono, tra gli altri: \"Breathe\", \"Smack My Bitch Up\", \"Firestarter\". \u00c8 l'album che pi\u00f9 di ogni altro avvicina la band al big beat, genere nato negli anni novanta grazie ai lavori di artisti come The Chemical Brothers, Fatboy Slim e i Prodigy stessi.\nIl video di \"Smack My Bitch Up\" fu sottoposto a censura a causa dei suoi contenuti forti. La canzone fu criticata poich\u00e9 si pens\u00f2 istigasse alla violenza verso le donne. Liam Howlett rispose affermando che \u00abchi pensa che sia una canzone sul bello del picchiare le ragazze \u00e8 senza cervello\u00bb.\nNel 2000 Leeroy Thornhill smette i panni di ballerino per dedicarsi completamente ad un suo progetto solista in qualit\u00e0 di DJ.\n\"Always Outnumbered, Never Outgunned\".\nNel 2002 il gruppo, divenuto un trio, pubblic\u00f2 il singolo inedito \"Baby's Got a Temper\", di discreto successo commerciale. Poco tempo dopo, sia Maxim che Flint abbandonarono la formazione a causa di dissidi con Howlett, che di conseguenza registr\u00f2 da solo il materiale per il quarto album in studio, chiamando svariati musicisti e cantanti per la collaborazione in alcuni brani.\nAnticipato dal singolo \"Girls\", \"Always Outnumbered, Never Outgunned\" \u00e8 album il cui tentativo fu quello di applicare la cultura psichedelica dei primi anni novanta all'hip hop e alla musica dei club. Poco prima dell'uscita del disco, Maxim e Flint si ricongiunsero a Howlett (per tale motivo appaiono nelle foto all'interno del disco).\nNel 2005 il gruppo ha pubblicato la raccolta \"\", promosso dal doppio singolo \"Voodoo People/Out of Space\". L'album, con doppio CD, contiene anche alcune tracce che i Prodigy erano soliti suonare live, ma che non erano mai stati inclusi in alcun album precedente.\n\"Invaders Must Die\".\nNel 2008 il gruppo fond\u00f2 l'etichetta discografica indipendente Take Me to the Hospital, con distributore Cooking Vinyl. Attraverso la nuova etichetta il 2 marzo 2009 il gruppo ha pubblicato il quinto album in studio \"Invaders Must Die\", dal quale sono stati estratti i singoli \"Invaders Must Die\", \"Omen\", \"Warrior's Dance\" e \"Take Me to the Hospital\".\nIl 18 marzo 2011 i The Prodigy, attraverso il loro sito ufficiale, hanno annunciato la proiezione di \"World's on Fire\", film composto da filmati tratti dal Warrior's Dance festival da luglio 2010, per una sola notte in alcuni cinema selezionati in Europa. Registrato prima da 65.000 fan, \"World's on Fire\" \u00e8 il film debutto dal vivo che documenta il pi\u00f9 grande concerto dei Prodigy fino ad oggi. Il CD/DVD/Blu-ray di \"World's on Fire\" \u00e8 stato pubblicato il 23 maggio 2011.\n\"The Day Is My Enemy\".\nImmediatamente dopo la pubblicazione della loro raccolta live, iniziano a circolare le voci sull'imminente uscita di un nuovo disco che, nelle intenzioni della band, avrebbe dovuto intitolarsi \"How to Steal a Jet Fighter\". Nei concerti iniziano quindi a essere suonati brani che avrebbero dovuto far parte del sesto album in studio, tra cui \"Rottweiler\", \"AWOL\", \"Jetfighter\" e \"Dogbite\", accolti positivamente dagli appassionati.\nIl 6 gennaio 2015, tramite il sito web ufficiale e le reti sociali, il gruppo annuncia il titolo ufficiale del sesto album di inediti, \"The Day Is My Enemy\", la cui uscita \u00e8 avvenuta il 30 marzo 2015. Il 12 dello stesso mese \u00e8 stato reso disponibile per lo streaming il videoclip di \"Nasty\", primo singolo estratto dall'album. All'interno dell'album appaiono due collaborazioni, rispettivamente \"Ibiza\" con gli Sleaford Mods e \"Rhythm Bomb\" con Flux Pavilion.\nIl 27 maggio, attraverso Facebook, il gruppo ha annunciato l'uscita dell'EP \"The Night Is My Friend EP\". Uscito nei primi giorni di luglio, il disco contiene alcuni remix, la versione radiofonica di \"Rhythm Bomb\" e l'inedito \"AWOL\", gi\u00e0 eseguita dal gruppo negli anni precedenti.\n\"No Tourists\", morte di Flint.\nIl 20 settembre 2017 il gruppo ha firmato un contratto discografico con la BMG Rights Management, con la quale avrebbero pubblicato il settimo album entro la fine dell'anno. Intitolato \"No Tourists\", l'album \u00e8 stato annunciato soltanto il 19 luglio 2018, in concomitanza con il lancio del primo singolo \"Need Some1\". L'album, uscito il 2 novembre dello stesso anno, \u00e8 stato interamente prodotto, composto e missato da Liam Howlett, il quale ha tuttavia aggiunto che sia Maxim sia Keith Flint sono stati coinvolti interamente nel processo di registrazione.\nIl 4 marzo 2019 Flint si \u00e8 suicidato nel suo appartamento a Great Dunmow.\nNell'agosto 2020 Howlett ha rivelato che lui e Maxim sono al lavoro su nuovo materiale. Il 10 febbraio 2021 il gruppo ha annunciato l'intenzione di produrre un documentario incentrato sulla loro storia, il quale sarebbe stato diretto dal collaboratore di lunga data Paul Dugdale e prodotto dalla Pulse Films.\nStile musicale.\nGruppo appartenente alla scena techno hardcore degli anni novanta, i Prodigy hanno prediletto uno stile accessibile e sgraziato che, ispirandosi al punk, fa un largo uso di breakbeat e campionamenti anche ripresi da serie animate e brani raggamuffin. La loro fusione di elementi techno e rock, quest'ultimo uno stile da cui riprendono l'estetica, ha spinto molti a inserirli nel novero dei gruppi big beat mentre altri, fra cui \"AllMusic\", li classificano fra gli artisti della techno, dell'electronica e di varie espressioni di musica dance ed elettronica."}
{"id": "1340132", "revid": "767487", "url": "https://it.wikipedia.org/wiki?curid=1340132", "title": "Toni Basil", "text": "Biografia.\nFiglia di un direttore d'orchestra, divenne universalmente conosciuta per il singolo \"Mickey\", cover della canzone \"Kitty\" del 1979 della band inglese dei Racey.\nLa canzone era gi\u00e0 stata registrata da Basil nel 1979 ma fu pubblicata solo nel 1982 vincendo l'iniziale riluttanza dell'artista americana la quale credeva che la canzone fosse gi\u00e0 \u201cmusicalmente datata\u201d.\nIl video musicale di questa canzone fu uno dei pi\u00f9 popolari video trasmessi da MTV. Tale video, di per s\u00e9 molto semplice, consiste in un balletto della band di Toni Basil del quale lei \u00e8 la protagonista vestita da cheerleader, oltre che regista e coreografa. Di recente, l'artista ha fatto causa alla Razor &amp; Tie Entertainment (attuale proprietaria dei diritti della canzone) nonch\u00e9 alla The Walt Disney Company, alla catena d'abbigliamento Forever 21, a VH1 e ai produttori di South Park, in quanto il ripetuto utilizzo negli anni e l'accostamento a Mickey Mouse sarebbero avvenuti senza il suo consenso e le avrebbero provocato serie conseguenze psicologiche. La causa \u00e8 stata tuttavia rigettata.\nLa carriera discografica di Basil consiste in due soli album, \"Word of Mouth\" del 1982 e \"Toni Basil\" del 1983. Da annotare, inoltre, non meno di cinque album \u201cToni Basil best-of collections\u201d.\nUna volta lasciata la carriera musicale, Toni Basil \u00e8 passata a quella cinematografica in veste di attrice in un discreto numero di film e serie tv americane.\nCome coreografa ha collaborato con artisti come David Bowie (tour di Diamond Dogs e glass spider oltre al video di Time Will Crawl), Talking Heads (video di Once in a Lifetime) e Tina Turner ().\nIl suo ultimo lavoro sono state le coreografie per il film di Quentin Tarantino, C'era una volta a... Hollywood."}
{"id": "1340133", "revid": "47545", "url": "https://it.wikipedia.org/wiki?curid=1340133", "title": "Kenyanthropus", "text": ""}
{"id": "1340138", "revid": "767487", "url": "https://it.wikipedia.org/wiki?curid=1340138", "title": "Peter Anton von Verschaffelt", "text": "In Italia \u00e8 famoso per la creazione, nel 1753, della statua bronzea dell'angelo posta sulla sommit\u00e0 di Castel Sant'Angelo a Roma. L'angelo \u00e8 raffigurato nell'atto di rinfoderare la spada a testimonianza di una visione avuta da papa Gregorio Magno in occasione della fine della peste che colp\u00ec Roma nel 590.\nNel 1752 fu chiamato come scultore di corte (\"Hofbildhauer\") dal principe Carlo Teodoro di Wittelsbach a Mannheim, dove si dedic\u00f2 al completamento dell'allestimento scultoreo della locale \"Jesuitenkirche\" (chiesa dei Gesuiti), e all'edificazione nel 1777 dello \"Zeughaus\" di gusto neoclassico (arsenale) e del palazzo Bretzenheim.\nNel 1769 ottenne a Mannheim la carica di Direttore dell'Accademia delle Belle Arti presso la \"Antikensaal\"."}
{"id": "1340139", "revid": "47545", "url": "https://it.wikipedia.org/wiki?curid=1340139", "title": "Aramus", "text": ""}
{"id": "1340140", "revid": "394", "url": "https://it.wikipedia.org/wiki?curid=1340140", "title": "Weather Report (1971)", "text": "Weather Report \u00e8 l'album d'esordio del gruppo omonimo pubblicato nel giugno del 1971.\nFormazione.\nMusicisti non accreditati\nNote aggiuntive\nClassifica.\nAlbum"}
{"id": "1340143", "revid": "287204", "url": "https://it.wikipedia.org/wiki?curid=1340143", "title": "Stephan Caron", "text": ""}
{"id": "1340150", "revid": "39884", "url": "https://it.wikipedia.org/wiki?curid=1340150", "title": "St\u00e9phan Caron", "text": "Specializzato nello stile libero ha vinto la medaglia di bronzo nei 100\u00a0m sl sia alle Olimpiadi di Seoul 1988 che di Barcellona 1992. Studia al ISG Paris."}
{"id": "1340166", "revid": "729019", "url": "https://it.wikipedia.org/wiki?curid=1340166", "title": "Battaglia di Pistoia", "text": "La battaglia di Pistoia (62 a.C.) \u00e8 l'evento conclusivo della congiura di Catilina, in cui Lucio Sergio Catilina, eletto dalla bassa plebe, cerc\u00f2 di apportare leggi in suffragio di questi ultimi. Ottenendo dal senato romano la propria messa al bando.\nTale battaglia si svolse sulla Montagna pistoiese, nei pressi dell'attuale abitato di Campo Tizzoro, alla confluenza del torrente Maresca nel fiume Reno.\nAntefatto.\nIl 3 gennaio del 62 a.C. il Senato Romano dichiara \"hostis\" (\u00abnemico pubblico\u00bb) Catilina e i suoi seguaci, e propone di richiamare dalla provincia dell'Asia l\"imperator\" (che all'epoca significava solo \u00abComandante supremo delle Forze armate\u00bb) Pompeo, per affidargli la guerra contro Catilina.\nCatilina, intanto, cercava con i suoi fedelissimi di scappare verso il nord, per raggiungere la Gallia e rinforzarsi prima di marciare su Roma. Ma, trovata la via Emilia sbarrata all'altezza di Bologna da tre legioni, comandate dal propretore della Gallia Cisalpina Quinto Cecilio Metello Celere, decide di ripiegare verso ovest, e si ferma a Campo Tizzoro, presso Pistoia.\nSallustio riporta il discorso ai suoi prima dello scontro:\nCatilina lasci\u00f2 scappare i cavalli (per meglio sottolineare che non si sarebbe mai ritirato), ed attese l'arrivo delle legioni di Roma. L'esercito del proconsole della Macedonia Gaio Antonio Ibrida, che era in quei giorni a Roma, fu mandato in Etruria per chiudere definitivamente i conti con Catilina.\nBattaglia.\nI due eserciti del Senato riuscirono a coordinare inaspettatamente bene la loro avanzata militare, tanto da arrivare contemporaneamente a Pistoria e poter affrontare il nemico a forze unite. Il piano originale era di dare a Gaio Antonio Ibrida il comando supremo dell'esercito, ma questo addusse una ferita a una gamba e dovette consegnare il comando al suo legato Marco Petreio, il quale aveva come luogotenente a sua volta Publio Sestio.\nIl primo attacco delle truppe di Petreio fu diretto contro il centro delle linee nemiche. A causa della grande maggioranza dei legionari pro-Senato, le truppe di Catilina furono respinte. Catilina ordin\u00f2 allora di attaccare i fianchi del nemico con frecce e lance, che costarono la vita a molti dei legionari di Petreio. Dopo una breve battaglia, per\u00f2, le truppe di fanteria di Catilina si arresero e si ritirarono. Lo storico romano Sallustio scrisse che, vedendo la battaglia persa, Catilina si precipit\u00f2 tra le file del nemico con la spada alzata, dove trov\u00f2 la morte dopo una breve battaglia.\nConseguenze.\nCatilina cadde assieme ai suoi, e, con il massacro dei suoi effettivi, cal\u00f2 il sipario sulla sua congiura."}
{"id": "1340171", "revid": "1649409", "url": "https://it.wikipedia.org/wiki?curid=1340171", "title": "Mark Tewksbury", "text": "Biografia.\nSpecializzato nel dorso, ha vinto la medaglia d'oro nei 100\u00a0m dorso alle Olimpiadi di Barcellona 1992. Nel 1992 ha anche vinto il Trofeo Lou Marsh ed \u00e8 inoltre uno dei Membri dell'International Swimming Hall of Fame.\nNel dicembre 1998, ha fatto coming out annunciando ai media canadesi di essere gay.\nNel 2006 \u00e8 stato eletto presidente dei World Outgames canadesi di Montr\u00e9al.\nCuriosit\u00e0.\nNel 2001 ha condotto la prima serie del programma televisivo americano How It's Made."}
{"id": "1340175", "revid": "232551", "url": "https://it.wikipedia.org/wiki?curid=1340175", "title": "Frigole", "text": "Frigole \u00e8 una localit\u00e0 turistica balneare del Salento, frazione del comune di Lecce.\nStoria.\nLa localit\u00e0 era nota sin dal periodo normanno con il nome di \"Guadina\", in riferimento al carattere paludoso del territorio. Nella seconda met\u00e0 del 1800, Federico Libertini, nobile salentino, impieg\u00f2 tutte le sue risorse economiche per bonificare l'intera area, di sua propriet\u00e0. Progett\u00f2 un complesso sistema di canali che attraversavano i campi paludosi, allo scopo di far defluire la massa idrica in eccesso, rendendoli fertili. Tuttavia, il sogno di Libertini si interruppe con la sua scomparsa, nel 1890, e, solo in epoca fascista, l'opera di bonifica fu ripresa e portata a termine, attraverso l'ampliamento della rete di canali, la piantumazione di nuovi alberi, la creazione di un bacino artificiale e la conversione dell'idrofora (ora alimentata elettricamente) che regolava l'afflusso dell'acqua nei canali.\nEra stata prevista anche la costruzione di una litoranea, che avrebbe collegato San Cataldo e Torre Chianca. I lavori furono avviati, ma presto interrotti durante il secondo conflitto mondiale. Quel che resta dell'imponente progetto corrisponde all'attuale lungomare Attilio Mori.\nNel secondo dopoguerra l'idrofora fu spenta, mentre alcuni canali, con il passare del tempo, si ostruirono o furono interrati.\nCiononostante, verso la fine degli anni '60 alcuni imprenditori salentini compresero le potenzialit\u00e0 turistiche del territorio e decisero di costruirvi strutture ricettive e stabilimenti balneari, contribuendo, cos\u00ec, al suo sviluppo.\nOrigine del nome.\nAnche se non esiste alcun documento al riguardo, il nome \"Frigole\", di evidente etimologia latina (\"frigus\"), farebbe riferimento all'originaria improduttivit\u00e0 della terra, appunto \"fredda\", \"arida\".\nIl territorio.\nCentro abitato.\n\u00c8 costituito da due piazze, attorno a cui gravitano i principali edifici del borgo. In particolare, nella piazzetta dedicata a Leandro Alberti sorge l'antica masseria di Federico Libertini (oggi in stato di abbandono), di cui colpiscono soprattutto il maestoso ingresso e il cortile interno. Poco distante si trova la chiesa di S. Maria Goretti, in stile neo-romanico.\nLitorale.\nIl litorale di Frigole (distante circa 1 km dal centro) \u00e8 caratterizzato da una costa bassa e sabbiosa, lungo la quale sono presenti gli stabilimenti balneari e il caratteristico porticciolo.\nBacino di Acquatina.\nA pochi chilometri da Frigole vi \u00e8 il bacino di \"Acquatina\", un bacino costiero artificiale con caratteristiche lagunari, realizzato nell'ambito degli interventi di bonifica. Si tratta di una zona umida estesa per circa 100 ettari, delimitata da una serie di dune e immersa in una folta macchia mediterranea.\nIl bacino \u00e8 in costante collegamento con il mare attraverso un canale poco profondo e riceve apporti d'acqua dolce dalla diramazione laterale del \"Canale Giammatteo\".\nInfrastrutture e trasporti.\nIl territorio di Frigole \u00e8 attraversato da due strade principali: la Strada Provinciale 132 (Lecce-Frigole) e la Strada Provinciale 133 (litoranea San Cataldo-Casalabate)."}
{"id": "1340176", "revid": "47545", "url": "https://it.wikipedia.org/wiki?curid=1340176", "title": "Thiomargarita", "text": ""}
{"id": "1340177", "revid": "287204", "url": "https://it.wikipedia.org/wiki?curid=1340177", "title": "Molto dopo mezzanotte", "text": "Molto dopo mezzanotte (\"Long After Midnight\") \u00e8 una raccolta del 1975 di 22 racconti dello scrittore Ray Bradbury. I generi dei racconti spaziano dalla fantascienza al fantastico, dal realistico all'horror. \u00c8 stato pubblicato da Mondadori anche col titolo Molto dopo mezzanotte e altri ventun racconti in due volumi nel 1979."}
{"id": "1340179", "revid": "122580067", "url": "https://it.wikipedia.org/wiki?curid=1340179", "title": "Karoline von Fuchs-Mollard", "text": "Biografia.\nEra figlia del conte Ferdinand Ernst Mollard, vicepresidente della Camera aulica e proprietario del Palazzo Mollard a Vienna, e di Katharina von Seeau.\nNel 1710 spos\u00f2 Christoph Ernst von Fuchs zu Bimbach und Dornheim (1664\u20131719), che nel 1705 fu elevato dall'imperatore Giuseppe I al rango di conte del Sacro Romano Impero. Dal matrimonio nacquero due figlie, una delle quali sposer\u00e0 poi il conte e feldmaresciallo Leopold Joseph von Daun.\nAlla sua morte, per volere di Maria Teresa d'Asburgo, fu sepolta con gli Asburgo nella cripta imperiale nonostante non avesse con loro alcun rapporto di parentela. Sul suo sarcofago si legge un'iscrizione di gratitudine firmata dall'imperatrice."}
{"id": "1340182", "revid": "1305772", "url": "https://it.wikipedia.org/wiki?curid=1340182", "title": "Sweetnighter", "text": "Sweetnighter \u00e8 un album dei Weather Report pubblicato nel 1973.\nMusicisti.\nBoogie Woogie Waltz\nManolete\nAdios\n125th Street Congress\nWill\nNon-Stop Home\nClassifica.\nAlbum"}
{"id": "1340185", "revid": "977683", "url": "https://it.wikipedia.org/wiki?curid=1340185", "title": "Tremarctos", "text": "Tremarctos \u00e8 un genere di orsi facente parte della sottofamiglia Tremarctinae, endemica delle Americhe, comparse nel Pliocene, circa 5,333 milioni di anni fa, ed arrivate fino ai giorni nostri. La specie settentrionale, l'orso dal muso corto della Florida, si estinse circa 11.000 anni fa. L'unica specie vivente di \"Tremarctos\" \u00e8 l'orso dagli occhiali del Sud America."}
{"id": "1340187", "revid": "47545", "url": "https://it.wikipedia.org/wiki?curid=1340187", "title": "Helarctos", "text": ""}
{"id": "1340189", "revid": "1305772", "url": "https://it.wikipedia.org/wiki?curid=1340189", "title": "David Berkoff", "text": "Specializzato nel dorso, vinse due medaglie d'oro nelle staffette 4x100\u00a0m misti alle Olimpiadi di Seul 1988 e di Barcellona 1992. \u00c8 diventato uno dei Membri dell'International Swimming Hall of Fame nel 2005.\nSeul 1988.\nBerkoff nel 1988 aveva battuto pi\u00f9 volte il record del mondo dei 100\u00a0m dorso ai campionati statunitensi, divenendo il primo uomo a scendere sotto la barriera dei 55 secondi, che era il precedente record del sovietico Igor Polianski. Nelle batterie dei 100 dorso, Berkoff migliora ancora il record del mondo, portandolo da 54\"91 a 54\"51, ed era nettamente favorito nella finale, con l'ex primatista Polianski candidato ad essere il pi\u00f9 pericoloso nella finale, avendo nuotato in 55\"04, vicino al suo vecchio record, mentre il giapponese Daichi Suzuki, terzo nelle batterie, con un tempo di 55\"90 era finito staccato dallo statunitense di quasi un secondo e mezzo.\nBerkoff era noto per la sua lunghissima partenza subacquea che copriva oltre mezza vasca, e con una di queste partenze nella finale si port\u00f2 in chiaro vantaggio ai 50 metri. Nella vasca di ritorno tuttavia, sub\u00ec un calo e Suzuki e Polianski recuperarono lo svantaggio arrivando al fotofinish con Berkoff, che risult\u00f2 secondo mentre il vincitore fu il giapponese, con un tempo di 55\"05, comunque oltre mezzo secondo lontano dal record della batteria di Berkoff, che resister\u00e0 per 3 anni e verr\u00e0 battuto da Jeff Rouse solo con l'entrata in vigore del nuovo regolamento.\nBerkoff in quelle Olimpiadi sar\u00e0 il prima frazionista della staffetta 4x100\u00a0mista, e nuoter\u00e0 la sua frazione sfiorando il suo stesso record del mondo, con un 54\"56 che indirizz\u00f2, fin dal principio, gli statunitensi verso la medaglia d'oro.\nQuattro anni dopo Berkoff si ripresent\u00f2 alle Olimpiadi a Barcellona, e vinse ancora l'oro nella staffetta anche se nuot\u00f2 solo nelle batterie. Il titolare a dorso in quell'Olimpiade era il nuovo primatista del mondo, il connazionale Jeff Rouse. Nella gara individuale Berkoff giunse terzo in 54\"78, dietro a Rouse, che in veste di favorito viene beffato nel finale dalla rimonta del canadese Tewksbury (53\"98), proprio come era accaduto a Seul a Berkoff con Suzuki."}
{"id": "1340190", "revid": "1543377", "url": "https://it.wikipedia.org/wiki?curid=1340190", "title": "The Third - La ragazza dagli occhi blu", "text": " \u00e8 un manga e un anime scritto da Ry\u014d Hoshino (\u9df2\u5c3e\u76f4\u5e83, Hoshino Ry\u014d) e illustrato da Nao Gato (\u5f8c\u85e4\u306a\u304a, Gato Nao). L'anime \u00e8 chiamato The Third - Aoi Hitomi no Sh\u014djo (\u30b6\u30fb\u30b5\u30fc\u30c9\uff5e\u84bc\u3044\u77b3\u306e\u5c11\u5973\uff5e, Za S\u0101do - Aoi Hitomi no Sh\u014djo), che si potrebbe tradurre con The Third - La ragazza dagli occhi blu. The Third \u00e8 stato pubblicato dalla Kadokawa Pictures U.S.A. e distribuito nei paesi anglosassoni da Right Stuf International for U.S release nell'estate del 2007.\nTrama.\nLa serie \u00e8 ambientata molti anni dopo una guerra devastante che ha ucciso l'80% della popolazione mondiale. Il pianeta terra \u00e8 controllato da esseri chiamati \"Third\", chiamati cos\u00ec per un terzo occhio che hanno sulla fronte, chiamato \"Occhio Spaziale\" che pu\u00f2 controllare i sistemi informatici. La storia si sviluppa seguendo le avventure di Honoka e Bogie, una ragazza abilissima nell'arte della spada (soprannominata per questo \"spada danzante\") e il suo carrarmato, una intelligenza artificiale che affianca la ragazza nel suo lavoro e nei suoi viaggi.\nUn giorno Honoka salva un ragazzo di nome Iks, che scopre avere dei poteri speciali di guarigione e che seguir\u00e0 Honoka nel suo viaggio. Durante il viaggio Honoka reciter\u00e0 spesso poesie di una autrice chiamata \"Dana Myfree\".\nNel corso del viaggio di Honoka si incontrano altri personaggi, come Jouganki, un membro del Third, Zankan, il meccanico di Honoka e sua figlia Milly o la \"sensei\" Paifu che aiuter\u00e0 il gruppo durante diverse battaglie.\nPoi,si scopre che anche Honoka possiede un terzo occhio ma che questo \u00e8 diverso dal normale occhio dei Third poich\u00e9 \u00e8 blu e non le permette di controllare le macchine, anche se riveler\u00e0 un particolarissimo potere speciale."}
{"id": "1340191", "revid": "1431267", "url": "https://it.wikipedia.org/wiki?curid=1340191", "title": "Palazzetto Copped\u00e8", "text": ""}
{"id": "1340199", "revid": "63756", "url": "https://it.wikipedia.org/wiki?curid=1340199", "title": "Standard Catalog of World Coins", "text": "Lo Standard Catalog of World Coins \u00e8 una serie di cataloghi numismatici noti comunemente nel commercio numismatico come catalogo Krause. Sono stati compilati in diversi volumi per monete coniate dal 1601 dallo staff della Krause Publications a partire dalla met\u00e0 degli anni 1970.\nIl sistema di numerazione dei cataloghi Krause usa le sigle 'KM', 'KMM', 'KMTn.', 'X' e 'Y'."}
{"id": "1340202", "revid": "111319", "url": "https://it.wikipedia.org/wiki?curid=1340202", "title": "St\u00e9phane Caron", "text": ""}
{"id": "1340203", "revid": "30610", "url": "https://it.wikipedia.org/wiki?curid=1340203", "title": "Catalogo Krause", "text": ""}
{"id": "1340204", "revid": "682087", "url": "https://it.wikipedia.org/wiki?curid=1340204", "title": "Universitas Studiorum Utinensis", "text": ""}
{"id": "1340205", "revid": "729019", "url": "https://it.wikipedia.org/wiki?curid=1340205", "title": "Antonio Boccia (geografo)", "text": "Biografia.\nMilitare, nato a Madrid da genitori di lontana origine napoletana, dapprima di stanza in Spagna, ritorn\u00f2 nella citt\u00e0 paterna -Parma- in qualit\u00e0 di Capitano della Guardia vallone. Pass\u00f2 poi nelle milizie di Francia, al seguito di Moreau di Saint-Mery, generale che fu nominato da Napoleone Reggente del Ducato di Parma e Piacenza.\nProprio su incarico del Moreau, nel 1805, il Boccia intraprese un lungo viaggio a cavallo, attraverso l'area collinare-montuosa del Ducato parmense, al fine di descriverne sia la geografia sia la situazione socio-economica, per scopi militari. \nRisultato di tale indagine fu dapprima il resoconto \"Viaggio ai monti di Parma\" e poi quello denominato \"Ai monti di Piacenza\" (a seguito di un secondo viaggio) entrambi divenuti opere edite.\nNelle sue opere il Boccia elabora notizie che riguardano la sociologia, la geografia, la geologia, la mineralogia, i paesi, la flora e la fauna, dimostrando conoscenze non comuni. Calcola per primo la superficie dei comuni studiati, nonch\u00e9 la lunghezza di molti corsi d'acqua e strade e pu\u00f2 essere considerato uno dei padri della cosiddetta \"topografia medica\" in Italia.\nNon si conosce con esattezza la data della sua morte ma, in alcuni suoi scritti (che sono conservati presso la biblioteca comunale parmense) egli, parlando del servizio di scorta, effettuato per la duchessa Maria Amalia di Borbone, ricorda che all'epoca aveva gi\u00e0 63 anni. \nLe sue ultime opere risalgono, invero, ai tre anni successivi."}
{"id": "1340206", "revid": "599013", "url": "https://it.wikipedia.org/wiki?curid=1340206", "title": "The Pez Collection", "text": "The Pez Collection \u00e8 una raccolta di canzoni del gruppo ska punk statunitense Less Than Jake, tratte dagli album \"Pezcore\", \"Greased\", \"Losers, Kings, and Things We Don't Understand\", \"Losing Streak\", \"Hello Rockview\" ed alcune tracce dei loro vinili. Questa compilation \u00e8 stata pubblicata per i mercati europeo (Moon Ska Europe) ed australiano (Rapido)."}
{"id": "1340208", "revid": "17654", "url": "https://it.wikipedia.org/wiki?curid=1340208", "title": "Karoline von Fuchs Mollard", "text": ""}
{"id": "1340209", "revid": "111319", "url": "https://it.wikipedia.org/wiki?curid=1340209", "title": "Frank Esposito", "text": ""}
{"id": "1340213", "revid": "75421", "url": "https://it.wikipedia.org/wiki?curid=1340213", "title": "Losers, Kings, and Things we don't Understand", "text": ""}
{"id": "1340216", "revid": "599013", "url": "https://it.wikipedia.org/wiki?curid=1340216", "title": "Ladislao Mazurkiewicz", "text": "Vincitore di quattro campionati uruguaiani e di tre trofei internazionali con la maglia del , \u00e8 considerato uno dei migliori portieri di tutti i tempi. Soprannominato \"El Arquero Negro\" (\"Il portiere nero\", per la divisa scura che indossava durante ogni partita), \u00e8 morto nel 2013, all'et\u00e0 di 67 anni, a seguito di problemi respiratori.\nCarriera.\nClub.\nEsordisce nel 1961, a 16 anni, nel Racing Club di Montevideo, all'epoca in Divisional Extra (quarta divisione uruguaiana). Nel 1964, dopo l'ottima prova come portiere titolare dell'Uruguay al Campionato sudamericano Under-19 in Colombia \u2014 conclusosi con la vittoria della \"Celeste\" \u2014, viene acquistato dal Pe\u00f1arol. Inserito inizialmente in rosa come riserva di Luis Maidana, Mazurkiewicz si guadagna il posto da titolare dopo un'ottima prestazione nello spareggio della semifinale di Coppa Libertadores il 31 marzo 1965 contro il Santos di Pel\u00e9, battuto dagli \"aurinegros\" 2-1.\nNello stesso anno Mazurkiewicz vince il suo primo titolo nazionale, coronato nel 1966 con il trionfo in Coppa Libertadores. L'anno dopo giunge il secondo titolo nazionale: durante la stagione 1967, Mazurkiewicz stabilisce il record di imbattibilit\u00e0 di 985 minuti, nell'arco di 11 partite. L'anno seguente il Pe\u00f1arol vince di nuovo il campionato e Mazurkiewicz stabilisce un nuovo record, subendo soltanto 5 goal in tutta la stagione, il minimo mai registrato nel campionato uruguaiano.\nNel 1969 si apre un periodo poco fortunato per gli \"aurinegros\", caratterizzato dal veemente ritorno degli acerrimi rivali del Nacional. Ma le fortune in nazionale continuano per Mazurkiewicz, che nel 1970 prende parte con la \"Celeste\" ai mondiali messicani, dove Mazurkiewicz viene eletto miglior portiere del torneo.\nNel 1972 Mazurkiewicz lascia il Pe\u00f1arol per trasferirsi in Brasile, all'Atl\u00e9tico Mineiro. Al termine del resta in Europa, trasferendosi agli spagnoli del Granada. Nel 1976 \u00e8 gi\u00e0 di ritorno in Sudamerica: passa infatti ai cileni del Cobreloa, di cui difende i pali fino al 1978. Nel 1979 va in Colombia, all'Am\u00e9rica de Cali, quindi nel 1981 torna al Pe\u00f1arol. In quella stessa stagione chiude la propria carriera agonistica, conquistando all'et\u00e0 di 36 anni un ultimo titolo nazionale. Continua poi il rapporto con il Pe\u00f1arol dedicandosi all'allenamento dei portieri.\nNazionale.\nLa carriera in Nazionale ebbe inizio con la convocazione, da parte del commissario tecnico Ondino Viera, ai mondiali in Inghilterra. La rassegna iridata termina ai quarti di finale, ove l'Uruguay \u00e8 facilmente superato per 4-0 dalla Germania Ovest futura finalista, ma Mazurkiewicz - le cui parate nella gara d'esordio avevano fermato sullo 0-0 l'Inghilterra padrona di casa - \u00e8 votato dalla critica come terzo miglior portiere del torneo, dopo il sovietico Ja\u0161in e l'inglese Banks.\nIl 1967 si apre con un nuovo successo, il Campeonato Sudamericano de Football (l'equivalente dell'attuale Coppa America), vinto dall'Uruguay nell'edizione casalinga disputata tra gennaio e febbraio. La definitiva consacrazione a livello internazionale avviene ai mondiali messicani del 1970, dove contribuisce in maniera decisiva al quarto posto finale della \"Celeste\", eliminata in semifinale dal Brasile che si sarebbe laureato campione. Le grandi parate nel corso del torneo gli valgono il riconoscimento di miglior portiere del mondiale.\nDifende di nuovo la porta dell'Uruguay ai mondiali di Germania Ovest 1974, ma l'avventura della \"Celeste\" si interrompe gi\u00e0 al primo turno. Nonostante ci\u00f2 Mazurkiewicz ottiene ugualmente un riconoscimento, venendo nuovamente votato dalla critica come terzo miglior portiere del mondiale, dopo il tedesco-occidentale Maier e il polacco Tomaszewski."}
{"id": "1340217", "revid": "47545", "url": "https://it.wikipedia.org/wiki?curid=1340217", "title": "Myocastor", "text": ""}
{"id": "1340220", "revid": "47545", "url": "https://it.wikipedia.org/wiki?curid=1340220", "title": "Ailurus", "text": ""}
{"id": "1340226", "revid": "74173", "url": "https://it.wikipedia.org/wiki?curid=1340226", "title": "The Third", "text": ""}
{"id": "1340227", "revid": "47545", "url": "https://it.wikipedia.org/wiki?curid=1340227", "title": "Nipponia", "text": ""}
{"id": "1340230", "revid": "1442080", "url": "https://it.wikipedia.org/wiki?curid=1340230", "title": "Francesco Rizzo", "text": "Carriera.\nClub.\nInterno di centrocampo, inizi\u00f2 la sua carriera nel con cui vinse la Serie C 1960-61. Successivamente vest\u00ec le maglie dell'Alessandria e del Cagliari, in Serie B: nel 1963-64 Rizzo fece parte della squadra che ottenne la prima, storica promozione in Serie A dei sardi.\nCon i cagliaritani Rizzo ha anche una esperienza nel campionato nordamericano organizzato nel 1967 dalla United Soccer Association e riconosciuto dalla FIFA, in cui i sardi giocarono nelle vesti del Chicago Mustangs, ottenendo il terzo posto nella Western Division.\nNel 1968 pass\u00f2 alla Fiorentina con cui vinse lo scudetto 1968-69. Dopo due stagioni fu ceduto al dove gioc\u00f2 fino al 1972; vest\u00ec poi le maglie del e, dopo un brevissimo periodo al , del Genoa, con cui vinse il campionato di Serie B nel 1975-76 e dove chiuse la carriera nel 1979, a trentasei anni.\nNazionale.\nIl 14 giugno 1966 divent\u00f2 il primo calciatore calabrese a vestire la maglia azzurra esordendo in Nazionale a Bologna, in Italia-Bulgaria 6-1, gara in cui mise a segno una doppietta. Fu confermato nella successiva partita amichevole contro l'Argentina e venne quindi inserito da Edmondo Fabbri nella rosa che prese parte al Mondiale inglese del 1966. Durante il torneo per\u00f2 non scese mai in campo. Nel 1968 in occasione dei Campionati europei di calcio disputati a Roma ha fatto parte della nazionale nelle gare del girone di classificazione, contro Cipro e nel doppio confronto con la Svizzera.\nDopo il ritiro.\nLasciato il calcio giocato divenne dirigente del Cosenza. In seguito si \u00e8 occupato del settore giovanile della Fiorentina.\nSi \u00e8 occupato anche del settore giovanile dell'Isolotto, squadra del Q4 di Firenze e dell'ACD Bagno a Ripoli, squadra del comune di Bagno a Ripoli in provincia di Firenze."}
{"id": "1340231", "revid": "6923", "url": "https://it.wikipedia.org/wiki?curid=1340231", "title": "Turbodiesel", "text": ""}
{"id": "1340234", "revid": "290948", "url": "https://it.wikipedia.org/wiki?curid=1340234", "title": "Propriet\u00e0 dei materiali", "text": ""}
{"id": "1340238", "revid": "42179", "url": "https://it.wikipedia.org/wiki?curid=1340238", "title": "Brian W. Aldiss", "text": ""}
{"id": "1340242", "revid": "339392", "url": "https://it.wikipedia.org/wiki?curid=1340242", "title": "HC Como", "text": ""}
{"id": "1340243", "revid": "793215", "url": "https://it.wikipedia.org/wiki?curid=1340243", "title": "Razze asinine", "text": ""}
{"id": "1340245", "revid": "339392", "url": "https://it.wikipedia.org/wiki?curid=1340245", "title": "Antic Cafe", "text": ""}
{"id": "1340247", "revid": "767487", "url": "https://it.wikipedia.org/wiki?curid=1340247", "title": "Eterogeneit\u00e0 genetica", "text": "L'eterogeneit\u00e0 genetica \u00e8 il fenomeno per cui mutazioni in loci genetici diversi possono avere lo stesso effetto fenotipico.\nPer questo fenomeno una stessa patologia genetica pu\u00f2 avere origine da anomalie multiple e diverse del DNA."}
{"id": "1340257", "revid": "121758816", "url": "https://it.wikipedia.org/wiki?curid=1340257", "title": "Nazionale di pallacanestro dell'Albania", "text": "La nazionale di pallacanestro dell'Albania, selezione dei migliori giocatori di pallacanestro di nazionalit\u00e0 albanese, rappresenta l'Albania nelle competizioni internazionali di pallacanestro organizzate dalla FIBA. \u00c8 gestita dalla Federazione cestistica dell'Albania.\nStoria.\nAffiliata alla FIBA dal 1947, il team albanese ha disputato solo due Europei, nel 1947 e nel 1957, arrivando sempre all'ultimo posto. Non si \u00e8 mai qualificata n\u00e9 per i Mondiali n\u00e9 per le Olimpiadi.\nDal 2005, la FIBA ha suddiviso la zona Europea in \"Division A\" e \"Division B\", e la nazionale albanese \u00e8 subito retrocessa nella categoria inferiore, dove attualmente disputa il corrispettivo Campionato Europeo."}
{"id": "1340258", "revid": "287204", "url": "https://it.wikipedia.org/wiki?curid=1340258", "title": "Castello normanno", "text": "Castello normanno \u00e8 il nome di tanti castelli italiani"}
{"id": "1340259", "revid": "47545", "url": "https://it.wikipedia.org/wiki?curid=1340259", "title": "Megaptera", "text": ""}
{"id": "1340267", "revid": "287204", "url": "https://it.wikipedia.org/wiki?curid=1340267", "title": "Federazione cestistica dell'Albania", "text": "La Federazione cestistica dell'Albania (Federata Shqiptare e Basketbollit) \u00e8 l'ente che controlla e organizza la pallacanestro in Albania.\nSi \u00e8 affiliata alla Federazione Internazionale Pallacanestro nel 1947. Ha sede a Tirana.\nL'ABF controlla la nazionale albanese e i campionati di \"Division A1\" (maschile e femminile)."}
{"id": "1340268", "revid": "1305772", "url": "https://it.wikipedia.org/wiki?curid=1340268", "title": "Burro (asino)", "text": "Burro \u00e8 il nome dato agli esemplari rinselvatichiti di asino diffusi negli stati sud-occidentali degli USA, dove furono introdotti a partire dal XV secolo dai colonizzatori spagnoli (\"burro\", infatti, \u00e8 la parola spagnola e portoghese per \"asino\", e a tutt'oggi anche i non ispanici la usano per designare l'asino in questi stati). La FAO ha annoverato il \"burro\" come una razza specifica di asini. In Messico, la popolazione di asini \u00e8 stimata essere tre milioni. Ci sono anche notevoli popolazioni di \"burros\" in El Salvador, Guatemala e Nicaragua.\nIn spagnolo, i \"burros\" possono anche essere chiamati \"burro mexicano\" (\"asino messicano\"), \"burro criollo\" (\"asino criollo\") o \"burro criollo mexicano\". Negli Stati Uniti, \"burro\" \u00e8 usato come parola in prestito da persone di lingua inglese per descrivere qualsiasi piccolo asino usato principalmente come animale da soma, nonch\u00e9 per descrivere gli asini selvatici che vivono in Arizona, California, Oregon, Utah, Texas e Nevada.\nTra gli asini, i \"burros\" tendono ad essere piccoli. Uno studio sui burros funzionanti nel Messico centrale ha rilevato un intervallo di peso compreso tra 50 e 186 chilogrammi, con un peso medio di 122 kg per i maschi e 112 kg per le femmine. L'altezza al garrese variava da 87-120 cm, con una media di circa 108 cm, e le misure della circonferenza variavano da 88-152 cm, con una media di circa 120 cm. L'et\u00e0 media dei burros nello studio era di 6,4 anni; valutati dai loro denti, andavano da 1 a 17 anni. Sono di colore grigio. I \"burros\" messicani tendono ad essere pi\u00f9 piccoli delle loro controparti negli Stati Uniti, che sono sia pi\u00f9 grandi che pi\u00f9 robusti. Per rafforzare la loro riserva di sangue, nel maggio 2005, lo stato di Jalisco ha importato 11 asini maschi e femmine dal Kentucky."}
{"id": "1340279", "revid": "767487", "url": "https://it.wikipedia.org/wiki?curid=1340279", "title": "Alberto Urban", "text": "Carriera.\nGiocatore.\nHa iniziato la carriera nel 1979-1980 in serie D nella Pro Tolmezzo, dove rimase per tre stagioni segnando 13 reti in 63 presenze.\nNel 1982-1983 gioc\u00f2 in Serie C2 nella Pro Gorizia, realizzando 6 reti in 32 presenze.\nL'anno successivo venne acquistato dall', e dopo pochi mesi fu ceduto in Serie B alla Cavese, dove gioc\u00f2 20 partite con 2 reti all'attivo. Con la squadra campana disput\u00f2 anche le due stagioni successive in Serie C1, per un totale di 85 presenze e 16 reti.\nPass\u00f2 quindi al Cosenza, militante nel girone B di Serie C1, dove rimase per tre stagioni. Nella prima annata rossoblu gioc\u00f2 31 partite, segnando 7 reti, tra le quali una contro la battuta per 1-0.\nL'anno successivo, 1987-1988, il Cosenza ottenne una promozione in Serie B che mancava da 24 anni, con Urban che diede il suo contributo realizzando 3 reti in 30 presenze, fra cui quella contro la nell'ultima partita casalinga che i rossobl\u00f9 di Gianni Di Marzio vinsero per 2-0.\nNella stagione seguente gioc\u00f2 tra i cadetti 36 partite, segnando 4 gol con la squadra allenata da Bruno Giorgi, la quale manc\u00f2 il salto in Serie A per la classifica avulsa, terminando al quarto posto alla pari con e .\nLascer\u00e0 il Cosenza per andare a giocare in Serie A, dopo aver totalizzato con i silani 97 presenze e 14 gol.\nPassa quindi al di Franco Scoglio. L'esordio in serie A avvenne il 27 agosto 1989 in Genoa- (1-0). Con i grifoni rossobl\u00f9 gioc\u00f2 20 partite, segnando 2 reti, entrambe in una gara a Marassi contro l'Atalanta terminata 2-2. Sono gli unici gol realizzati da Urban in massima serie.\nL'anno successivo (1990-1991) torn\u00f2 in serie B vestendo la maglia della .\nChiuse con il calcio dopo aver vestito le maglie di (Serie B), (Serie C2 e Serie C1) e Cavese (Serie D).\nAllenatore.\nTra il 1996 e il 2001 ha allenato le giovanili del Cosenza.\nNella stagione 2002-2003 siede sulla panchina del , in Serie D, venendo esonerato alla 14\u00aa giornata. Nel 2008, nella stessa categoria, \u00e8 su quella della molisana Venafro, dove nel novembre dello stesso anno \u00e9 esonerato.\nNell'aprile del 2008, a quattro giornate dal termine, \u00e9 ingaggiato dalla Turris, in Serie D, sostituendo Merolla, ottenendo la salvezza.\nNel febbraio 2013 accetta la panchina del Vairano, in Promozione, con cui ottiene la promozione in Eccellenza.\nIl 25 ottobre 2013 diventa nuovamente allenatore del Comprensorio Vairano sostituendo, come nella stagione precedente, l'allenatore Delle Vedove.\nNel campionato 2017-2018 allena il Venafro, in Eccellenza.\nL'11 febbraio 2019 \u00e8 tornato nuovamente sulla panchina del Comprensorio Vairano, in Promozione.\nDirigente.\nIl 19 luglio 2010 torna al Cosenza, chiamato da Renzo Castagnini, diventando Team Manager; a gennaio si dimette.\nIl 2 agosto 2011, chiamato da Castagnini, \u00e8 ufficialmente presentato come nuovo Team Manager del durante la presentazione della squadra. Il 2 dicembre lascia l'incarico."}
{"id": "1340290", "revid": "21583", "url": "https://it.wikipedia.org/wiki?curid=1340290", "title": "Google Docs", "text": ""}
{"id": "1340291", "revid": "95638788", "url": "https://it.wikipedia.org/wiki?curid=1340291", "title": "MTV Movie Awards 1996", "text": "La 5\u00aa edizione degli MTV Movie Awards si \u00e8 svolta l'8 giugno 1996 ai Walt Disney Studios di Burbank, California, ed \u00e8 stata presentata da Ben Stiller e Janeane Garofalo.\nPerformance musicali.\nNel corso dello spettacolo si sono esibiti:\nParodie (\"Movie Spoofs\").\nNel corso dello spettacolo sono stati parodiati:\nVincitori e candidati.\nI vincitori sono indicati in grassetto."}
{"id": "1340294", "revid": "339392", "url": "https://it.wikipedia.org/wiki?curid=1340294", "title": "Nduja melicucchese", "text": ""}
{"id": "1340297", "revid": "15756", "url": "https://it.wikipedia.org/wiki?curid=1340297", "title": "Edouard Corbi\u00e8re", "text": "Biografia.\nMarinaio, scrittore, giornalista ed armatore, Edouard Corbi\u00e8re, padre del poeta Tristan Corbi\u00e8re, \u00e8 considerato oggi come \"il padre del romanzo marinaresco francese\".\nLa famiglia Corbi\u00e8re era originaria della Haut-Languedoc. Alla nascita di Edouard, suo padre \u00e8 capitano di marina. Sua madre, Jeanne-Ren\u00e9e Dubois, era nata a Morlaix nel 1768. \u00c9douard \u00e8 il terzo di quattro figli.\nOrfano di padre dal 1802, il giovane \u00c9douard non ha altra scelta che entrare anch'egli in marina per provvedere alle necessit\u00e0 della sua famiglia. \u00c9douard Corbi\u00e8re fa quindi la dura esperienza del mare, finch\u00e9, con l'avvento della Restaurazione, viene scartato dalla marina per le sue opinioni liberali.\nDivenuto autore di scritti polemici, ha qualche problema con la giustizia, dapprima a Brest nel 1819 (a causa dei suoi articoli su \u00ab La Gu\u00eape \u00bb), poi a Rouen nel 1823 (scrive su \u00ab La Nacelle \u00bb), ed \u00e8 quindi spinto a riprendere la via del mare, questa volta nella marina mercantile. Per cinque anni naviga soprattutto fra Le Havre e la Martinica, come capitano di lungo corso, su un vecchio veliero, la \"Nina\". Stabilitosi definitivamente a terra, a Le Havre, nel 1828, \u00c9douard Corbi\u00e8re \u00e8 invitato da Stanislas Faure, direttore del \"Journal du Havre\", a divenirne caporedattore, posto che occupa fino al 1839. Resta poi nella redazione del giornale fino al 1843. Sotto la sua guida, da scarno foglio di annunci il Journal du Havre diviene un organo di informazione commerciale e marittima di primaria importanza.\nNel frattempo, Corbi\u00e8re scrive diversi romanzi, il pi\u00f9 noto dei quali, \"Le N\u00e9grier\" (1832), lo rende celebre a livello nazionale.\nNel 1839, viene fondata la \"Compagnie des paquebots \u00e0 vapeur du Finist\u00e8re\", che assicura i collegamenti fra Le Havre e Morlaix. \u00c9douard Corbi\u00e8re sar\u00e0 uno degli amministratori della compagnia, e successivamente ne diverr\u00e0 il direttore, fino alla morte.\nNel 1844 sposa Marie-Ang\u00e9lique-Aspasie Puyo, figlia del suo amico, il negoziante Joachim Puyo, e si stabilisce definitivamente a Morlaix. A Morlaix, \u00c9douard Corbi\u00e8re \u00e8 l'iniziatore delle regate che prendono l'avvio nel 1851. Lo stesso anno, egli propone anche, senza successo, l'apertura di una sottoscrizione nazionale per consentire alla Francia di inviare uno yacht alla regata dell'Isola di Wight. Il 22 agosto 1851, lo schooner \"America\" vince lo storico trofeo che da allora porta il nome di \"America's Cup\".\nCorbi\u00e8re \u00e8 anche membro del consiglio municipale di Morlaix nel 1855 e nel 1860. Entrato alla Camera di commercio della citt\u00e0 nel 1848, ne diviene vicepresidente dal 1866 al 1868, e successivamente presidente dal 1868 al marzo 1875.\nMuore il 27 settembre 1875. Qualche mese prima, la scomparsa del suo primogenito, \u00c9douard-Joachim, pi\u00f9 noto sotto lo pseudonimo di Tristan Corbi\u00e8re, l'aveva colpito profondamente. La morte di \u00c9douard Corbi\u00e8re provoca un autentico cordoglio sia a Le Havre che a Morlaix. "}
{"id": "1340298", "revid": "486946", "url": "https://it.wikipedia.org/wiki?curid=1340298", "title": "Damdin S\u00fchbaatar", "text": ""}
{"id": "1340301", "revid": "1005847", "url": "https://it.wikipedia.org/wiki?curid=1340301", "title": "Vincenzo Tangorra", "text": "Biografia.\nNacque a Venosa l'8 dicembre 1866, figlio di un maestro elementare. Fu educato nel Collegio Convitto \"Principe di Napoli\" di Assisi e comp\u00ec i suoi studi negli istituti tecnici, studiando agrimensura presso il Regio Istituto Tecnico di Melfi e ragioneria ad Ancona, dove consegu\u00ec il diploma nel 1886.\nSuccessivamente, non disponendo dei mezzi per continuare a studiare, e avendo d'altra parte urgente bisogno di provvedere al suo sostentamento e a quello della sua famiglia, opt\u00f2 per il lavoro impiegatizio e, in s\u00e9guito a pubblico concorso, fu assunto presso la Direzione Generale dei Lavori Ferroviari di Ancona (1888).\nNello stesso anno, con un pubblico concorso, pass\u00f2 al Ministero della Pubblica Istruzione come ufficiale d'ordine; l'anno successivo fu assunto come vicesegretario alla Corte dei Conti (in quest'ultimo concorso risult\u00f2 il primo in graduatoria). Quivi rimase per molti anni (fino all'ottobre del 1902), percorrendo una rapida carriera, che lo port\u00f2 a essere primo segretario.\nNel corso di tale periodo prosegu\u00ec nei suoi studi e, nel 1891, consegu\u00ec l'abilitazione all'insegnamento della computisteria nelle scuole tecniche. Sono di questo periodo le sue prime pubblicazioni scientifiche: il \"Saggio sulle scritture in partita doppia\" e i \"Saggi di scienze economiche\".\nSempre durante il periodo di servizio presso la Corte dei Conti, previa specifica autorizzazione del Consiglio Superiore della Pubblica Istruzione, fu ammesso, per titoli, all'esame di diploma presso la Scuola Superiore di Commercio di Venezia, esame che super\u00f2 come primo classificato, conseguendo quindi l'abilitazione all'insegnamento delle scienze economiche negli istituti tecnici (1892).\nGrazie a questo ulteriore riconoscimento scientifico, ottenne la libera docenza di economia politica presso l'Universit\u00e0 degli Studi di Roma. Insegn\u00f2 cos\u00ec nell'ateneo romano economia politica per 10 anni, dal 1892 al 1902, continuando a prestar servizio presso la Corte dei Conti.\nNel 1897 consegu\u00ec anche la libera docenza di scienza delle finanze, sempre nell'Universit\u00e0 di Roma, e nel 1902 vinse il concorso per professore straordinario di scienza delle finanze e diritto finanziario nell'Universit\u00e0 di Pisa (nel 1902 Tangorra era ancora studente di giurisprudenza nell'Universit\u00e0 di Camerino; conseguir\u00e0 il diploma di laurea nel 1903, quando da sette mesi era professore straordinario nell'Universit\u00e0 di Pisa).\nNel 1904 consegu\u00ec l'ordinariato nella medesima universit\u00e0 toscana, nella quale, nello stesso anno, fu anche incaricato dell'insegnamento di contabilit\u00e0 dello Stato. Fond\u00f2, e diresse per molti anni, la \"Rivista italiana di sociologia\", la cui influenza fu determinante nella cultura italiana di quegli anni. Accanto all'intensa attivit\u00e0 scientifica, Tangorra profuse anche un attivo impegno in campo politico.\nFu consigliere provinciale, rappresentante del mandamento di Venosa, nel 1893, e consigliere comunale a Pisa nel 1908, a capo dell'opposizione, costituita da uno schieramento formato da cattolici e democratici. Nel primo dopoguerra ader\u00ec al Partito Popolare Italiano di Luigi Sturzo e fu deputato, eletto in Toscana, per due legislature (nelle elezioni del 1921 fu candidato anche in Basilicata, dove ebbe per\u00f2 scarsi consensi). Fu, infine, Ministro del tesoro nel 1922, con Mussolini Presidente del Consiglio dei ministri. Mor\u00ec, a pochi mesi dall'insediamento, il 21 dicembre del 1922, dopo essere stato colpito da un malore durante la seduta del Consiglio dei ministri del 15 dicembre."}
{"id": "1340303", "revid": "1480390", "url": "https://it.wikipedia.org/wiki?curid=1340303", "title": "Palazzo Cerruti", "text": "Il palazzo Cerruti o palazzo T. Bisazza Ferrara \u00e8 un edificio in stile eclettico-liberty messinese progettato dall'architetto Gino Copped\u00e8. Si trova in Via Lepanto all'angolo con le vie Cesare Battisti e I Settembre, nella citt\u00e0 di Messina.\nDescrizione.\nIl palazzo \u00e8 riconoscibile dall'inconfondibile Maghen David (o \"stella di Davide\"), anch\u00b4essa opera del fiorentino Luigi Copped\u00e8, inserita nelle inferriate dei balconi."}
{"id": "1340306", "revid": "287204", "url": "https://it.wikipedia.org/wiki?curid=1340306", "title": "Federazione cestistica di Andorra", "text": "La Federaci\u00f3 Andorrana de Basquetbol (acronimo FAB) \u00e8 l'ente che controlla e organizza la pallacanestro in Andorra.\nLa federazione si \u00e8 affiliata alla Federazione Internazionale Pallacanestro nel 1988. Ha sede ad Andorra la Vella.\nLa FAB controlla la nazionale andorrana e il campionato maschile della \"Lliga Andorrana\"."}
{"id": "1340312", "revid": "399", "url": "https://it.wikipedia.org/wiki?curid=1340312", "title": "Gino Strada", "text": "Biografia.\nNato a Sesto San Giovanni, comune operaio nella cintura milanese, cresce in un ambiente cattolico sensibile alla realt\u00e0 sociale che si ispira alle idee del Concilio Vaticano II, per poi aderire alla corrente comunista universitaria. Dopo aver terminato gli studi superiori presso il liceo classico \"Carducci\", Strada ha conseguito la laurea in medicina e chirurgia presso l'Universit\u00e0 Statale di Milano nel 1978, all'et\u00e0 di trent'anni, e si \u00e8 poi specializzato in chirurgia d'urgenza. Durante gli anni della contestazione \u00e8 uno degli attivisti del Movimento Studentesco. \nGino Strada era ateo. \u00c8 stato molto amico del noto prete di strada Andrea Gallo (1928-2013). \nNel 2013 ha dichiarato di non votare alle elezioni da circa trent'anni, per esprimere la propria disapprovazione verso la politica italiana, ma nel 2014 ha dichiarato di sostenere la coalizione italiana di sinistra \"L'Altra Europa con Tsipras\".\nAttivit\u00e0 di chirurgo di guerra.\nViene assunto dall'ospedale di Rho facendo poi pratica nel campo del trapianto di cuore fino al 1988, quando si indirizza verso la chirurgia traumatologica e la cura delle vittime di guerra. Negli anni '80 si specializza in chirurgia cardiopolmonare, lavorando negli Stati Uniti, alle universit\u00e0 di Stanford e Pittsburgh, all'Harefield Hospital (Regno Unito) e al Groote Schuur Hospital di Citt\u00e0 del Capo (Sudafrica), l'ospedale del primo trapianto di cuore di Christiaan Barnard.\nNel periodo 1989-1994 lavora con il Comitato internazionale della Croce Rossa in varie zone di conflitto: Pakistan, Etiopia, Per\u00f9, Afghanistan, Angola, Somalia e Bosnia-Erzegovina. Proprio sulla base delle esperienze vissute in queste nazioni, ha narrato diverse storie (nel libro \") sul suo operato nelle vesti di chirurgo di guerra.\nEmergency e altre attivit\u00e0.\nGrazie a questa esperienza sul campo, Strada e un gruppo di colleghi decidono di fondare Emergency, un'associazione umanitaria internazionale per la riabilitazione delle vittime della guerra e delle mine antiuomo che, dalla sua fondazione nel 1994 alla fine del 2013, ha fornito assistenza gratuita a oltre 6 milioni di pazienti in 16 paesi nel mondo.\nHa pubblicato due libri che hanno ottenuto un certo successo di pubblico e critica: \" e \"Buskash\u00ec. Viaggio dentro la guerra\".\nNel 2001 \u00e8 vincitore del premio Colombe d'Oro per la Pace, assegnato annualmente dall'Archivio disarmo a una personalit\u00e0 distintasi in campo internazionale.\nDal 2002 \u00e8 cittadino onorario della citt\u00e0 di Empoli, in Toscana, e dal 2003 anche della citt\u00e0 di Montebelluna, cittadina veneta. Ha ricevuto alcuni voti nello scrutinio segreto alle elezioni presidenziali del 2006.\nNel marzo 2007, durante il sequestro in Afghanistan del giornalista de \"La Repubblica\" Daniele Mastrogiacomo ha assunto una posizione di rilievo nelle trattative per la sua liberazione.\nNel 2009 muore la moglie Teresa Sarti; il ruolo di Presidente di Emergency viene quindi assunto dalla figlia Cecilia.\nIn Italia, Gino Strada ha assunto negli anni posizioni critiche nei confronti dei governi guidati da Massimo D'Alema, Romano Prodi, Silvio Berlusconi, Mario Monti, Enrico Letta, Matteo Renzi, Paolo Gentiloni e Giuseppe Conte per le loro scelte a sostegno della guerra, per la partecipazione dell'Italia a diversi conflitti recenti, per l'aumento continuo delle spese militari da questi sostenute, per le politiche sull'immigrazione ed i respingimenti.\nLa maggior parte delle critiche sono relative alla partecipazione dell'Italia all'intervento NATO in Afghanistan \u2013 noto anche come Operazione ISAF \u2013 valutate da Gino Strada e dalla sua organizzazione, che vi opera, come una barbarie commessa contro la popolazione afghana in aperta violazione dell'articolo 11 della Costituzione italiana.\nEgli si \u00e8 spinto a tali affermazioni poich\u00e9 riteneva l'intervento della NATO, e di conseguenza dell'Italia, spinto da interessi economici. Anche se diversi considerano la posizione di Gino Strada come un esempio di pacifismo radicale, moralista e utopico, a tal proposito Strada stesso ha dichiarato:\nIl 13 aprile 2013 viene eletto tra i dieci possibili candidati alla Presidenza della Repubblica alle cosiddette \"quirinarie\" del Movimento 5 Stelle. Giunto secondo alle spalle di Milena Gabanelli, in seguito alla rinuncia della stessa, diviene un possibile candidato. Poco dopo decide tuttavia di ritirarsi, in favore del terzo possibile candidato, Stefano Rodot\u00e0. Successivamente diverr\u00e0 un aspro critico del Movimento.\nNel 2015 ha ricevuto il Right Livelihood Award, primo italiano di sempre se non si considera il premio del 2008 a Monika Hauser, che ha cittadinanza italiana ma \u00e8 nata e cresciuta in Svizzera. Nello stesso anno \u00e8 stato candidato alla successione al Quirinale da parte del Movimento 5 Stelle.\nIn suo onore \u00e8 stato intitolato l'asteroide 248908 Ginostrada.\nIl 3 febbraio 2017 a Seoul (Corea del Sud) ha ricevuto il riconoscimento del SunHak Peace Prize, un premio per la pace istituito nel 2015 dalla signora Hak Ja Han Moon, moglie del defunto Sun Myung Moon, fondatore del Movimento dell'Unificazione. Gino Strada \u00e8 stato vincitore assieme a Sakena Yacoobi. I due sono stati scelti tra 227 candidati da oltre 76 nazioni.\nA partire dal giorno della sua morte, diverse fake news sulla sua persona sono state diffuse e propagate sui social, tanto da costringere la figlia Cecilia ad annunciare querele di massa.\nVita privata.\nStrada frequentava anche gruppi di volontariato cattolico, dove ha conosciuto nel 1971 Teresa Sarti, che diventer\u00e0 sua moglie nello stesso anno (lei sar\u00e0 cofondatrice e Presidente di Emergency). I due hanno avuto una figlia nel 1979, Cecilia.\nA giugno 2021, il sindaco di Milano, Giuseppe Sala, lo ha unito in matrimonio con Simonetta Gola, responsabile per Emergency della comunicazione e delle campagne di raccolta fondi.\n\u00c8 morto improvvisamente a Rouen, in Francia, all'et\u00e0 di 73 anni, il 13 agosto 2021; soffriva da tempo di problemi cardiaci."}
{"id": "1340313", "revid": "116634373", "url": "https://it.wikipedia.org/wiki?curid=1340313", "title": "Fran\u00e7ois Robichon de La Gu\u00e9rini\u00e8re", "text": "de La Gu\u00e9rini\u00e8re nacque nel 1688 a Essay in Francia. Munito del brevetto di \"scudiere del Re\", dalla Normandia, ove aveva trascorso la sua giovinezza, si trasfer\u00ec a Parigi ove per quindici anni fu direttore di una prestigiosa accademia di equitazione, accrescendo la sua fama.\nNel 1730, il Principe Charles de Lorraine, \"Gran Scudiere\" di Francia, gli affida la direzione del Real maneggio delle Tuilieres, incarico che tenne fino alla sua morte (1751). La dottrina di de La Gu\u00e9rini\u00e8re fu adottata e propagandata in tutto il mondo, tanto che, ancora oggi, l'attuale Tempio dell'Alta Scuola, la Scuola di Equitazione Spagnola di Vienna, \u00e8 erede della tradizione classica incarnata in de La Gu\u00e9rini\u00e8re.\nde La Gu\u00e9rini\u00e8re fu autore di due libri: \"Ecole de Cavalerie\" (1731) e \"El\u00e9ments de Cavalerie\" (1740), testi che sono ancora oggi considerati \"Il Vangelo dell'equitazione classica\". Va considerato il fondatore dell'equitazione moderna, infatti il suo stile letterario \u00e8 il riflesso evidente della chiarezza, dell'eleganza, del rigore del suo insegnamento .\nde La Gu\u00e9rini\u00e8re rimane nella storia dell'equitazione per aver inventato un particolare \"movimento\" utilissimo per ginnasticare e rendere agili e flessibili i cavalli: \"la spalla in dentro\"."}
{"id": "1340323", "revid": "2056951", "url": "https://it.wikipedia.org/wiki?curid=1340323", "title": "Sindacato della Reggenza", "text": "Il Sindacato della Reggenza fu istituito a San Marino nel 1499. Tre giorni prima della fine del mandato dei capitani reggenti i cittadini possono esporre rilievi sulla loro attivit\u00e0 all'Istituto del Sindacato della Reggenza: qualora si ravvisino i presupposti, \u00e8 possibile iniziare un procedimento giudiziario contro l'ex Capo di Stato in questo speciale tribunale chiamato appunto Sindacato della Reggenza, ove gli ex-capitani verranno giudicati per il loro operato, sulla base dei ricorsi presentati, per tutto ci\u00f2 che durante il mandato hanno fatto o non hanno fatto. \n\u00c8 stato convocato in via straordinaria nel 1944 per giudicare i capitani reggenti del fascismo sammarinese. \nIl Sindacato della Reggenza non riconosce la giurisdizione della Corte internazionale di giustizia."}
{"id": "1340325", "revid": "1543377", "url": "https://it.wikipedia.org/wiki?curid=1340325", "title": "Busto Arsizio Film Festival", "text": "Il Busto Arsizio Film Festival (stilizzato in B.A. Film Festival o BAFF) \u00e8 un festival cinematografico nato nel 2003 che si svolge annualmente a Busto Arsizio.\nGli obiettivi della rassegna sono quelli di valorizzare le produzioni italiane di qualit\u00e0, con particolare attenzione alle diverse professionalit\u00e0 che operano nel campo dell'audiovisivo e diffondere la cultura cinematografica attraverso proiezioni e laboratori per gli studenti ed incontri tra grandi personalit\u00e0 del mondo del cinema e il pubblico. Il Festival \u00e8 iscritto all'A.F.I.C. (Associazione festival italiani di cinema) e gode dei patrocini del Ministero per i Beni Culturali, della Regione Lombardia e di EXPO 2015.\nDal 2014 ne \u00e8 Direttore Artistico Steve Della Casa, succeduto a Vittorio Giacci che ha ricoperto questa carica fin dalla prima edizione.\nL'edizione del 2016 \u00e8 stata presentata nel corso della Festa del Cinema di Roma 2015, in cui si sono delineate collaborazioni con Luce Cinecitt\u00e0 e IULM Milano.\nIl cinema coinvolge le cinque sale cinematografiche di Busto Arsizio (Fratello Sole, Manzoni, Sociale, Lux e San Giovanni Bosco) e fa tappa anche a Legnano, Castellanza, Olgiate Olona, Fagnano Olona (dal 2015) e Milano (dal 2017).\nIn questi anni ha ospitato, tra gli altri:\nDall'esperienza del festival \u00e8 nata una rete di enti che hanno sede nella Provincia di Varese e che costituiscono un sistema cinematografico completo, costituito dall'Istituto cinematografico Michelangelo Antonioni, la Film Commission della provincia di Varese e dell'Alto Milanese ed il circuito \"Sguardi d'Essai\" per la diffusione del cinema d'autore.\nPremi.\nDurante la manifestazione vengono assegnati i seguenti premi:\nNel 2015 \u00e8 stato consegnato il Nastro d'argento (premio Lello Bersani) al giornalista Antonello Sarno."}
{"id": "1340332", "revid": "339392", "url": "https://it.wikipedia.org/wiki?curid=1340332", "title": "B.O.S.", "text": ""}
{"id": "1340333", "revid": "32822036", "url": "https://it.wikipedia.org/wiki?curid=1340333", "title": "Palazzo Trevi", "text": ""}
{"id": "1340335", "revid": "287204", "url": "https://it.wikipedia.org/wiki?curid=1340335", "title": "Jinbei", "text": "Il \u00e8 un indumento tradizionale giapponese indossato dagli uomini e dai ragazzi durante l'estate. \u00c8 composto da una sorta di giacca e da un paio di pantaloni abbinati.\nTradizionalmente il jinbei \u00e8 fatto di canapa o cotone tinto in modo uniforme, spesso blu o verde, anche se i jinbei moderni hanno anche delle stampe o trame floreali e colorate. La parte superiore somiglia ad una giacca a maniche corte che cade sui fianchi. Si allaccia sia all'interno che all'esterno. I jinbei tradizionali vengono usati per sostituire lo yukata alle feste estive, tipicamente da uomini e ragazzi ma anche dalle giovani donne. I jinbei da donna tendono ad essere pi\u00f9 colorati e spesso figurano stampe con l'iconografia popolare giapponese."}
{"id": "1340339", "revid": "964734", "url": "https://it.wikipedia.org/wiki?curid=1340339", "title": "Lorenzo Molossi", "text": "Su incarico di Maria Luigia, moglie di Napoleone e, dopo la sua caduta, duchessa di Parma e Piacenza, fu invitato nel 1832 a redigere il \"Vocabolario topografico dei Ducati di Parma, Piacenza e Guastalla\". Tale titolo non deve trarre in inganno: il \"Vocabolario\" si apre con una dissertazione accuratissima circa la situazione dell'economia, delle infrastrutture, della societ\u00e0 del Ducato. Vi vengono presentate le relative statistiche nonch\u00e9 il Bilancio statale ed il sistema di tassazione in vigore. \nIndi l'autore passa in rassegna, in ordine alfabetico, i comuni ed i comunelli dello Stato di cui riporta non solo i dati statistici, ma anche le bellezze artistico-paesaggistiche nonch\u00e9 usanze e varia aneddotica.\nIl \"Vocabolario\" fu stampato per i tipi della \"Stamperia Ducale\" nel 1834."}
{"id": "1340341", "revid": "46523", "url": "https://it.wikipedia.org/wiki?curid=1340341", "title": "Jimbei", "text": ""}
{"id": "1340345", "revid": "486946", "url": "https://it.wikipedia.org/wiki?curid=1340345", "title": "Vice Questore Aggiunto", "text": ""}
{"id": "1340348", "revid": "1005847", "url": "https://it.wikipedia.org/wiki?curid=1340348", "title": "Fran\u00e7ois Alexandre Fr\u00e9d\u00e9ric de La Rochefoucauld-Liancourt", "text": "Biografia.\nFiglio di Fran\u00e7ois Armand de La Rochefoucauld, duca d'Estissac, \"grand ma\u00eetre\" dell'etichetta della Corte reale francese, e Marie de La Rochefoucauld, si spos\u00f2 con Felicit\u00e9 de Lannion a 17 anni e fu ufficiale carabiniere. Sembra che sia stata una visita in Inghilterra a dargli l'idea di apprestare a Liancourt una fattoria modello per l'allevamento del bestiame, che import\u00f2 dall'Inghilterra e dalla Svizzera. Apr\u00ec anche una manifattura di filati e fond\u00f2 una scuola d'arti e mestieri per i figli dei militari che, nel 1788 divenne l\"'\u00c9cole des Enfants de la Patrie\", messa sotto il patrocinio reale.\nEletto fra i membri degli Stati generali del 1789, cerc\u00f2 vanamente di sostenere la monarchia: due giorni prima della presa della Bastiglia, mise in guardia Luigi XVI sul fermento rivoluzionario parigino; all'ingenua domanda del re, se si trattasse di una rivolta, rispose: \u00abNo, sire, \u00e8 una rivoluzione\u00bb. Il 18 luglio assunse la presidenza dell'Assemblea nazionale e poi, alla testa di una divisione in Normandia, offr\u00ec invano al re un rifugio a Rouen.\nDopo il 10 agosto 1792, emigr\u00f2 in Inghilterra, invitato da Arthur Young. Dopo la morte violenta del cugino, Louis Alexandre, a Gisors, il 14 settembre 1792, assunse il titolo di duca de La Rochefoucauld.\nNel 1794 lasci\u00f2 l'Inghilterra per gli Stati Uniti: qui, nel 1795, intraprese con cinque compagni un lungo viaggio toccando una gran parte degli Stati del nord e del Canada. Attraversarono il Niagara per Fort Erie e Fort Chippawa. A Newark furono accolti dal vice-governatore John Graves Simcoe. Il loro viaggio ebbe termine alla frontiera del Canada quando, ritenendosi offeso dai compagni, rientr\u00f2 negli Stati Uniti e di qui, nel 1799, in Francia, dove il suo passato filo-monarchico non gli cre\u00f2 problemi con il nuovo regime napoleonico.\nIl 15 novembre 1818 fond\u00f2 la \"Caisse d'Epargne et de Pr\u00e9voyance de Paris\", la prima cassa di risparmio costituita in Francia.\nDiscendenza.\nFran\u00e7ois e Felicit\u00e9 de Lannion ebbero tre figli:"}
{"id": "1340349", "revid": "287204", "url": "https://it.wikipedia.org/wiki?curid=1340349", "title": "MagmaFS", "text": "MagmaFS \u00e8 un network file system basato su una Distributed hash table, scritto in C, compatibile con i kernel Linux e BSD mediante l'uso di FUSE.\nTerminologia e principi generali.\nMagma unisce molti nodi interconnessi da una rete TCP/IP per formare uno spazio comune di salvataggio dati chiamato \"lava ring\". Ogni nodo \u00e8 chiamato \"vulcano\". Ogni vulcano ospita una porzione di uno spazio delle chiavi comune, delimitata da due chiavi SHA1. Ogni vulcano \u00e8 anche incaricato di replicare lo spazio di chiavi del nodo precedente, per garantire ridondanza dei dati. Ogni chiave pu\u00f2 rappresentare uno o pi\u00f9 oggetti all'interno dello spazio di salvataggio. Questi oggetti sono chiamati \"flare\".\nMagma pu\u00f2 salvare differenti tipi di oggetti: file, directory, collegamenti simbolici, block e characted device, FIFO pipes. Ogni oggetto \u00e8 legato ad un flare e viceversa. Un flare di qualsiasi tipo fra i sei precedentemente citati \u00e8 descritto da alcune propriet\u00e0 elementari comuni a tutti i flare, come il percorso e la chiave hash associata. Ma ciascuno dei sei tipi ha anche le sue specifiche propriet\u00e0. Per esempio, un flare di tipo directory \u00e8 caratterizzato da alcune informazioni specifiche che non riguardano i collegamenti simbolici. Un flare contenente solo informazioni generiche \u00e8 definito \"uncasted\" mente un flare completo \u00e8 chiamato \"casted\".\nUn flare allo stato uncasted non contiene sufficienti informazioni per operare su dati, ma ha abbastanza informazioni per essere mosso come una sorta di contenitore opaco da un vulcano ad un altro. Per essere facilmente movibile, ogni tipo di flare, directory incluse, \u00e8 stato reimplementato come un insieme (set) di due file, il primo dei quali contiene informazioni relative al flare (metadata) mentre il secondo contiene i contenuti del flare. Spostare flare attraverso il lava ring viene definito \"load balancing\" (bilanciamento del carico) ed \u00e8 eseguito per livellare eventuali diseguaglianze di carico fra i nodi nel tentativo di fornire le migliori prestazioni.\nIl flare system.\nIl cuore di Magma \u00e8 noto come \"flare system\" ed \u00e8 implementato come una pila a livelli (layer stack).\nmagma_mkdir() pu\u00f2 essere usata come esempio di attraversamento dei livelli. In questo paragrafo si supporr\u00e0 che si voglia creare una directory chiamata \"/esempio\". magma_mkdir() \u00e8 parte del livello \"API Pubblica\" layer. \u00c8 usata per creare una nuova directory, come nel caso della corrispondente controparte mkdir() fornita dalla Libc.\nmagma_mkdir() prima instrada la richiesta per decidere se pu\u00f2 essere gestita localmente o se richieder\u00e0 operazioni sulla rete. Per eseguire l'instradamento, il percorso \"/esempio\" \u00e8 tradotto nella chiave SHA1 corrispondente \"22e45a818d673138296223d4d3aaa7d918f38726\". Se l'instradamento evidenzia la necessit\u00e0 di contattare un altro nodo vulcano, la richiesta non lascer\u00e0 questo livello. Il livello lava network inoltrer\u00e0 la richiesta al nodo che \u00e8 responsabile della chiave, continuando il flusso delle operazioni sul nodo remoto. L'instradamento \u00e8 solo met\u00e0 dei compiti del livello \"Lava network\", che prevede anche il monitoraggio della rete nonch\u00e9 la creazione, l'aggiornamento e la rimozione dei nodi vulcano.\nSia che si tratti di una richiesta locale o remota, l'ultimo passaggio \u00e8 eseguito dal livello \"Flare\". Il flare corrispondente alla chiave \"22e45a818d673138296223d4d3aaa7d918f38726\" sar\u00e0 ricercato all'interno della cache. Nel caso in cui non venga trovato, sar\u00e0 creato e caricato dalla copia su disco, se gi\u00e0 esistente. Sull'oggetto flare risultante saranno prima di tutto applicati i test sui permessi (permission checking). Se viene accordato il permesso di operare, la richiesta originaria \u00e8 soddisfatta: in questo esempio, il flare viene \"specializzato\" (casted) per rappresentare una directory (se ancora non lo era) e viene salvato su disco.\nInstradamento (routing).\nDal momento che ogni nodo vulcano ha a disposizione la completa topologia della rete, l'instradamento si riduce al confronto della chiave del flare con lo spazio di chiavi di ciascun nodo per trovare il nodo che \u00e8 responsabile del flare. La topologia della rete \u00e8 anche salvata nella directory distribuita /.dht/ dentro lo stesso filesystem magma. I nodi vulcano possono periodicamente verificare le loro informazioni con i contenuti della directory /.dht/ per sapere se qualcosa \u00e8 cambiato. I nodi sono anche tenuti a salvare periodicamente le loro informazioni dentro la stessa directory /.dht/.\nBilanciamento del carico (load balancing).\nOgni nodo vulcano ha alcuni parametri dichiarati all'avvio, come ampiezza di banda e spazio su disco disponibili. Un thread separato, chiamato \"balancer\", \u00e8 dedicato alla distribuzione dello spazio di chiavi per evitare il sovraccarico dei nodi e viceversa. Ogni nodo ha un valore di carico dinamico associato, che \u00e8 ottenuto dalla formula:\ndove formula_2 \u00e8 il carico del nodo calcolato su scala logaritmica; formula_3 \u00e8 la banda del nodo e formula_4 \u00e8 la banda media; formula_5 \u00e8 lo spazio disco del nodo e formula_6 lo spazio disco medio\nDistribuzione del software Magma.\nLa distribuzione di Magma include un server chiamato \"magmad\" e un client chiamato \"mount.magma\".\nIl server Magma.\nIl server Magma magmad gestisce l'intercomunicazione fra i nodi della DHT e i client magma. Il flare system fornisce un ciclo per gli eventi di rete che accetta le connessioni entranti. Tre tipi di connessioni sono accettati:\nIl client Magma.\nIl client Magma magma.mount \u00e8 basato su FUSE ed \u00e8 pertanto compatibile con i kernel Linux e BSD. Il client Magma usa una connessione su protocollo flare per contattare e operare con un server Magma a lui prossimo. La topologia della rete e l'ubicazione dei flare \u00e8 completamente trasparente per i client. Il client semplicemente interroga un server esattamente come se tutte le informazioni fossero ubicate su quel server soltanto.\nUn livello crittografico \u00e8 previsto fra gli sviluppi futuri, in modo da consentire la cifratura dei soli contenuti dei file. La scelta di implementare un supporto crittografico su lato client \u00e8 dovuta a motivazioni di scalabilit\u00e0 (il tempo di computazione cresce allo stesso ritmo della richiesta computazionale) e di riservatezza delle chiavi crittografiche (le chiavi o le passphrare non saranno mai disponibili al server).\nInterfaccia NFS alternativa.\nCome alternativa al client Magma, che \u00e8 supportato solo su kernel Linux e BSD, il server Magma offrit\u00e0 una interfaccia NFS per gli altri sistemi UNIX. Dal momento che NFS \u00e8 uno standard stabile, non possono essere aggiunte nuove funzionalit\u00e0. Per esempio, il supporto crittografico sopra citato non sar\u00e0 disponibile per i client che accederanno uno share Magma attraverso NFS."}
{"id": "1340350", "revid": "3831", "url": "https://it.wikipedia.org/wiki?curid=1340350", "title": "Castello Normanno-Svevo di Bari", "text": ""}
{"id": "1340351", "revid": "3831", "url": "https://it.wikipedia.org/wiki?curid=1340351", "title": "Castello Normanno-Svevo", "text": ""}
{"id": "1340360", "revid": "212348", "url": "https://it.wikipedia.org/wiki?curid=1340360", "title": "Striscia di Gaza", "text": "La striscia di Gaza (; in ebraico: \u05e8\u05e6\u05d5\u05e2\u05ea \u05e2\u05d6\u05d4, \"Retzu'at 'Azza\") \u00e8 un'exclave del territorio palestinese confinante con Israele ed Egitto nei pressi della citt\u00e0 di Gaza.\nSi tratta di una regione costiera di 360\u00a0km\u00b2 di superficie popolata da 1.760.037 abitanti di etnia palestinese, di cui 1.240.082 rifugiati palestinesi.\nRivendicata dai palestinesi nel 1994, assieme alla Cisgiordania e a Gerusalemme Est, come parte dello Stato di Palestina nella regione storico-geografica della Palestina, solo dopo il ritiro dei militari e dei civili israeliani da Gaza nel 2005, \u00e8 passata sotto il controllo politico-amministrativo dell'Autorit\u00e0 Nazionale Palestinese.\nDal 2007 \u00e8 per\u00f2 governata direttamente da Hamas in seguito alle elezioni legislative del 2006 e alla battaglia di Gaza del 2007 tra Fatah e Hamas. Le Nazioni Unite, le organizzazioni internazionali per i diritti umani, e la maggioranza dei governi e dei giuristi considerano il territorio ancora occupato da Israele, che mantiene sulla striscia un blocco insieme all'Egitto. Israele controlla lo spazio aereo e marittimo della striscia, sei dei sette attraversamenti della frontiera terrestre e il movimento di merci e persone dentro e fuori dalla striscia. La striscia di Gaza rimane quindi al centro del conflitto israelo-palestinese, e di ripetute guerre tra Israele e Gaza scoppiate negli ultimi anni (2008, 2014).\nIn senso peggiorativo, specie da parte dei sostenitori di Israele, la Striscia di Gaza dal 2006 in poi \u00e8 talvolta appellata come \"Hamastan\" (\"terra di Hamas\").\nDal 2012 l'ONU riconosce formalmente la Striscia come parte dello Stato di Palestina, entit\u00e0 statale semi-autonoma.\nStoria.\nQuest'area non \u00e8 riconosciuta internazionalmente come uno Stato sovrano, ma \u00e8 reclamata dall'Autorit\u00e0 Palestinese come parte dei Territori palestinesi. Nel gennaio 2006, con una vittoria a sorpresa alle elezioni legislative in Palestina del 2006, Hamas ha ottenuto la maggioranza alla camera. A seguito della battaglia di Gaza del 2007, Hamas ha assunto il governo \"de facto\" della Striscia di Gaza.\nL'Egitto ha governato la Striscia di Gaza tra il 1948 e il 1967, e oggi controlla la propria frontiera meridionale tra il deserto del Sinai e la Striscia di Gaza, dalla quale \u00e8 diviso dalla Philadelphi Route. Israele ha governato la Striscia di Gaza dal 1967 al 2005, quando si \u00e8 formalmente ritirato. Ai sensi degli accordi di Oslo firmati tra Israele e l'Organizzazione per la Liberazione della Palestina, Israele mantiene per\u00f2 il controllo militare dello spazio aereo della Striscia di Gaza, delle frontiera terrestre (attraverso la barriera tra Israele e la Striscia di Gaza) e delle acque territoriali, oltre al controllo della sua frontiera, mentre l'altra \u00e8 controllata dall'Egitto.\nDominazione ottomana e britannica (1517-1948).\nNel 1517 gli Ottomani conquistano Gaza, e la terranno fino alla Prima guerra mondiale.\nDopo la prima guerra mondiale, Gaza \u00e8 diventata parte del Mandato britannico della Palestina sotto l'autorit\u00e0 della Societ\u00e0 delle Nazioni. Il dominio britannico sulla Palestina si \u00e8 concluso con la dichiarazione d'indipendenza israeliana nel 1948.\nOccupazione egiziana (1948-67).\nSecondo i termini del piano di partizione delle Nazioni Unite del 1947, la zona di Gaza era destinata a diventare parte di un nuovo Stato arabo. Dopo lo scioglimento del Mandato britannico della Palestina, la successiva Guerra arabo-israeliana del 1947-1948 e la dichiarazione d'indipendenza di Israele (maggio 1948), la striscia di Gaza si ritrov\u00f2 isolata dal restante territorio palestinese, incuneata tra Israele, l'Egitto e con alle spalle il mare. L'Egitto ne assunse quindi l'amministrazione, analogamente a quanto avvenne al resto dell'ipotizzato Stato arabo di Palestina, vale a dire la Cisgiordania, entrata nell'orbita del Regno di Giordania.\nLa Striscia di Gaza \u00e8 stata quindi la risultanza di accordi successivi all'armistizio del 1949 tra Egitto e Israele. L'Egitto ha controllato la Striscia dal 1949 (ad eccezione di quattro mesi di occupazione israeliana nel corso della Crisi di Suez del 1956) fino al 1967, senza annetterla formalmente e governandola tramite un'amministrazione militare. Ai rifugiati palestinesi non venne peraltro mai offerta la cittadinanza egiziana.\nOccupazione israeliana (1967-1994).\nIsraele ha occupato la Striscia di Gaza nel giugno 1967 durante la guerra dei sei giorni. L'occupazione militare \u00e8 durata per 27 anni, fino al 1994.\nDurante il periodo di occupazione Israele ha creato un insediamento, Gush Katif, nell'angolo sud ovest della Striscia, vicino a Rafah e il confine egiziano. In totale, Israele ha creato 21 insediamenti nella Striscia di Gaza, su circa il 20% del totale del territorio. Durante tale periodo l'amministrazione militare \u00e8 stata anche responsabile per la manutenzione di impianti civili e dei servizi.\nNel maggio 1994, a seguito degli accordi israelo-palestinesi, noti come accordi di Oslo, ha avuto luogo un graduale trasferimento di autorit\u00e0 governative per i palestinesi. Gran parte della Striscia (tranne che per la liquidazione blocchi militari e le zone insediate) pass\u00f2 sotto il controllo palestinese. Le forze israeliane evacuarono Mad\u012bnat Ghazza (la citt\u00e0 di Gaza) e le altre aree urbane, lasciando l'amministrazione alla nuova Autorit\u00e0 Nazionale Palestinese.\nTuttavia, secondo gli accordi, Israele mantiene il controllo dello spazio aereo, le acque territoriali, l'accesso off-shore marittimo, l'anagrafe della popolazione, l'ingresso degli stranieri, le importazioni e le esportazioni, nonch\u00e9 il sistema fiscale.\nControllo dell'ANP (1994-2005).\nL'Autorit\u00e0 palestinese, guidata da Yasser Arafat, ha scelto la citt\u00e0 di Gaza come la sua prima sede provinciale. Nel settembre 1995, Israele e l'OLP firmarono un secondo accordo di pace che estende l'amministrazione dell'Autorit\u00e0 palestinese alla maggior parte delle citt\u00e0 della Cisgiordania. La Pubblica Amministrazione della Striscia di Gaza e Cisgiordania sotto la leadership di Arafat ha visto episodi di cattiva gestione.\nIl ritiro di Israele.\nIl 14 agosto 2005 il governo israeliano ha disposto l'evacuazione della popolazione israeliana dalla Striscia e lo smantellamento delle colonie che vi erano state costruite (piano di disimpegno unilaterale israeliano).\nIl 15 agosto ebbe inizio l'operazione \"Mano tesa ai fratelli\", che tendeva a conseguire pacificamente lo sgombero dei coloni israeliani insediatisi nelle Striscia di Gaza e in alcuni insediamenti della Cisgiordania. I soldati israeliani passarono casa per casa, tentando di convincere i coloni rimasti a partire.\nIl governo israeliano ordin\u00f2 ad ogni colono di nazionalit\u00e0 israeliana di abbandonare gli insediamenti entro la mezzanotte, considerando chiunque fosse rimasto oltre il limite prefissato in condizione di illegalit\u00e0. Dopo la mezzanotte, il governo concesse due giorni di tolleranza, durante i quali le colonie furono progressivamente circondate da 40.000 militari e poliziotti israeliani.\nTutti i coloni che partirono entro la mezzanotte del 16 agosto, ebbero la possibilit\u00e0 di utilizzare mezzi propri e si videro riconosciuto il diritto all'indennizzo stanziato dal governo. Trascorsi i due giorni di tolleranza, dalla mezzanotte del 17 agosto ebbe inizio l'evacuazione forzata: i militari furono autorizzati ad imballare ed a caricare in container beni e mobili rimasti nelle case. I coloni ancora presenti furono spostati di forza dagli insediamenti.\nNella colonia di Nev\u00e9 Dekalim, l'insediamento pi\u00f9 importante della regione, si sono avuti gli scontri pi\u00f9 violenti. Qui vivono pi\u00f9 di 2.600 persone. In serata era circondato dalla polizia e dai militari. Secondo fonti da verificare un portavoce dell'esercito, parlando degli elementi israeliani pi\u00f9 oltranzisti che rifiutavano di abbandonare il territorio palestinese occupato dal 1967, afferm\u00f2 che \u00abil nostro problema non sono gli abitanti originari ma i militanti contrari all'evacuazione che si sono infiltrati illegalmente a Gaza\u00bb.\nLo sgombero della Striscia termin\u00f2 il 22 agosto, con il trasferimento delle ultime famiglie della colonia di Netzarim. I soldati impegnati nell'evacuazione furono trasferiti in Cisgiordania, dove vennero evacuati i coloni di Hamesh e Sa-Nur.\nL'11 settembre, con una cerimonia molto sobria svoltasi presso i resti della colonia di Nev\u00e9 Dekalim, i comandanti militari di Israele ammainarono la loro bandiera a Gaza. Verso sera, lunghe colonne di mezzi militari israeliani abbandonarono la Striscia.\nIl conflitto Fatah-Hamas (2005-2007).\nIl 12 settembre 2005 il territorio della Striscia di Gaza pass\u00f2 in mano palestinese, e gli abitanti ebbero accesso alle aree che erano state loro precedentemente vietate. Alcuni palestinesi diedero fuoco alle sinagoghe abbandonate e ad infrastrutture varie (del valore di circa 10 milioni di dollari), fra cui alcune serre per coltivazioni. Il partito di al-Fat\u1e25 govern\u00f2 in questo modo ufficialmente sulla striscia di Gaza, primo pezzo dello Stato di Palestina.\nDopo quasi due anni di controllo da parte di al-Fath, nel 2006 vennero indette nuove elezioni, che si tennero sia nella Striscia di Gaza che negli altri territori palestinesi della Cisgiordania, che costituisce la parte pi\u00f9 estesa e pi\u00f9 popolata dei territori palestinesi: secondo l'ONU e gli osservatori internazionali le elezioni furono regolari e furono vinte da Hamas, che con gli altri gruppi politici ad esso legati ottenne circa il 44% dei voti validi, mentre il principale partito rivale, Al-Fatah, che fino a quel momento aveva guidato i palestinesi, ottenne circa il 41%. La distribuzione del voto per\u00f2 era molto differente nei vari territori: le principali basi elettorali di Hamas erano nella Striscia di Gaza, mentre quelle del Fatah erano concentrate in Cisgiordania; questo lasci\u00f2 subito presagire che, se i due partiti non avessero trovato un compromesso, sarebbe potuta scoppiare una lotta per il controllo dei due territori nei quali ciascuno dei due partiti era pi\u00f9 forte e radicato.\nVenne formato un governo a guida Hamas al quale Fatah rifiut\u00f2 di partecipare, ma poich\u00e9 l'Unione europea, e allo stesso modo gli Stati Uniti, consideravano Hamas un'organizzazione terroristica, interruppero l'invio dei loro aiuti ai territori palestinesi.\nDurante il giugno del 2007 la tensione tra Hamas e al-Fath, il partito dell'allora presidente dell'Autorit\u00e0 Nazionale Palestinese, che non voleva accettare la \"coabitazione\" col Governo espresso da Hamas, sfoci\u00f2 in scontri aperti tra le due fazioni che in pochi giorni fecero oltre un centinaio di morti. Il 14 giugno 2007 Hamas, dopo una campagna militare efficace e violenta, conquist\u00f2 la sede dell'ANP arrivando di fatto al controllo dell'intera Striscia di Gaza, uccidendo o espellendo ogni appartenente ad al-Fat\u1e25, con il territorio sotto il controllo militare delle Brigate Ezzedin al-Qassam.\nControllo di Hamas (2007-oggi).\nInizi\u00f2 contestualmente una nuova fase del conflitto tra Hamas ed Israele che vide, da parte israeliana, un embargo verso la Striscia, missioni di guerra e cosiddetti \"assassinii mirati\" contro esponenti palestinesi giudicati particolarmente pericolosi per la sua sicurezza, che causarono per\u00f2 diverse centinaia di morti tra la popolazione della Striscia, e da parte Hamas, il lancio di razzi Qassam e tiri di mortaio dalla Striscia di Gaza, contro installazioni e citt\u00e0 israeliane.\nIl 1\u00ba marzo 2008, l'esercito dello Stato di Israele con l'operazione Inverno caldo invase direttamente l'area con forze blindate ed aeree.\nNell'ambito di una tregua di sei mesi, mediata nel giugno 2008 dall'Egitto, Hamas accett\u00f2 di porre fine al lancio dei razzi in cambio di un alleggerimento del blocco da parte di Israele. Il cessate il fuoco venne contestato da Hamas in quanto riteneva che Israele non avesse rispettato la parte centrale dell'accordo, che prevedeva l'alleggerimento del blocco: invece dei 450 camion di aiuti giornalieri previsti, ne venne permesso l'attraversamento dei confini di Gaza al massimo a una settantina, aggravando le condizioni di vita di una popolazione che sopravviveva in gran parte grazie ad aiuti umanitari.\nIl 4 novembre ci fu un attacco di Israele dentro il territorio di Gaza che uccise 6 guerriglieri di Hamas, azione che i palestinesi interpretarono come un'aperta violazione della tregua. A met\u00e0 dicembre, Hamas, per voce del primo ministro del suo Governo a Gaza, ha dichiarato \"Non ci sar\u00e0 nessun rinnovo della tregua senza un alleggerimento dell'assedio\". A fronte di una crisi umanitaria interna sempre pi\u00f9 grave, e nella speranza di poter trattare con Israele da posizioni di forza, Hamas ha ripreso le ostilit\u00e0 il 19 dicembre con lanci di razzi dalla Striscia, riportando all'attenzione internazionale la situazione della regione.\nDichiarando di voler ripristinare la sicurezza di zone dello Stato di Israele, minacciate dai lanci di razzi di Hamas, il 27 dicembre 2008 i vertici politici israeliani hanno lanciato l'operazione Piombo fuso contro la Striscia, con bombardamenti aerei mirati a colpire le postazioni di lancio dei razzi artigianali Qassam. Secondo fonti israeliane e filo-israeliane i militanti di Hamas, posizionavano tali rampe in prossimit\u00e0 di scuole, abitazioni civili (nonostante l'opposizione dei proprietari delle abitazioni stesse), ospedali, sedi televisive.\nNonostante la dichiarata intenzione di colpire postazioni di lancio, sedi governative ed altri obiettivi militari, il numero di vittime fra i civili palestinesi \u00e8 stato alto, anche per via dell'assenza di adeguati rifugi per la popolazione della striscia e per l'elevata densit\u00e0 di popolazione della stessa. Secondo le stime del ministero della salute palestinese, riprese dall'ONU, gli attacchi avrebbero causato la morte di 1.380 palestinesi (la maggior parte dei quali civili, di cui circa 400 minori di 14 anni) e il ferimento di 5.380. L'IDF ha dichiarato che sarebbero morte negli attacchi circa 1.100/1.200 persone, ritenendo per\u00f2 che i due terzi di queste fossero miliziani di Hamas. La notte del 3 gennaio 2009 \u00e8 iniziata l'invasione di terra da parte dell'esercito israeliano; la notte del 12 gennaio 2009, invece, per la prima volta nella storia della Striscia, le truppe israeliane penetrano nella citt\u00e0 di Gaza, invadendo la periferia. L'avanzata avviene poche ore dopo che il primo ministro Ehud Olmert aveva messo in guardia i militanti di Hamas contro il \"pugno di ferro\" che si sarebbe abbattuto su di loro se avessero rifiutato di porre fine alle ostilit\u00e0. L'inasprirsi del conflitto ha, di fatto, congelato, il difficilissimo processo di pace nella regione. Subito dopo l'inizio dell'operazione \"piombo fuso\", la diplomazia internazionale si \u00e8 messa in moto per cercare di rilanciare il dialogo tra le due parti.\nL'Unione europea, il 15 gennaio 2009, ha approvato una risoluzione in cui viene chiesto il ritiro delle truppe israeliane e l'apertura dei valichi di frontiera per permettere il passaggio degli aiuti umanitari.\nDopo il ritiro israeliano il territorio \u00e8 tornato sotto il controllo diretto di Hamas e del braccio militare, le Brigate Ezzedin al-Qassam.\nNell'aprile 2014 Fatah e Hamas siglarono a Gaza degli accordi per il ritorno al voto su tutti i territori dell'ANP, prevedendo le elezioni per l'ottobre successivo.\nIn luglio gli israeliani lanciarono l'Operazione Margine di protezione per distruggere i tunnel clandestini verso il loro paese e solo il 28 agosto fu dichiarato il cessate il fuoco da entrambe le parti.\nLe consultazioni elettorali furono poi rinviate a tempo indeterminato.\nControversia sullo status di occupazione.\nAi sensi del diritto internazionale, vi sono alcune leggi di guerra che disciplinano l'occupazione militare, comprese le convenzioni dell'Aja del 1899 e 1907 e la quarta Convenzione di Ginevra. Israele afferma che Gaza non \u00e8 pi\u00f9 territorio occupato, nella misura in cui Israele non esercita un controllo effettivo o ha l'autorit\u00e0 su qualche propriet\u00e0 o istituzione nella Striscia di Gaza. Il Ministro degli Esteri di Israele Tzipi Livni ha dichiarato nel mese di gennaio 2008: \"Israele se n'\u00e8 andato da Gaza. Ha smantellato i suoi insediamenti. Non sono stati lasciati soldati israeliani l\u00e0, dopo il disimpegno\".\n. Subito dopo il ritiro nel 2005 di Israele, il presidente dell'Autorit\u00e0 Nazionale Palestinese Mahm\u016bd Abb\u0101s ha dichiarato, \"lo status giuridico delle aree previsto per l'evacuazione non \u00e8 cambiato\". Poco dopo, l'avvocato palestinese-americano Gregory Khalil, ha dichiarato: \"Israele ancora controlla ogni persona, ogni bene, letteralmente ogni goccia d'acqua che entra o esce dalla Striscia di Gaza. \u00c8 pur vero che le sue truppe non ci sono pi\u00f9... ma non vi \u00e8 ancora la possibilit\u00e0 da parte dell'Autorit\u00e0 palestinese di esercitare il controllo\". Anche Human Rights Watch ha contestato che l'occupazione sia effettivamente finita. L'Ufficio delle Nazioni Unite per il Coordinamento degli Affari Umanitari mantiene un ufficio su \"Territorio palestinese occupato\", che comprende la stessa Striscia di Gaza.\nDal 2012 l'ONU riconosce formalmente la Striscia come parte dello Stato di Palestina, entit\u00e0 statale semi-autonoma. La Sezione preliminare I della Corte penale internazionale dell'Aja ha deciso, a maggioranza, che la giurisdizione territoriale della Corte sulla situazione in Palestina, uno Stato parte dello Statuto di Roma della Cpi, si estende ai Territori occupati da Israele dal 1967, vale a dire Gaza e Cisgiordania, compresa Gerusalemme est. Lo si legge sul sito ufficiale della Corte dell'Aja. La decisione apre alla possibilit\u00e0 che la procuratrice Fatou Bensouda avvii indagini per crimini di guerra sulle azioni militari israeliane.\nLa Corte ha quindi approvato la richiesta del procuratore Fatou Bensouda di aprire un procedimento contro Israele e Hamas per crimini di guerra in Cisgiordania, Gerusalemme est e Striscia di Gaza, scrive il quotidiano israeliano Haaretz. I palestinesi hanno chiesto al tribunale di indagare sulle azioni israeliane nella guerra del 2014 nella Striscia di Gaza, cos\u00ec come sulle attivit\u00e0 di costruzione di insediamenti in Cisgiordania e Gerusalemme Est. La comunit\u00e0 internazionale considera ampiamente gli insediamenti illegali secondo la legge internazionale, ma non ha pressoch\u00e9 fatto pressione su Israele perch\u00e9 li congeli o li ridimensioni.\nEconomia.\nLa produzione economica nella Striscia di Gaza \u00e8 diminuita di circa un terzo tra il 1992 e il 1996. Questa flessione \u00e8 stata variamente attribuita alla corruzione e la cattiva gestione da parte di Yasser Arafat, e alle politiche di chiusura di Israele. Un grave effetto negativo sociale di questo rallentamento \u00e8 stato l'emergere di un alto tasso di disoccupazione. Il numero di residenti di Gaza che vive sotto la soglia di povert\u00e0 ($ 2 pro capite al giorno) costituisce l'85% della popolazione in seguito all'Operazione Piombo Fuso lanciata nel dicembre 2008 dal governo israeliano.\nI coloni israeliani di Gush Katif avevano costruito serre e sperimentato nuove forme di agricoltura. Queste serre inoltre fornivano occupazione a molte centinaia di palestinesi di Gaza. Quando Israele si \u00e8 ritirato dalla Striscia di Gaza nell'estate del 2005, le serre sono state acquistate con i fondi raccolti dall'ex Presidente della Banca mondiale, James Wolfensohn, e date al popolo palestinese per iniziare la loro economia. Tuttavia, lo sforzo di miglioramento \u00e8 stato limitato a causa dello scarso approvvigionamento di acqua, dell'incapacit\u00e0 di esportare prodotti a causa di restrizioni israeliane di confine, e della corruzione dilagante all'interno dell'Autorit\u00e0 palestinese. La maggior parte delle serre sono state saccheggiate o distrutte.\nI principali partner commerciali della Striscia di Gaza sono Israele, Egitto, e la Cisgiordania. Prima della seconda rivolta palestinese scoppiata nel settembre 2000, circa 25.000 lavoratori dalla Striscia di Gaza, ogni giorno si recavano in Israele per lavoro.\nIsraele, Stati Uniti, Canada, e l'Unione europea hanno congelato tutti i fondi al governo palestinese dopo la formazione di un governo controllato da Hamas, che ha vinto le elezioni legislative palestinesi del 2006. Infatti Hamas \u00e8 considerata dalle maggiori democrazie occidentali un'organizzazione terroristica.\nI palestinesi e gli organismi internazionali stanno cercando di valutare il danno economico subito dalla Striscia di Gaza dall'inizio dell'offensiva israeliana Piombo fuso (dicembre 2008). Rafiq al-Husayni, consulente del Presidente palestinese Mahmud Abbas, ha stimato che il danno ammonta a $ 2 miliardi di euro. Circa 26.000 palestinesi non possono pi\u00f9 vivere nelle proprie case e sono appoggiati in 31 grandi rifugi delle Nazioni Unite. Funzionari egiziani sono preoccupati per l'effetto del conflitto a Gaza sull'industria del turismo. Un calo nella prenotazione di hotel egiziani \u00e8 stato risentito durante la vacanze di Natale 2008 e Capodanno 2008-2009.\nI residenti della Striscia di Gaza, a seguito della massiccia operazione di Israele lanciata nel dicembre 2008 sono stati costretti ad affrontare il peggioramento della situazione economica. Il rifornimento dei prodotti di base \u00e8 diminuito in maniera significativa da quando le Forze di Difesa di Israele hanno bombardato decine di gallerie di contrabbando. I residenti nella Striscia hanno riferito che un sacco di farina \u00e8 stato venduto per pi\u00f9 di 200 NIS (circa $ 53), rispetto a 100 NIS ($ 26,5) da quando Israele ha iniziato l'Operazione. I prezzi del carburante hanno visto un aumento significativo da quando l'operazione militare \u00e8 iniziata.\nA seguito dell'offensiva israeliana a Gaza nel dicembre 2008, una nuova iniziativa mira ad utilizzare l'offerta pubblica nella Striscia di Gaza al fine di aumentare i fondi necessari per la sua ricostruzione. Diverse organizzazioni arabe e islamiche si sono impegnate per la ricostruzione della Striscia di Gaza, trascurando la conferenza dei donatori svoltasi a Sharm el-Sheikh, in Egitto, nel mese di febbraio. \u00c8 stato dichiarato dal promotore dell'iniziativa che l'investimento dei fondi raccolti dalla IPO (offerta pubblica) sar\u00e0 effettuato solo dopo che il governo a Gaza - vale a dire quello di Hamas\u00a0\u2013 verr\u00e0 consultato.\nDalla fine dell'Operazione Piombo Fuso e la distruzione di molte gallerie di contrabbando a Rafah, molti dei piccoli investitori nella Striscia sono caduti vittima di un investimento sbagliato, nel migliore dei casi, e di una grande truffa nel peggiore dei casi. L'industria dei tunnel ha prosperato da quando Hamas ha assunto controllo della Striscia di Gaza nell'estate del 2007, come mezzo per raccogliere fondi da parte del pubblico in cambio di un buon profitto.\nIl governo di Hamas a Gaza si \u00e8 impegnato nel febbraio 2009 nella campagna di raccolta di fondi volti a raccogliere $ 25 milioni necessari per ripristinare decine di moschee rovinate dai raid israeliani. I danni alle moschee ammontano a circa $ 25 milioni di euro. 45 moschee sono state completamente distrutte durante la guerra, mentre 55 sono state parzialmente danneggiate.\nNel gennaio 2009, a termine dell'offensiva israeliana a Gaza, circa 50 stazioni televisive in tutto il mondo arabo hanno unito le forze per una speciale trasmissione dedicata alla Striscia di Gaza, con l'obiettivo di raccogliere fondi. Il primo giorno della campagna sono stati raccolti circa mezzo miliardo di dollari da parte dei cittadini del mondo arabo, e dagli arabi e musulmani che vivono all'estero. Il denaro \u00e8 stato depositato in conti bancari, aperti appositamente per questo scopo. \nVari elementi nel mondo arabo musulmano hanno utilizzato le reti sociali, i messaggi di testo e volantini per chiedere di boicottare i prodotti americani, come le societ\u00e0 McDonald's e Starbucks per protestare contro l'offensiva israeliana a Gaza lanciata nel dicembre 2008. Una vasta campagna \u00e8 stata lanciata sul social network Facebook per propagare il boicottaggio delle imprese americane che sostengono l'operazione militare israeliana nella Striscia di Gaza. Gli organizzatori della campagna sostenevano che se i musulmani di tutto il mondo avessero boicottato i prodotti americani, l'economia statunitense avrebbe perso $ 8,6 miliardi al mese. La campagna di boicottaggio non sembra aver riscontrato un grande successo.\nGli abitanti di Rafah si sono preoccupati fin dall'inizio dell'operazione Piombo Fuso per il rallentamento economico che potrebbe derivare dai danni causati ai tunnel usati per il contrabbando di armi con l'Egitto. Le gallerie sono state infatti una fonte di prosperit\u00e0 per la citt\u00e0 di Gaza negli ultimi due anni, e ora c'\u00e8 grande preoccupazione che le future disposizioni in materia di sicurezza limitino il loro uso. \u00c8 stato affermato che il reddito creato grazie al contrabbando attraverso i tunnel era di circa $ 30 milioni l'anno fino al 2006 e ha raggiunto $ 650 milioni il primo anno in cui Hamas \u00e8 salito al potere.\nBlocco economico imposto dallo Stato di Israele.\nAprile 2009: Una parte della merce acquistata dai mercanti di Gaza viene trattenuta in magazzini controllati da Israele. Il numero dei beni trattenuti dallo Stato ebraico ha recentemente raggiunto i 1.757 contenitori per un valore di circa $ 100 milioni. Oltre Israele, anche l'Egitto \u00e8 in parte responsabile ad aggravare la situazione economica dei palestinesi. Le autorit\u00e0 egiziane organizzano a Rafah vendite all'asta di beni sequestrati sul territorio egiziano nella parte palestinese della frontiera. Spesso i commercianti egiziani sono la fonte del contrabbando di merci, e a rimettere sono i mercanti palestinesi che pagano per merci che non riceveranno mai.\nIl 1\u00ba giugno 2010, il presidente egiziano Hosni Mubarak, in risposta diretta agli eventi per quanto riguarda l'incidente della Freedom Flotilla di Gaza, ha aperto il Valico di Rafah a tempo indeterminato. Come risultato, i camion di aiuti sono entrati a Gaza per tutta la mattinata seguente, inoltre sono stati fatti entrare generatori di energia trasportati dalla Mezzaluna Rossa egiziana, e centinaia di abitanti di Gaza che si trovavano in Egitto.\nReligione.\nIl 99,3% della popolazione \u00e8 musulmano; lo 0,7% \u00e8 invece cristiano."}
{"id": "1340361", "revid": "228587", "url": "https://it.wikipedia.org/wiki?curid=1340361", "title": "Chiesa del Santo Sepolcro", "text": ""}
{"id": "1340363", "revid": "124123", "url": "https://it.wikipedia.org/wiki?curid=1340363", "title": "Clement Lindley Wragge", "text": "Biografia.\nDopo la formazione come giurista Wragge divenne meteorologo, vinse la medaglia d'oro della Scottish Meteorological Society. \nFece numerosissimi viaggi e in et\u00e0 avanzata divenne un affermato esperto dell'Australia, India e isole del Pacifico."}
{"id": "1340366", "revid": "1543377", "url": "https://it.wikipedia.org/wiki?curid=1340366", "title": "Basilica del Santo Sepolcro", "text": "La basilica del Santo Sepolcro (in ebraico \u05db\u05e0\u05e1\u05d9\u05d9\u05ea \u05d4\u05e7\u05d1\u05e8 - \"Cnesiat HaChever\", ovvero \"Chiesa della Tomba\"; , ossia \"Chiesa della Resurrezione\"), chiamata anche la Chiesa della Resurrezione (\u039d\u03b1\u03cc\u03c2 \u03c4\u03b7\u03c2 \u0391\u03bd\u03b1\u03c3\u03c4\u03ac\u03c3\u03b5\u03c9\u03c2, \"Na\u00f2s tis Anast\u00e0seos\" in greco e \u054d\u0578\u0582\u0580\u0562 \u0540\u0561\u0580\u0578\u0582\u0569\u0575\u0561\u0576 \u057f\u0561\u0573\u0561\u0580, \"Surp Harut'yan tachar\" in armeno dai cristiani ortodossi), si tratta di una delle pi\u00f9 importanti chiese cristiane di tutto il mondo essendo costruita sul luogo che la tradizione indica come quello della crocifissione, unzione, sepoltura e resurrezione di Ges\u00f9. Secondo la tradizione ortodossa, ogni anno, a mezzogiorno, durante la celebrazione del Sabato Santo della Pasqua ortodossa, vi si ripete il \u00abmiracolo del Fuoco Santo\u00bb.\nSituata a Gerusalemme, \u00e8 ricompresa all'interno delle mura della Citt\u00e0 Vecchia, al termine della Via Dolorosa, e ingloba sia quella che \u00e8 ritenuta la \u00abcollina del Golgota\u00bb, luogo della crocifissione, sia il sepolcro scavato nella roccia, dove il Nuovo Testamento riferisce che Ges\u00f9 fu sepolto. Oggi \u00e8 la sede del Patriarcato greco-ortodosso di Gerusalemme, il quale, al centro della chiesa, vi ha il proprio \"Katholikon\", ossia la propria cattedrale, e la propria cattedra.\nLa Chiesa del Santo Sepolcro \u00e8 una delle mete principali e irrinunciabili dei pellegrini che visitano la Terra Santa, insieme con la basilica dell'Annunciazione di Nazareth e la basilica della Nativit\u00e0 di Betlemme. Ma, a differenza di queste ultime, il Santo Sepolcro \u00e8 l'unico luogo della cui esistenza si possiedono prove archeologiche risalenti ad appena un centinaio d'anni dopo la morte di Ges\u00f9.\nFormalmente \u00e8 anche la sede del Patriarcato di Gerusalemme dei Latini; tuttavia il Patriarca cattolico latino non ha la libert\u00e0 di celebrare se non negli spazi e nei tempi assegnati nel 1852 dallo Statu Quo alla Custodia di Terra Santa e secondo gli accordi con la stessa comunit\u00e0 monastica. Il Patriarca latino quindi risiede effettivamente in una sede presso la concattedrale del Santissimo Nome di Ges\u00f9, chiesa principale della diocesi e \"chiesa madre\", dove egli ha la propria cattedra e celebra normalmente.\nAutenticit\u00e0.\nSia Eusebio di Cesarea sia Socrate Scolastico scrissero che la tomba di Ges\u00f9 era in origine un luogo di venerazione per la comunit\u00e0 cristiana di Gerusalemme, che fece memoria della sua localizzazione anche quando il sito venne coperto dal tempio di Adriano. In particolare, Eusebio nota che la scoperta della tomba \"permise a tutti quelli che arrivarono di testimoniare la vista di una chiara e visibile prova delle meraviglie di cui quel luogo era stato un tempo teatro\".\nL'archeologo Martin Biddle dell'Universit\u00e0 di Oxford ha ipotizzato che questa \"chiara e visibile prova\" potrebbero essere stati dei graffiti con scritte come \"Questa \u00e8 la tomba di Cristo\", incisi nella roccia dai pellegrini cristiani prima della costruzione del tempio romano. Dall'epoca della sua costruzione nel 335, e nonostante i numerosi ammodernamenti, la chiesa del Santo Sepolcro \u00e8 stata venerata come il luogo autentico della crocifissione e sepoltura di Ges\u00f9.\nNel XIX secolo, diversi studiosi discussero l'ipotesi che il luogo in cui fu edificata la chiesa fosse il vero luogo della crocifissione e sepoltura di Ges\u00f9. Essi ragionarono sul fatto che l'edificio fosse all'interno delle mura cittadine, mentre i primi resoconti (\"ad esempio:\" Ebrei 13,12) descrivevano questi eventi come avvenuti fuori delle mura. Studi successivi hanno invece confermato che il sito era in effetti al di fuori delle mura cittadine all'epoca della crocifissione. La cerchia muraria della citt\u00e0 di Gerusalemme venne ingrandita da Erode Agrippa nel 41\u201344, e solo allora incluse il sito del Santo Sepolcro (e venne costruito il giardino circostante, menzionato nella Bibbia).\n Il giorno seguente al suo arrivo a Gerusalemme, il generale britannico Charles George Gordon identific\u00f2 una tomba scavata nella roccia, posta in un'area coltivata al di fuori delle mura, come luogo pi\u00f9 probabile per la sepoltura di Ges\u00f9. Questo luogo viene solitamente indicato come \"Tomba del Giardino\", per distinguerlo dal Santo Sepolcro, ed \u00e8 ancora un popolare luogo di pellegrinaggio per quelli (solitamente i protestanti) che dubitano dell'autenticit\u00e0 dell'Anastasi e/o non hanno il permesso di tenere funzioni religiose nella chiesa.\nStoria.\nPrima della basilica.\nIl luogo del Santo sepolcro, originariamente la tomba vuota di Ges\u00f9, fu sempre oggetto di venerazione da parte dei cristiani. .\nNel 135 l'esercito romano represse la lunga rivolta di Bar Kokhba (132\u2013135). Per punire gli ebrei, l'imperatore Adriano ordin\u00f2 la distruzione di Gerusalemme, facendo radere al suolo anche i luoghi pi\u00f9 sacri per gli ebrei. Gerusalemme fu ricostruita come Aelia Capitolina, mentre sui luoghi sacri vennero eretti templi pagani. Uno solo di questi fu costruito fuori dalle mura della citt\u00e0, in mezzo a un cimitero. Dal momento che mai un ebreo si sarebbe recato a pregare in una zona funeraria, il luogo non poteva che essere, dunque, il punto principale di ritrovo per i cristiani, cio\u00e8 il luogo dove essi si ritrovavano per fare memoria di Ges\u00f9.I romani ricoprirono il sito di terra; sopra Traiano fece edificare un tempio dedicato a Venere.\nLa basilica costantiniana.\nAl Concilio di Nicea del 325, il vescovo di Gerusalemme, Macario, invit\u00f2 l'imperatore Costantino a distruggere i templi pagani nella Citt\u00e0 Santa. Costantino ordin\u00f2 che il luogo sacro venisse riportato alla luce (325-326) e ordin\u00f2 a Macario di costruire una chiesa su quel luogo. Venne costruita cos\u00ec la basilica costantiniana.Socrate Scolastico (nato nel 380), nella sua \"Storia Ecclesiastica\" d\u00e0 una descrizione completa della scoperta (che venne ripresa in seguito da Sozomeno e da Teodoreto) che enfatizza il ruolo esercitato negli scavi e nella costruzione del nuovo tempio dalla madre di Costantino I, Elena, alla quale \u00e8 attribuita anche la riscoperta della Vera croce.\nLa basilica di Costantino fu costruita attorno alla collina della crocifissione, ed era in realt\u00e0 composta da tre edifici collegati fra di loro e costruiti sopra tre differenti luoghi santi:\nL\"anastasis\" e il \"martyrium\" vennero inaugurati il 14 settembre del 335, in occasione della festa dell\"Esaltazione della Croce\". La roccia circostante venne scavata e la tomba venne inglobata in una struttura chiamata \"edicola\" (in latino \"aediculum\", piccolo edificio) o \"kouvoulkion\" (in greco, sacrario) al centro della rotonda. La cupola della rotonda venne completata alla fine del IV secolo, sostituendo un deambulatorio che anticamente circondava il Sepolcro.\nIl nuovo edificio venne danneggiato dal fuoco nel 614 quando i persiani di Cosroe II invasero Gerusalemme e si impossessarono della Vera Croce. Nel 630 l'imperatore bizantino Eraclio marci\u00f2 trionfalmente in Gerusalemme, poi fece ricostruire la chiesa del Santo Sepolcro e port\u00f2 la Vera Croce a Costantinopoli. Sotto i musulmani, il luogo rimase una chiesa cristiana. \nNel 638, l'arrivo dei conquistatori arabi non comport\u00f2 modifiche particolari nel santuario e sotto il dominio musulmano esso rimase una chiesa cristiana.\nLe prime leggi musulmane proteggevano i diversi luoghi cristiani della citt\u00e0 e in particolare il Santo Sepolcro. Essi vietarono in particolare la loro distruzione e il loro utilizzo come abitazioni. Ecco come il patriarca di Alessandria, Eutichio descrive gli avvenimenti relativi alla conquista araba:\n\u00abIl Califfo Omar ed i suoi generali partirono dalla Siria verso Gerusalemme per assediare la citt\u00e0. Il patriarca di Gerusalemme Sofronio si rec\u00f2 da Omar, il quale concesse la sua protezione agli abitanti di Gerusalemme nei termini di una lettera consegnata a quel patriarca. Omar garant\u00ec la salvaguardia dei cristiani e diede ordine ai suoi uomini di non distruggere quei luoghi n\u00e9 di utilizzarli come abitazione.\u00bb\nLa descrizione di Eutichio aggiunge che Omar visit\u00f2 la chiesa della Resurrezione e si ferm\u00f2 per sedersi sotto il suo porticato, ma al momento della preghiera si allontan\u00f2 dalla chiesa e recit\u00f2 fuori la sua preghiera. Egli temeva che pregando all'interno, le generazioni future avrebbero potuto interpretare il gesto come pretesto per trasformare la chiesa in moschea. Eutichio aggiunge inoltre che Omar aveva emesso un decreto che vietava ai musulmani di riunirsi nel luogo per pregare.\nLa seconda chiesa fu distrutta da un terremoto nel 746.\nAll'inizio del IX secolo un violento sisma abbatt\u00e9 la cupola dell\"Anastasis\" e il restauro ebbe luogo nell'810 da parte del patriarca Tommaso.\nNel 966, durante una rivolta, fu appiccato il fuoco alle porte e ai tetti, che andarono distrutti. Alla fine del X, o agli inizi dell'XI secolo, giunsero a Gerusalemme alcuni pellegrini, secondo la tradizione in numero di due, che al loro ritorno portarono delle reliquie del Santo Sepolcro; giunti in Italia si fermarono sull'Appennino centrale, a poca distanza dalle sorgenti del fiume Tevere, e qui si ritirarono a vita eremitica, custodendo le preziose reliquie. Da questa esperienza avrebbe avuto origine un monastero, documentato dal 1012 e dedicato al Santo Sepolcro, attorno al quale poi sorse un centro abitato, l'odierna citt\u00e0 di Sansepolcro, unica al mondo a trarre nome dalla tomba di Cristo.\nA Gerusalemme, il 18 ottobre 1009 l'edificio originale venne distrutto completamente dall'Imam-Califfo fatimide al-Hakim bi-Amr Allah, che sradic\u00f2 la chiesa fino alle fondamenta. L'edicola, i muri orientale e occidentale e il tetto della tomba scavata nella roccia vennero distrutti o danneggiati (le cronache dell'epoca sono discordanti), soltanto i muri nord e sud vennero protetti da ulteriori danni dalle macerie.\nLa ricostruzione crociata.\nNel 1048, a seguito di un accordo tra Il Cairo e Costantinopoli, una serie di piccole cappelle venne eretta sul sito da parte dell'imperatore Costantino IX. I lavori dovettero seguire le rigide condizioni imposte dall'Imamato fatimide. I siti ricostruiti vennero conquistati dai cavalieri della prima crociata il 15 luglio 1099. Subito dopo la Presa di Gerusalemme, Goffredo e Re Baldovino fecero incidere sopra la porta del Santo Sepolcro la frase: \u201cPraepotens Genuensium Praesidium\u201d, a ricordo dell'eccezionale impresa dei Genovesi nella conquista della Citt\u00e0 Santa.\nLa prima crociata venne raffigurata come un \u00abpellegrinaggio armato\u00bb, per cui nessun crociato poteva considerare completo il viaggio senza aver pregato come pellegrino sul Santo Sepolcro. Il capo dei crociati, Goffredo di Buglione, che divenne il primo monarca crociato di Gerusalemme, decise che non avrebbe usato il titolo di \"re\", e si dichiar\u00f2 \"Advocatus Sancti Sepulchri\", \"Protettore (o Difensore) del Santo Sepolcro\". Il cronista Guglielmo di Tiro, riporta la data della ricostruzione a met\u00e0 del XII secolo, quando i crociati incominciarono a restaurare la chiesa in stile romanico e vi affiancarono un campanile. Questi rinnovamenti unificarono i luoghi santi e vennero completati durante il regno della regina Melisenda, nel 1149; il 15 luglio di quell'anno il patriarca Fulcherio di Angoul\u00eame procedette alla dedicazione della basilica, che divenne la cattedrale dei primi patriarchi latini e fu anche sede dello \"scriptorium\" del regno.\nLa chiesa, assieme al resto della citt\u00e0, fu presa da Saladino nel 1187, anche se il trattato firmato dopo la terza crociata consent\u00ec ai pellegrini cristiani di continuare a visitare il sito. L'imperatore Federico II di Svevia riconquist\u00f2 la citt\u00e0 e la chiesa con un trattato del XIII secolo, quando egli stesso era stato scomunicato dal papa, con il curioso risultato che la chiesa pi\u00f9 sacra della Cristianit\u00e0 si trov\u00f2 sotto interdetto. Sia la citt\u00e0 sia la chiesa vennero conquistate e pesantemente saccheggiate dall'impero corasmio (Khwarezmshah) nel 1244.\nLa basilica del Santo Sepolcro fu di ispirazione per altre chiese in Europa, spesso a pianta circolare. Costruzioni ispirate al Santo Sepolcro furono, tra le altre, in primis il Tempio di San Giovanni al Sepolcro di Brindisi, il Battistero di Pisa, il Battistero di Firenze, il Duomo Vecchio di Brescia, la basilica del Sepolcro a Bologna, Chiesa di San Girolamo a Reggio Emilia, e la Chiesa di San Pietro in Consavia ad Asti.\nI frati francescani la rinnovarono ulteriormente nel 1555, essendo stata trascurata nonostante l'afflusso di un sempre maggior numero di pellegrini. Un nuovo incendio danneggi\u00f2 gravemente la struttura nel 1808, provocando il crollo della cupola della rotonda e la distruzione delle decorazioni esterne dell'edicola. L'esterno della rotonda e dell'edicola vennero ricostruiti nel 1809-1810 dall'architetto Komminos di Mitilene, nello stile barocco turco dell'epoca. Il fuoco non raggiunse l'interno dell'edicola: le decorazioni in marmo della tomba, risalenti al restauro del 1555, rimasero intatte. Nel 1840, durante un nuovo incendio, decine di pellegrini vennero calpestati a morte. La cupola attuale risale al 1870. Un grande restauro moderno ebbe inizio nel 1959, comprendente anche il restauro della cupola nel 1994-1997.\nCol passare degli anni, il rivestimento in marmo rosso applicato all'edicola da Komminos inizi\u00f2 a deteriorarsi e a staccarsi dalla struttura sottostante. Dal 1947 venne tenuto in posizione da un'impalcatura in travi di ferro installata dal Mandato britannico; dopo che l'edificio venne dichiarato inagibile dal Dipartimento israeliano per le antichit\u00e0, esso fu restaurato tra il 2016 e il 2017 e l'impalcatura, di conseguenza, rimossa.\nDal 1852: lo \u00abStatus quo\u00bb.\nNel 1847 papa Pio IX ristabil\u00ec a Gerusalemme il patriarcato di Gerusalemme dei Latini ed eresse la basilica del Santo Sepolcro a cattedrale patriarcale, tuttavia nel 1852 fu emanato un decreto ottomano (conosciuto in Occidente come \"Statu Quo\") per porre fine ai violenti dissidi soprattutto tra la Chiesa ortodossa greca e la Chiesa cattolica, rappresentata dalla Custodia di Terra Santa dell'ordine francescano. Il decreto, tuttora in vigore, ripristin\u00f2 la situazione risalente al 1767, tenendo conto degli ulteriori diritti acquisiti anche da altre comunit\u00e0 cristiane, quali la Chiesa apostolica armena, la Chiesa ortodossa copta e la Chiesa ortodossa siriaca. Esso assegn\u00f2 la basilica quasi interamente ai greci ortodossi, il cui Patriarca vi ha infatti tutt'oggi la cattedra e il \"katholikon\", regolando altres\u00ec tempi e luoghi di adorazione e celebrazione per ogni Chiesa. Dal XII secolo le famiglie palestinesi musulmane \"Nusayba\" e \"Ghudayya\", incaricate dal Saladino in quanto neutrali, sono custodi della chiave dell'unico portone di ingresso, sul quale nessuna Chiesa ha diritto.\nIl 25 febbraio 2018, davanti alle porte chiuse della basilica del Santo Sepolcro, il patriarca greco ortodosso di Gerusalemme Teofilo III legge un comunicato congiunto delle chiese greca ortodossa, cattolica e armena, annunciando che sono state chiuse per protestare contro la decisione delle autorit\u00e0 municipali di Gerusalemme di cambiare lo \"Statu Quo\" della citt\u00e0, annullando l'esenzione d'imposta delle chiese cristiane e introducendo una proposta di legge per poter espropriare dei terreni e degli immobili a loro appartenenti, e accusa le autorit\u00e0 israeliane di praticare la discriminazione e il razzismo contro i cristiani. A partire dal 28 febbraio il comune di Gerusalemme sospende la richiesta di tasse e la proposta di legge in discussione alla Knesset sulle propriet\u00e0 delle chiese \u00e8 congelata.\nDescrizione.\nPianta.\n Edicola del Santo Sepolcro Catholicon Rotonda dell'Anastasi Pietra dell'Unzione Cappella giacobita Tomba di Giuseppe di Arimatea Cappella copta Presbiterio latino Altare di Santa Maria Maddalena Cappella francescana dell'Apparizione di Ges\u00f9 alla madre\n Guardiania musulmana Facciata - ingresso alla basilica Cappella francescana dell'Agonia della Vergine Calvario latino Calvario greco Altare dei Chiodi della Croce Altare della Stabat Mater Altare della Crocifissione Presbiterio greco Archi della Vergine Maria Santa Prigione Cappella di San Longino Cappella del sorteggio della veste di Ges\u00f9 Cappella della derisione di Ges\u00f9 Cappella di Sant'Elena Cappella dell'Invenzione della Vera Croce Cappella di San Vardan Antica cava\nEsterno.\nL'ingresso alla chiesa avviene tramite una singola porta nel transetto sud. La chiave dell'ingresso viene custodita, per mantenere la pace tra le varie fazioni cristiane, dalla famiglia musulmana Joudeh Al Ghudaya, che ne mantiene la custodia fin da 1182, quando le fu affidata dal Saladino. Nel XVIII secolo le autorit\u00e0 ottomane incaricarono la famiglia Nuseibeh di aiutare la famiglia Joudeh nel suo compito. Oggi la famiglia Nuseibeh svolge la mansione di aprire e chiudere la porta giornalmente. Il 20 giugno 1999, tutte le denominazioni cristiane che dividono il controllo della chiesa concordarono sulla decisione di realizzare una nuova uscita per la chiesa. Non si ha notizia che questa porta sia stata completata.\nLa facciata del transetto, con paramento murario in blocchi di pietra, \u00e8 suddivisa in due fasce da un cornicione: nella fascia inferiore vi sono due archi a tutto sesto con, all'interno dell'arco di sinistra, il portale d'ingresso; anche nella fascia superiore vi sono due archi ogivali, al centro di ognuno dei quali si apre una monofora. Appoggiata alla monofora destra \u00e8 la cosiddetta \"Scala inamovibile\", una scala a pioli di legno in loco dal 1854, simbolo dello Statu Quo.\nAlla sinistra della facciata, si eleva la torre campanaria, di poco pi\u00f9 alta rispetto al transetto. Essa \u00e8 a pianta quadrata e, alla sua base, si trova una cappella absidata officiata dalla chiesa ortodossa greca. La cella campanaria si apre verso l'esterno con una bifora ogivale su ognuno dei quattro lati.\nAlla destra della facciata, preceduta da una scalinata, vi \u00e8 la \"Cappella della Madonna Addolorata\" o \"Cappella dei Franchi\", antico ingresso alla cappella del Calvario. A pianta quadrata, \u00e8 coperta con una cupoletta poggiante su un basso tamburo privo di aperture, e nelle sue pareti si aprono due grandi monofore ogivali che danno luce all'interno.\nInterno.\nAppena oltre l'ingresso si trova la \"Pietra dell'Unzione\", che \u00e8 ritenuta il luogo dove il corpo di Ges\u00f9 venne preparato per la sepoltura. A sinistra (a ovest), si trova la \"Rotonda dell'Anastasi\", sotto la pi\u00f9 grande delle due cupole della chiesa, al centro della quale \u00e8 posta l\"Edicola del Santo Sepolcro\". In base allo Statu Quo, le Chiese ortodossa, cattolica e armena hanno diritto di accesso all'interno della tomba, e tutte e tre le comunit\u00e0 vi celebrano quotidianamente la Messa. Viene usata inoltre per altre cerimonie in occasioni speciali, come la cerimonia del \"Fuoco santo\" che si tiene nel sabato santo, celebrata dal Patriarca greco-ortodosso di Gerusalemme. A ridosso della parte posteriore dell'edicola, all'interno di una cappella costruita con una struttura in ferro su una base semicircolare in pietra, si trova l'altare usato dalla Chiesa ortodossa copta. Oltre a questa, sul retro della rotonda, si trova una cappella in stile grezzo che si crede sia la tomba di Giuseppe di Arimatea, nella quale la Chiesa ortodossa siriaca celebra la sua liturgia nelle domeniche. A destra del sepolcro, sul lato sud-orientale della rotonda, si trova la cappella dell'Apparizione, riservata all'uso della Chiesa cattolica.\nSul lato est opposto alla rotonda si trova la struttura, risalente alle Crociate, che ospita l'altare principale della chiesa, oggi il \"Catholicon\" greco-ortodosso. Il \"Catholicon\" \u00e8 ricavato nella crociera e nell'abside della basilica crociata ed \u00e8 delimitato da alte mura marmoree; la navata \u00e8 coperta con una cupola la cui superficie interna \u00e8 interamente ricoperta con un mosaico raffigurante \"Ges\u00f9 Pantocratore\". Al di sotto della cupola, vi \u00e8 il \"compas\", un omphalos un tempo ritenuto essere il centro del mondo. Il presbiterio del \"Catholicon\" occupa interamente l'abside ed \u00e8 diviso dallo spazio riservato ai fedeli tramite un'alta iconostasi marmorea. Essa \u00e8 costituita da sette archi a tutto sesto poggianti su esili pilastri, con i due centrali tortili. Nello spazio antistante l'iconostasi, si trovano due troni barocchi in marmi policromi, uno riservato al patriarca, l'altro ai celebranti vescovi in visita alla basilica.\nNel transetto di sinistra, di fianco all'ingresso della basilica, sopraelevata rispetto al resto della chiesa e raggiungibile tramite una stretta scalinata, si trova la \"Cappella del Calvario\", o \"Golgota\", ritenuta essere il luogo della crocifissione di Ges\u00f9. La cappella, la parte pi\u00f9 decorata di tutta la chiesa, \u00e8 a due navate separate da due arcate a tutto sesto e coperte con volta a crociera decorata a mosaico. Nella navata di destra, anche detta \"Calvario latino\" essendo officiata dai cattolici, si trova l'altare dei Chiodi della Croce; alla sua sinistra, vi \u00e8 l'altare della Stabat Mater. Nella navata di sinistra, anche detta \"Calvario greco\" essendo officiata dalla chiesa greco-ortodossa, si trova l'altare che sorge sul luogo ritenuto quello in cui Ges\u00f9 venne crocifisso.\nSul transetto di destra, invece, si affaccia la \"cappella dell'Apparizione di Ges\u00f9 alla madre\", affidata ai Ordine dei Frati Minori. Restaurata con arredi moderni dopo il Concilio Vaticano II, \u00e8 a navata unica terminante con abside semicircolare. Nell'ambulacro d'ingresso alla cappella, si trova l\"altare di Santa Maria Maddalena\", anch'esso officiato dai cattolici, con bassorilievo bronzeo raffigurante \"Maria Maddalena incontra Ges\u00f9 risorto\".\nA est del deambulatorio, lungo il quale si aprono tre cappelle radiali semicircolari dedicate a San Longino, al sorteggio della veste di Ges\u00f9 e alla derisione di Ges\u00f9, si trova, a una quota pi\u00f9 bassa, la \"cappella di Sant'Elena\", officiata dalla chiesa ortodossa armena. A tre navate e con cupola poggiante su tamburo, il suo altare \u00e8 situato al disotto di un ciborio marmoreo. Dalla navata di destra si accede alla cattolica \"cappella dell'Invenzione della Santa Croce\", ritenuta il luogo dove venne ritrovata la Vera Croce. Dalla cappella di Sant'Elena si accede, attraverso una ex cava, alla \"cappella di San Vardan\", non visitabile.\nOrgani.\nLa Chiesa cattolica latina, rappresentata dall\u2019Ordine francescano, \u00e8 la sola, fra le confessioni presenti al Santo Sepolcro, a utilizzare uno strumento musicale vero e proprio per la sua liturgia, a parte le campane adoperate dagli armeni, e lo ximandro impiegato dai greci ortodossi. Gli organi a canne presenti all'interno della basilica sono dunque utilizzati solo per le liturgie dei latini.\nL'organo maggiore si articola in due corpi: quello maggiore, corrispondente all'organo Rieger realizzato nel 1982, si trova nel matroneo della Rotonda dell'Anastasi; quello corale, rifacimento di Rieger del 2014-2015 dell'organo Tamburini \"opus 579\" del 1969, \u00e8 situato davanti all'altare di Santa Maria Maddalena. \u00c8 a trasmissione elettrica e dispone di 54 registri; la sua consolle, fissa indipendente, \u00e8 collocata sulla cantoria sul lato nord della Rotonda, ed ha due tastiere e pedaliera.\nNella cappella del Calvario Latino vi \u00e8 un organo positivo opera della ditta Rieger, risalente al 2016; \u00e8 a trasmissione meccanica ed ha 5 registri su due manuali, senza pedaliera."}
{"id": "1340369", "revid": "466539", "url": "https://it.wikipedia.org/wiki?curid=1340369", "title": "Mathieu Dumas", "text": "Biografia.\nRampollo di una nobile famiglia della Linguadoca, entr\u00f2 nei ranghi dell'esercito nel 1773 come sottotenente nel reggimento di M\u00e9doc. Nel 1780 si imbarc\u00f2 a Brest in qualit\u00e0 di aiutante di campo del conte di Rochambeau, comandante delle forze francesi inviate in appoggio ai coloni americani durante la Guerra d'indipendenza americana.\nPer tutta la guerra fu impegnato presso il quartier generale di George Washington e, dopo la vittoria di Yorktown e la fine del conflitto, fu promosso maggiore e inviato all'ambasciata francese di Costantinopoli come \"attach\u00e9\" militare con compiti di \"intelligence\". Dopo due anni di attivit\u00e0 diplomatica present\u00f2 a Parigi un rapporto sulle installazioni militari turche della Morea, dell'Attica, del Negroponte, e dell'isola di Creta. Un'analisi cos\u00ec dettagliata e minuziosa non la possedeva nessun'altra potenza europea.\nAllo scoppio della rivolta nei Paesi Bassi contro l'Austria venne incaricato di recarsi in Germania e fare rapporto sulle truppe che il re di Prussia avrebbe dispiegato per reprimere l'insurrezione. Successivamente raggiunse il governo rivoluzionario olandese per stabilire le loro possibilit\u00e0 di resistenza. Si trovava ancora ad Amsterdam all'arrivo delle truppe prussiane. Poco dopo la fine della missione fu nominato colonnello.\nNel 1791 l'Assemblea Costituente gli affid\u00f2 il comando del reggimento che avrebbe dovuto riportare a Parigi Luigi XVI e Maria Antonietta fermati a Varennes mentre cercavano di riparare in Austria. Subito dopo gli fu assegnato il comando in seconda della divisione di Metz ma rimase poco nella capitale della Lorena perch\u00e9 fu eletto all'Assemblea Nazionale.\nDa sempre di idee liberali e deciso riformista sedette tra i banchi del partito costituzionale di cui fu nominato presidente. Difese i diritti della libert\u00e0 personale, chiese l'amnistia per gli ufficiali dell'esercito che erano emigrati e la loro reintegrazione nell'esercito, si oppose alla dichiarazione di guerra e si schier\u00f2 dalla parte di La Fayette accusato di tradimento dai Giacobini.\nScaduto il suo mandato all'assemblea, ed entrato nelle mire del Terrore, si trasfer\u00ec in Inghilterra ma fu costretto a tornare in Francia per cercare di salvare il padre che era finito nelle mani della giustizia rivoluzionaria. Ma anche lui, per le sue origini nobili, venne indagato e poi condannato a morte e quindi dovette nuovamente scappare e riparare in Svizzera.\nRientrato in Francia dopo il 9 Termidoro, quando un colpo di Stato mise fine al terrore di Robespierre, fu nuovamente eletto all'assemblea per il dipartimento Seine-et-Oise per il partito moderato in qualit\u00e0 di membro del Consiglio degli Anziani. Ma il nuovo colpo di Stato del 18 fruttidoro e il decreto di proscrizione lo costrinsero ad emigrare ad Amburgo. In questi due anni d'esilio cominci\u00f2 a scrivere \"R\u00e9cits de Ev\u00e9nements militaires\", un giornale ragionato degli eventi che porteranno alla guerra in Germania e in Italia. Con il colpo di Stato del 18 brumaio da parte di Napoleone, Dumas venne richiamato in Francia e gli fu offerta la prefettura di Bordeaux ma lui rifiut\u00f2 e chiese di essere reintegrato nell'esercito. La sua richiesta fu accolta e con il grado di generale di brigata ebbe l'incarico di prendersi cura della formazione dei nuovi ufficiali poi divenne capo di stato maggiore dell'armata della riserva di Digione che poi fu mandata a combattere a Marengo. Senza Dumas per\u00f2 perch\u00e9 lui era dovuto rimanere in Francia ad organizzare una nuova armata di riserva che diverr\u00e0 l\"'Armata dei Grigioni\" sotto il comando del generale Macdonald. Dopo questi successi organizzativi fu appuntato come consigliere di stato.\nDopo la rottura del Trattato di Amiens, come capo di stato maggiore del campo di Bruges comandato dal maresciallo Davout, fu mandato ad organizzare i preparativi di imbarco per l'invasione dell'Inghilterra. Successivamente come aiuto maggiore generale venne accreditato presso il quartier generale della Grande Armata e partecip\u00f2 come responsabile della logistica, alle campagne di Ulma e di Austerlitz. Dopo la Pace di Presburgo, Napoleone gli affid\u00f2 il compito di prendere possesso delle province dell'Illiria. Quando Giuseppe Bonaparte sal\u00ec sul trono di Napoli, Dumas fu scelto come ciambellano del re e nominato ministro della guerra del Regno di Napoli. Col passaggio di Giuseppe Bonaparte al trono di Spagna, Dumas ottenne dall'imperatore di rientrare al quartier generale imperiale.\nAlla notizia dell'invasione della Baviera da parte delle truppe austriache, Napoleone lo incaric\u00f2 di mobilitare tutte le truppe francesi di stanza nel sud e nel nord della Francia e di raggiungerlo sul Danubio. Poche settimane pi\u00f9 tardi era al suo posto di combattimento durante la battaglia di Essling. Dopo la vittoria francese, fu poi Dumas ad occuparsi di redigere l'armistizio che port\u00f2 poi alla Pace di Vienna e a vigilare che l'Austria ne rispettasse tutte le clausole. Rientrato in Francia nel 1810 fu nominato conte dell'impero e gran ufficiale della Legion d'onore e assegnato direttore al reclutamento e al controllo amministrativo dell'esercito imperiale.\nPrese parte anche alla Campagna di Russia ma una volta a Mosca venne colto da malore e solo per miracolo riusc\u00ec a sopravvivere alla disastrosa ritirata napoleonica e ad arrivare sano e salvo ai confini della Prussia. Ripreso il suo posto come capo dell'amministrazione dell'esercito assistette alle battaglie di Lutzen e di Bautzen. Cadde poi in disgrazia con Napoleone, dopo il fallimento dell'incontro di Dresda con Metternich, per aver espresso francamente la sua opinione e cio\u00e8 che l'imperatore aveva sbagliato a non accettare l'armistizio. Dumas aveva ragione perch\u00e9 poco dopo Napoleone fu sconfitto a Lipsia che fu l'inizio della sua fine. Dumas, che era rimasto a Dresda a combattere, fu preso prigioniero e liberato solo a pace conclusa.\nA Parigi la nuova amministrazione borbonica lo accolse con entusiasmo e lo incaric\u00f2 di occuparsi della liquidazione delle spese di guerra e lo nomin\u00f2 ministro della marina. Fu anche elevato al rango di Gran Croce della Legion d'onore. Al rientro di Napoleone a Parigi, Dumas si volle chiamare fuori dal ritorno dell'imperatore. Ma Giuseppe Bonaparte, grande ammiratore di Dumas, insistette perch\u00e9 Dumas si facesse ricevere di nuovo dal fratello che lo accolse con calore anche se non volle reintegrarlo nel suo stato maggiore ma gli affid\u00f2 il compito di riorganizzare la Guardia imperiale. Tra il caos dei cento giorni e il ritorno definitivo dei Borboni, il generale Dumas si ritir\u00f2 a vita privata.\nDa pensionato riprese la penna per raccontare tutti gli avvenimenti politici e militari ai quali aveva assistito. Ne nacque un'opera monumentale in 19 volumi dal titolo \"Pr\u00e9cis des \u00c9v\u00e9nements Militaires\" che copriva tutto il periodo che andava dal 1798 al 1807 e che tuttavia fu costretto a interrompere lasciando inediti gli anni dal 1807 al 1815 per una grave malattia agli occhi.\nNel 1818 venne per\u00f2 richiamato alla vita pubblica come membro del Consiglio di Stato e nel 1828 eletto deputato per il I \"arrondissement\" di Parigi. E ancora insieme all'amico La Fayette si incaric\u00f2 di riorganizzare le guardie reali e infine rientr\u00f2 al Consiglio di Stato come presidente del comitato della guerra. Sebbene negli ultimi anni della sua vita fosse impegnatissimo con gli affari dello stato trov\u00f2 il tempo di scrivere \"Souvenirs\", una brillante raccolta di aneddoti sulla sua carriera politica e militare.\nDumas mor\u00ec nel 1837 e venne inumato nel Cimitero del Calvaire, a Parigi."}
{"id": "1340371", "revid": "62748", "url": "https://it.wikipedia.org/wiki?curid=1340371", "title": "Allerdale", "text": "Allerdale \u00e8 un borough della Cumbria, Inghilterra, Regno Unito, con sede a Workington.\nIl distretto fu creato con il Local Government Act 1972, il 1\u00ba aprile 1974 dalla fusione del borough di Workington con i distretti urbani di Maryport, Cockermouth e Keswick, con il distretto rurale di Cockermouth e con il distretto rurale di Wigton."}
{"id": "1340372", "revid": "119715217", "url": "https://it.wikipedia.org/wiki?curid=1340372", "title": "Mogontiacum", "text": "Mogontiacum era il nome della fortezza legionaria e della citt\u00e0 che vi sorse attorno, divenendo la capitale della provincia romana della Germania superiore; corrisponde all'odierna citt\u00e0 tedesca di Magonza.\nLa fortezza, che aveva la funzione di controllare le trib\u00f9 germaniche dei Catti, dei Mattiaci e dei Vangioni, fu fondata probabilmente nel 13-11 a.C. come accampamento (\"castrum\") per l'esercito romano di Druso maggiore impegnato nella campagna di conquista della Germania. Ospit\u00f2 fino a due legioni (tra i diecimila ed i dodicimila legionari a ranghi completi), fungendo anche da base per la \"Classis Germanica\". La posizione strategica dell'accampamento, costruito su di un'altura, permetteva il controllo della confluenza del Reno e del Meno.\nDivenuta \"colonia romana\" sotto i Flavi, vide aumentare rapidamente la propria importanza, fino a divenire la prima citt\u00e0 della Germania superiore.\nNell'odierna citt\u00e0 di Magonza sono stati conservati alcuni importanti resti di Mogontiacum, come il teatro scenico romano, la Grande colonna di Giove di Magonza, la Cenotafio di Druso e le pietre romane, resti dell'acquedotto del campo legionario. Il R\u00f6misch-Germanisches Zentralmuseum, il Landesmuseum Mainz e il Museum, f\u00fcr Antike Schifffahrt (Museo della navigazione antica) conservano a Magonza un gran numero di reperti del periodo romano.\nStoria.\nIl primo insediamento stabile \u00e8 di origine celtica. I Celti dominarono la Renania durante la seconda met\u00e0 del primo secolo a.C. I Romani giunti nella regione dopo le guerre galliche (58-50 a.C.) chiamarono il loro presidio militare \"Mogontiacum\", toponimo che deriva dal nome della divinit\u00e0 celtica, \"Mogon\".\nDa Augusto a Vespasiano.\nLe popolazioni germaniche avevano pi\u00f9 volte tentato di passare il Reno con grave danno per le province galliche: nel 38 a.C., nel 29 a.C. e nel 17 a.C. ad opera di Sigambri e dei loro alleati Tencteri ed Usipeti causando la sconfitta del proconsole Marco Lollio e la perdita delle insegne legionarie della Legio V Alaudae. \nAugusto recatosi in Gallia nel 16 a.C. insieme al figlio adottivo, Tiberio, potrebbe aver posto un primo forte ausiliario proprio a Mogontiacum, per controllare meglio i movimenti delle popolazioni germaniche d'oltre Reno, di fronte alla confluenza del fiume Reno e Meno.\nL'imperatore romano riteneva fosse giunto il momento di annettere la Germania Magna, come aveva fatto suo padre adottivo, Gaio Giulio Cesare con la Gallia. Desiderava spingere i confini dell'Impero romano pi\u00f9 ad est, spostandoli dal fiume Reno fino al fiume Elba.\nCos\u00ec, dopo la morte di Marco Vipsanio Agrippa, il comando delle operazioni fu affidato al secondo figliastro dell'imperatore, Druso maggiore, figlio di sua moglie, Livia Drusilla. A lui il compito di sottomettere le popolazioni dell'intera Germania.\nCon la fine dell'13 a.C. o forse al termine della seconda campagna in terra germanica (11 a.C.), Druso, fratello del futuro imperatore Tiberio, decise di posizionare presso la localit\u00e0 di \"Mogontiacum\" una prima fortezza legionaria permanente di fronte alla potente trib\u00f9 dei Catti.\nEgli negli anni 10 a.C. e 9 a.C., operando da questa nuova fortezza, sconfisse prima i Mattiaci, poi i Catti ed i Marcomanni, devastando le loro terre, costruendovi alcune fortezze, tra cui quella di R\u00f6dgen, e ponendo anche una flotta a difesa di quel tratto di fiume Reno (\"Classis Germanica\"). Egli, infine, e si spinse dove nessun altro romano era giunto mai, al fiume Elba. Mor\u00ec poco dopo per una banale caduta da cavallo e le operazioni furono interrotte per un breve periodo.\nNegli anni 8-7 a.C., Tiberio torn\u00f2 nuovamente in Germania per continuare quanto aveva lasciato in sospeso il fratello Druso. Egli riusc\u00ec a consolidare l'occupazione romana fino al fiume Weser. Nuove azioni furono in seguito condotte in quest'area negli anni successivi (dal 6 a.C. al 3 d.C., dopo che Tiberio si era ritirato in esilio volontario), da altri generali di Augusto come Senzio Saturnino, Lucio Domizio Enobarbo e Marco Vinicio, ma senza grossi risultati. Fu necessario il ritorno di Tiberio nel 4. La situazione infatti non era cambiata di molto rispetto a dieci anni prima e l'obiettivo di poter portare i confini imperiali al fiume Elba sembrava lontano. Augusto ora che aveva il suo miglior generale, riteneva ormai maturi i tempi per mutare l'assetto dei nuovi territori germanici appena conquistati, in nuova provincia di Roma.\nTiberio invase la Germania nel 4 e 5, operando al di l\u00e0 del fiume Weser, in un'azione congiunta tra l'esercito terrestre e la flotta, la quale riusc\u00ec a risalire l'Elba, sottomettendo tutte le popolazioni ad occidente di questo fiume (dai Cauci, ai feroci Longobardi, fino agli Ermunduri), e costringendo quelle ad oriente a diventarne clienti (Semnoni, Cimbri e Charidi).\nTutti i territori conquistati in questo ventennio furono per\u00f2 compromessi quando nel 7 Augusto inviava in Germania Publio Quintilio Varo, sprovvisto di doti diplomatiche e militari, oltrech\u00e9 ignaro delle genti e dei luoghi. E cos\u00ec nel 9 un esercito composto da ventimila armati venne massacrato nella foresta di Teutoburgo in Germania. Fortuna volle che i \"barbari\" si fermassero dinanzi alle poche armate poste a guardia del Reno, a \"Mogontiacum\" e \"Castra Vetera\", dove erano rimaste solo 2 o 3 legioni a guardia dell'intera provincia gallica.\nIn seguito a questa sconfitta Augusto decise il ritiro definitivo della truppe dall'appena costituita provincia di Germania. Negli anni che seguirono, il nuovo imperatore Tiberio invi\u00f2 oltre il Reno suo figlio adottivo Germanico. L'obbiettivo era quello di ristabilire l'onore delle armate romane, senza compiere alcuna nuova annessione territoriale (dal 14 al 16). E anche questa volta durante le campagne in terra germanica venne utilizzato il \"castra\" di \"Mogontiacum\". Al termine di queste operazioni Tiberio creava due nuove \"aree militarizzate\" ad ovest del fiume Reno, divenute settant'anni pi\u00f9 tardi le nuove province della Germania inferiore e della superiore.\nCon la morte dell'imperatore Nerone questo \"castra\" fu coinvolto nella Rivolta batava degli anni 69 e 70, durante la quale riusc\u00ec a resistere all'assalto dei ribelli che avevano dato alle fiamme sia Castra Vetera, sia Colonia Agrippina, guidati da un certo Gaio Giulio Civile. Fu solo grazie all'intervento del generale romano, Quinto Petilio Ceriale, che l'accampamento romano fu liberato dall'assedio ribelle nel 70. Al termine della rivolta la IIII \"Macedonica\" fu sciolta e riformata nella nuova IIII \"Flavia Felix\", mentre la XVI \"Gallica\" conflu\u00ec nella XVI \"Flavia Firma\".\nDa Domiziano ai Severi.\nCon il nuovo imperatore Vespasiano, entrambe le legioni furono sostituite con la Legio I Adiutrix e la legio XIIII Gemina, le quali parteciparono un decennio pi\u00f9 tardi alle campagne in Germania di Domiziano contro le popolazioni dei Catti (83 circa).\nA partire dall'84/87 \"Mogontiacum\" divenne capitale della provincia della Germania superiore. La nuova provincia appena costituita comprendeva tra i suoi insediamenti principali oltre a \"Mogontiacum\": Strasburgo (la fortezza legionaria di \"Argentoratae\"), Besan\u00e7on (\"Vesontio\"), Wiesbaden (\"Aquae Mattiacae\") e \"Augusta Raurica\" a 20\u00a0km da Basilea.\nIl governatore di quegli anni, un certo Lucio Antonio Saturnino, era entrato in senato in quanto \"adlectus\" da Vespasiano, era poi divenuto console nell'82, quindi governatore della nuova provincia di Germania Superior nell'inverno dell'88\u201389, aveva trovato nelle due legioni che si dividevano il campo di \"Mogontiacum\" (la Legio XXI Rapax e la Legio XIIII Gemina), un valido sostegno nella sua insurrezione contro Domiziano (89). La rivolta fu soffocata nel sangue ed alla fine l'imperatore Domiziano abol\u00ec le fortezze legionarie \"doppie\" in tutto l'impero romano per evitare potesse accadere di nuovo. Anche \"Mogontiacum\" si trov\u00f2 ad ospitare da questo momento fino alla caduta dell'Impero romano d'Occidente, una sola legione. Frattanto l'accampamento di Mogontiacum fu ben presto circondato da insediamenti sparsi (latino: cannabae), in cui vivevano le persone impiegate come manodopera.\nE poco prima o dopo di diventare imperatore, Traiano vi soggiorn\u00f2, lasciando che qui prestasse servizio, nella legio XXII Primigenia, un giovane tribuno militare che sarebbe di l\u00ec ad un ventennio divenuto anch'egli famoso: il giovane e futuro imperatore Publio Elio Adriano.\nAlessandro Severo fu ucciso durante una campagna contro i barbari a Mogontiacum il 18 o 19 marzo del 235 insieme alla madre Giulia Mamea, in un ammutinamento delle truppe, probabilmente capeggiato da Massimino il Trace.\nNella seconda parte del II secolo il legato della legione di \"Mogontiacum\", il futuro imperatore, Didio Giuliano, respingeva una nuova incursione di Catti (forse alleati con gli Ermunduri), mentre i Cauci portavano devastazione lungo il litorale della Gallia Belgica. Era l'inizio delle guerre marcomanniche che impegnarono gli imperatori Marco Aurelio e Commodo per circa un ventennio a respingere le orde barbariche lungo l'intero settore settentrionale del \"limes\".\nCrisi delle frontiere nel III secolo.\nQuesta fortezza torn\u00f2 a risultare determinante per la difesa del settore renano nel III secolo, quando a lei tocc\u00f2 il compito, insieme alla legione posizionata ad \"Argentoaratae\", di difendere i confini imperiali dalle continue invasioni dei barbari. E qui mor\u00ec l'ultimo erede della dinastia dei Severi, Alessandro Severo, ucciso probabilmente su istigazione del successore, Massimino il Trace nel 235.\nSappiamo che nel 257 il fronte renano della Germania inferiore fu sconvolto da nuovi attacchi dei Franchi, i quali riuscirono a spingersi fino a \"Mogontiacum\", dove furono fermati dall'accorrente legio VI Gallicana, di cui era tribuno militare il futuro imperatore Aureliano. Lo stesso Gallieno, lasciato l'Illirico a marce forzate, accorse in Occidente, riuscendo a battere le orde franche probabilmente nei pressi di Colonia e comunque dopo aver ripulito l'intera sponda sinistra del Reno dalle armate dei barbari. Ma anche negli anni successivi nuove ondate di barbari alemanni, si riversarono oltre il \"limes\", tanto da riuscire ad occupare in modo permanente i territori degli \"Agri decumates\" attorno al 260.\nA partire dal questa data fino al 274 circa, l'Impero romano sub\u00ec la secessione di due vaste aree territoriali, che per\u00f2 ne permisero la sopravvivenza. Ad ovest gli usurpatori dell'Impero delle Gallie, come Postumo (260-268), Leliano (268), Marco Aurelio Mario (268-269), Vittorino (269-271), Domiziano II (271) e Tetrico (271-274), riuscirono a difenderne i confini delle province di Britannia, Gallia e Spagna. Scrive Eutropio:\nPostumo era riuscito, infatti, a costituire un impero in Occidente, centrato sulle provincie della Germania inferiore e della Gallia Belgica, al quale si unirono poco dopo tutte le altre province galliche (compresa la Germania superiore e \"Mogontiacum\"), della britanniche, ispaniche e, per un breve periodo, anche quella di Rezia.\nTornato all'antica unit\u00e0 con Aureliano nel 274, l'impero romano sub\u00ec nuovi attacchi congiunti da parte di Franchi, Burgundi ed Alemanni tra il 275 e 276. Fu solo grazie all'imperatore Marco Aurelio Probo che l'intera area della frontiera gallica fu ripulita tra il 277 ed il 278, utilizzando ancora una volta la fortezza di \"Mogontiacum\" come suo quartier generale. Da qui le armate romane poterono anche spingersi, in una spedizione punitiva, oltre il Reno in territorio germanico, riuscendo a riconquistare parte dei territori perduti quindici anni prima, degli \"Agri decumates\" con il ripristino lungo le vallate del fiume Neckar di alcuni avamposti militari.\nIl IV e V secolo.\nNegli anni tra il 350 ed il 353 la federazione degli Alemanni fu protagonista di un'incursione in territorio gallico, condotta dalla loro area d'insediamento degli \"Agri decumates\" ad est del Reno. Anche se furono respinti da Costanzo II, i territori circostanti al \"castra\" di \"Mogontiacum\" e tutte le aree subito ad ovest del Reno fino a Basilea furono ceduti ai \"foederati\" alamanni. Da questo momento in poi gli Alemanni erano diventati alleati dell'Impero romano, come era successo prima ai Franchi, stabilendosi permanentemente all'interno del territorio romano, incaricati di difendere la frontiera del Reno contro Alani, Suebi e Vandali.\nNel 406/407 i Vandali compirono un'incursione che port\u00f2 al saccheggio della citt\u00e0. Quattro anni pi\u00f9 tardi fu la volta dei Burgundi, mentre nel 451 tocc\u00f2 ad Attila, re degli Unni. San Girolamo di questi anni scriveva:\nMalgrado i ripetuti saccheggi la citt\u00e0 continu\u00f2 a sopravvivere, fino a quando non fu inglobata nel Regno dei Franchi di Clodoveo, tornando a rifiorire.\nArcheologia e vestigia di epoca romana.\nDell'antica citt\u00e0 di \"Mogontiacum\" ci sono rimaste numerose testimonianze archeologiche, considerando che tutta l'area a nord-est fino al fiume Reno e quella a sud-est del \"castra legionario\" furono occupate fin dalla met\u00e0 del I secolo da insediamenti civili (\"canabae legionis\").\nUn complesso sistema di fortificazioni si trovava attorno al grande \"castrum\" legionario, di ben 36 ha, di cui rimangono visibili ancora le fondamenta della porta pretoria ed alcuni tratti di mura.\nDa qui una strada, di cui rimane ancora qualche traccia, conduceva a sud-est ad un accampamento legionario di dimensioni pi\u00f9 ridotte (per una sola legione), in localit\u00e0 Weisenau, rimasto in uso tra Caligola e Domiziano. Verso la fine del I secolo fu abbandonato e gli insediamenti civili esterni allo stesso, si andarono gradualmente ingrandendo fino a congiungersi con quelli del \"castra legionario\" principale, pi\u00f9 a nord-ovest.\nUn'altra strada conduceva a nord-est fino al fiume, presso il quale sorgeva un porto militare della \"classis Germanica\". Alcune navi della flotta vennero rinvenute e sono oggi presso il \"Museo delle navi romane di Mogontiacum\". Sulla sponda opposta del fiume, attraversato da un lungo ponte i cui piloni in pietra poggiavano su palafitte in legno (met\u00e0 del I secolo), si raggiungeva un forte ausiliario in localit\u00e0 \"Kastel\", a protezione del ponte stesso.\nL'accampamento romano era rifornito di acqua, forse dalla met\u00e0 del I secolo da un acquedotto romano, che attraversava un ampio avvallamento per mezzo di una serie di arcate alte fino a 25\u00a0m, di cui rimangono imponenti testimonianze nell'attuale quartiere di \"Finthen\" nella zona ovest di Magonza. L'acqua arrivava in un \"castellum acquae\", da cui veniva smistato nelle diverse aree del \"castrum\" per mezzo di tubi fittili, che conservano il marchio di fabbricazione della legio I Adiutrix, di stanza nel \"castrum\" tra il 70 e l'86.\nAltro esempio di vestigia romane \u00e8 certamente il \"Cenotafio di Druso\", oggi nella zona della \"Cittadella\" di Magonza, a sud-est del grande accampamento. Il tumulo fu eretto subito dopo la morte del generale romano avvenuta nel 9 a.C. Era alto in origine ben 30\u00a0m e qui ogni anno si svolgeva una parata militare per celebrare le \"Galliarum civitates\" in onore del defunto.\nDegli inizi del I secolo (attorno al 27) \u00e8 invece il teatro romano, a circa 340\u00a0m dal \"cenotafio di Druso\", poco distante dall'attuale stazione ferroviaria, ed a met\u00e0 strada tra il campo legionario principale e quello di Weisenau.\nNella zona nord dell'abitato principale fu costruito un primo porto commerciale, nei pressi del quale venne eretta una colonna votiva, alta quasi 13\u00a0m e dedicata a Giove Ottimo Massimo, con la statua del dio sulla sommit\u00e0: la Grande colonna di Giove di Magonza. Era la pi\u00f9 grande delle diverse colonne erette a Giove in Germania. Una fedele riproduzione \u00e8 stata innalzata di fronte al palazzo del parlamento della Renania-Palatinato, mentre l'originale si trova al \"Museo del Land\" di Magonza. La colonna riproduce una seri di rilievi che raffiguravano 28 divinit\u00e0, da Nettuno, a Diana, Vittoria, fino a Marte.\nEsistono, infine, altre testimonianze archeologiche in varie zone della moderna citt\u00e0 di Magonza, come:"}
{"id": "1340373", "revid": "112296844", "url": "https://it.wikipedia.org/wiki?curid=1340373", "title": "Mirko Tomassoni", "text": "\u00c8 membro del Corpo della Polizia Civile di San Marino dal 1994; dal 1999 \u00e8 distaccato con compiti amministrativi. \u00c8 stato membro della Giunta di Castello di Montegiardino, dove risiede con la moglie e la figlia, dal 1987 al 1992, dal 1994 al 1997 e dal 2003 al 2005.\nCostretto sulla sedia a rotelle per un incidente nel 1998, nel 2004 ha fondato l'associazione \"Attiva-Mente\" di cui \u00e8 anche Presidente.\nIn occasione delle elezioni politiche del 2006, \u00e8 stato eletto al Consiglio Grande e Generale nella lista del Partito dei Socialisti e dei Democratici.\nDal 1\u00ba ottobre 2007 al 1\u00ba aprile 2008 \u00e8 stato Capitano Reggente in coppia con Alberto Selva. Si \u00e8 trattato del primo Capitano Reggente con disabilit\u00e0 e membro del Corpo di Polizia della storia della Repubblica.\nMembro del Consiglio Grande e Generale della Repubblica d San Marino nella XXVI, XXVII, XXVIII e XXIX Legislatura, dal 2006 \u00e8 Membro del Gruppo Nazionale di San Marino presso l\u2019Unione Interparlamentare, di cui \u00e8 anche stato nominato nel gennaio 2017. Tomassoni \u00e8 inoltre membro della 1\u00aa e 4\u00aa Commissione Consiliare Permanente.\nDal 2014 al 2017 \u00e8 stato Presidente della Sezione di San Marino dell\u2019International Police Association (IPA)\nDal 1\u00ba ottobre 2018 al 1\u00ba aprile 2019 \u00e8 Capitano Reggente in coppia con Luca Santolini."}
{"id": "1340374", "revid": "599013", "url": "https://it.wikipedia.org/wiki?curid=1340374", "title": "Ordine dei Frati penitenti di Ges\u00f9 Nazareno", "text": "L'ordine dei frati penitenti di Ges\u00f9 Nazareno, detto dei frati Scalzetti (in latino \"Ordo Poenitentium a Iesu Nazareno\", sigla O.Poen.), \u00e8 un antico ordine mendicante: sorto in Spagna nel XVIII secolo, venne soppresso da papa Pio XI nel 1935.\nStoria.\nL'ordine venne fondato a Salamanca nel 1752 da Juan Alfonso Varela y Losada: era un ordine mendicante, con un forte carattere contemplativo ed eremitico. Gli scalzetti furono sempre strettamente legati ai francescani e ai domenicani: tutti i loro conventi vennero eretti dove gi\u00e0 esisteva una casa di uno di questi ordini.\nAgli inizi erano presenti solo in Spagna e Portogallo, ma si diffusero presto anche in Polonia, Austria, Ungheria (grazie alla protezione del vescovo di Eger, Ferenc Bark\u00f3czy) e Italia (a Roma ebbero le chiese di Santa Maria delle Grazie a Porta Angelica e di Santa Maria \"in Macello Martyrum\" alle Colonnacce). Non furono mai troppo numerosi: non arrivarono a contare mai pi\u00f9 di 33 conventi e nel momento del loro massimo sviluppo erano circa 255.\nPapa Pio VI approv\u00f2 l'ordine e la sua regola rispettivamente con i brevi \"Ex debito pastoralis officii\" e \"Iniuncta nobis\", entrambi del 21 maggio 1784: con questi provvedimenti, il pontefice estese agli scalzetti tutti i diritti e i privilegi dei francescani. Furono l'ultimo ordine maschile di voti solenni approvato dalla Santa Sede.\nLa massima autorit\u00e0 dell'ordine era quella del ministro generale, eletto con mandato di sei anni, affiancato da un commissario generale, un procuratore generale, quattro custodi e quattro definitori; il capitolo generale veniva celebrato ogni tre anni; i superiori delle comunit\u00e0 locali erano detti \"guardiani\".\nL'ordine raggiunse il suo massimo sviluppo nel 1929: nel 1930, con la soppressione delle sue case nei paesi tedeschi, rimasero attivi solo sei conventi, tutti in Italia. Con il breve \"Romanorum pontificum\" papa Pio XI soppresse l'ordine, sciolse i suoi membri dai voti e consent\u00ec ai suoi sacerdoti di incardinarsi nel clero di qualche diocesi o di entrare in un altro ordine."}
{"id": "1340380", "revid": "124123", "url": "https://it.wikipedia.org/wiki?curid=1340380", "title": "Thomas-Marie Royou", "text": "Meglio noto come Abate Royou, fu professore di filosofia, ma si illustr\u00f2, soprattutto, come giornalista.\nPrima della rivoluzione francese si era distinto quale avversario dell'Illuminismo (il cosiddetto \"parti philosophique\"), scrivendo per il periodico \"L'Ann\u00e9e litt\u00e9raire\", fondato il 3 febbraio 1754 e diretto da \u00c9lie Fr\u00e9ron, cognato di Royou. \nEntr\u00f2 in una disputa con l'astronomo Jean Sylvain Bailly e la sua concezione della storia in quanto essa non rispettava la cronologia dei testi sacri biblici.\nNel 1776, alla morte di Fr\u00e9ron, Royou assunse la direzione del periodico al posto dell'ancora troppo giovane nipote Louis-Marie Stanislas Fr\u00e9ron, comunque destinato ad un'importante carriera da pubblicista.\nL'abate Royou collabor\u00f2 anche, da giornalista, al periodico \"Journal de Monsieur\", soppresso nel 1783 su richiesta della \"Acad\u00e9mie fran\u00e7aise\" che lamentava la pubblicazione di un rendiconto di una seduta dal tono giudicato irrispettoso.\nAllo scoppio della rivoluzione, nel 1790, Royou, assieme a Montjoye, Julien Louis Geoffroy ed al fratello, lo storico Jacques Corentin Royou, fond\u00f2 \"L'Ami du roi\", all'epoca certamente il pi\u00f9 importante fra i fogli realisti.\nIl foglio fu, in ogni caso, soppresso per decreto il 4 maggio 1792. Royou venne accusato di \"abuso della libert\u00e0 di stampa\" e tradotto in giudizio. L'abate si sottrasse alla cattura ma, gi\u00e0 malato, mor\u00ec poco dappresso."}
{"id": "1340381", "revid": "260676", "url": "https://it.wikipedia.org/wiki?curid=1340381", "title": "Palazzo Magaudda", "text": "Il Palazzo Magaudda \u00e8 un esempio di edificio nello stile dell'eclettismo-liberty messinese, progettato dall'architetto genovese Gino Copped\u00e8. Si trova a testata della via C. Battisti di fianco alla chiesa dei Catalani, nella citt\u00e0 di Messina.\nIl palazzo rimane tra le opere meglio conservate di Gino Copped\u00e8. Presenta decorazioni in cassaforma di cemento e disegni a graffito policromo, notevoli i fregi e le decorazioni."}
{"id": "1340382", "revid": "287204", "url": "https://it.wikipedia.org/wiki?curid=1340382", "title": "Citt\u00e0 di Carlisle", "text": "La citt\u00e0 di Carlisle \u00e8 il distretto dell\u2019omonima localit\u00e0 della Cumbria, Inghilterra, Regno Unito.\nStoria.\nIl distretto fu creato con il Local Government Act 1972, il 1\u00ba aprile 1974 dalla fusione del county borough di Carlisle col distretto rurale di Border.\nParrocchie civili.\nLe parrocchie, che non coprono l'area del capoluogo, sono:"}
{"id": "1340384", "revid": "793215", "url": "https://it.wikipedia.org/wiki?curid=1340384", "title": "Discografia di Money Mark", "text": "Discografia solista del musicista Money Mark."}
{"id": "1340386", "revid": "48040", "url": "https://it.wikipedia.org/wiki?curid=1340386", "title": "US Soresinese", "text": ""}
{"id": "1340388", "revid": "729019", "url": "https://it.wikipedia.org/wiki?curid=1340388", "title": "Copeland (borough)", "text": "Copeland \u00e8 un borough della Cumbria, Inghilterra, Regno Unito, con sede a Whitehaven.\nIl distretto fu creato con il Local Government Act 1972, il 1\u00ba aprile 1974 dalla fusione del borough di Whitehaven con il distretto rurale di Ennerdale e con il distretto rurale di Millom.\nParrocchie civili.\nLe parrocchie, che non coprono l'area del capoluogo, sono:"}
{"id": "1340389", "revid": "11023570", "url": "https://it.wikipedia.org/wiki?curid=1340389", "title": "Copeland (Cumbria)", "text": ""}
{"id": "1340392", "revid": "1031941", "url": "https://it.wikipedia.org/wiki?curid=1340392", "title": "Jean-Fran\u00e7ois Reubell", "text": "Anche noto come Jean-Fran\u00e7ois Rewbell, fu figura importante della Rivoluzione francese.\nEsordi.\nNato a Colmar (in Alsazia), avvocato, fu presidente del locale ordine forense.\nLa Grande rivoluzione.\nNel 1789 venne eletto deputato del Terzo Stato agli Stati Generali per il \"baliato\" di Colmar-Schlestadt.\nQuando gli Stati Generali si trasformarono in Assemblea nazionale costituente, le sue capacit\u00e0 di tribuno, le conoscenze legali e l'austero stile di vita, gli portarono consensi ed influenza. Partigiano delle riforme rivoluzionarie, Reubell vot\u00f2 a favore di diverse riforme tra le quali la costituzione civile del clero, ma si oppose alla Dichiarazione dei diritti dell'uomo e del cittadino per quanto atteneva al riconoscimento dei diritti degli Ebrei alsaziani.\nNel luglio 1791, dopo la fuga di Luigi XVI, allora sovrano costituzionale, Reubell abbandon\u00f2 il Club dei Giacobini per aderire al Club dei Foglianti.\nNel corso della sessione legislativa, dopo che l'Assemblea costituente era stata sciolta nel settembre di quell'anno, esercit\u00f2 la funzione di \"syndic\", ovvero di ufficiale giudiziario per il dipartimento dell'Alto Reno.\nNel 1792 venne eletto alla Convenzione nazionale e venne incaricato di una missione in Renania, per sostenere l'unificazione della regione dell'Elettorato Palatino e di altri territori limitrofi alla Francia.\nDi ritorno a Parigi, fu zelante sostenitore del processo a Luigi XVI, bench\u00e9 fosse lontano all'epoca della condanna a morte del sovrano.\nDirettorio e ritiro.\nPrese parte alla reazione termidoriana, il movimento che provoc\u00f2 la caduta di Robespierre, e divenne un membro del riorganizzato Comitato di salute pubblica e del Comitato di sicurezza generale.\nNei primi mesi del 1795 assistette Siey\u00e8s nelle trattative per la capitolazione della Repubblica Batava (Trattato dell'Aia (1795)). Alla propria moderazione dovette la elezione, in ben diciassette dipartimenti, al Consiglio dei cinquecento.\nNel novembre 1795 venne eletto membro del Direttorio, di cui divenne presidente nel 1796. Entr\u00f2 anche nel Consiglio degli Anziani.\nCome direttore, svolse un ruolo di primo piano nel soffocare il tentativo realista del 18 fruttidoro nonch\u00e9 il successivo tentativo giacobino-hebertista noto come congiura degli Uguali, capeggiata da Babeuf e Filippo Buonarroti.\nFu l'artefice dell'annessione della Renania e della parte meridionale dei Paesi Bassi, nonch\u00e9 della invasione della Svizzera, con successiva creazione della Repubblica Elvetica.\nFu per\u00f2 estromesso dal Direttorio nel 1799, accusato di essere responsabile delle sconfitte repubblicane di fronte agli alleati della Prima coalizione. Fu sostituito da Siey\u00e8s.\nDopo il Colpo di Stato del 18 brumaio a opera di Napoleone Buonaparte, venne definitivamente escluso dalla vita pubblica. Si ritir\u00f2 nella nat\u00eca Colmar, ove mor\u00ec, durante il Primo Impero."}
{"id": "1340393", "revid": "729019", "url": "https://it.wikipedia.org/wiki?curid=1340393", "title": "ANTI- Records", "text": "La ANTI- Records \u00e8 una casa discografica di Los Angeles, (California-Stati Uniti d'America).\n\u00c8 una delle sorelle della Epitaph Records su cui si appoggia per il mercato europeo."}
{"id": "1340397", "revid": "320578", "url": "https://it.wikipedia.org/wiki?curid=1340397", "title": "Ciclo dei continenti", "text": ""}
{"id": "1340398", "revid": "1185701", "url": "https://it.wikipedia.org/wiki?curid=1340398", "title": "Giornalisti (serie televisiva)", "text": "Giornalisti \u00e8 una serie televisiva trasmessa nel 2000 e diretta da Donatella Maiorca e prodotta da Mediatrade. \nVenne trasmessa su Canale 5 dal 30 marzo 2000 fino 22 giugno dello stesso anno, per 13 episodi.\nLa serie era basata sul format \"Periodistas\", serie di successo (aveva una media del 40% di share) trasmessa su Telecinco, il canale spagnolo di Mediaset. La versione italiana, al contrario della controparte iberica, ha invece ottenuto bassi indici d'ascolto tanto che, dopo quattro puntate, venne declassata dalla prima serata del gioved\u00ec al pomeriggio del sabato, e dunque \u00e8 stata cancellata dopo una sola stagione.\nTrama.\nLa serie narra le vicende dei giornalisti che lavorano nella redazione de \"Il Cronista\", un immaginario quotidiano romano. Protagonista \u00e8 Luca Ferrari, un reporter che, tornato dagli Stati Uniti, diventa il nuovo capo-redattore del giornale, ed intreccia una storia d'amore con la collega Laura Della Seta. Sullo sfondo si sviluppano le vicende degli altri cronisti del quotidiano, che spesso si lasciano coinvolgere fin troppo dal loro lavoro, finendo invischiati in casi di omicidi, corruzione, mafia, malasanit\u00e0, malagiustizia ed altri ancora."}
{"id": "1340399", "revid": "287204", "url": "https://it.wikipedia.org/wiki?curid=1340399", "title": "Asino pantesco", "text": "L'asino pantesco o asino di Pantelleria \u00e8 una razza di asino originaria dell'isola di Pantelleria, nota gi\u00e0 nel I secolo a.C. e molto diffusa fino a pochi decenni fa, ma giunta ormai alla quasi totale estinzione.\nLa razza pantesca nasce dall'incrocio tra l'asino selvatico africano (\"Equus africanus\") e asini siciliani, in particolare ragusani.\nL'asino di Pantelleria riusciva a trasportare carichi pesantissimi lungo i sentieri dell'isola. Con un'andatura elegante e sicura, difficilmente eguagliata in velocit\u00e0 dalle altre razze asinine e felicemente portato per il passo dell'ambio, l'asino di Pantelleria rappresentava per l'isola d'origine un'importante risorsa; i suoi muli erano molto apprezzati anche all'estero, perch\u00e9 i soggetti erano particolarmente robusti e longevi. Asini panteschi venivano usati anche al circo.\nL'Azienda Forestale Demaniale della Regione Siciliana con l'Ispettorato Dipartimentale delle Foreste di Trapani ha realizzato un progetto per ricostituire la razza pantesca in purezza; il progetto \u00e8 stato attuato, presso l'azienda pilota San Matteo di Erice con la collaborazione, dalla fine del 2003, dell'Istituto Sperimentale Zootecnico per la Sicilia. Attualmente ne esistono 77."}
{"id": "1340402", "revid": "438678", "url": "https://it.wikipedia.org/wiki?curid=1340402", "title": "Mobilieri Ponsacco", "text": ""}
{"id": "1340403", "revid": "6923", "url": "https://it.wikipedia.org/wiki?curid=1340403", "title": "Acquisizioni di Alphabet", "text": "Google LLC \u00e8 una societ\u00e0 di motori di ricerca web che ha acquisito in media pi\u00f9 di una societ\u00e0 a settimana nel 2010 e nel 2011. La tabella seguente \u00e8 una lista di acquisizioni, con ogni acquisizione elencata nella sua interezza, se non diversamente specificato. La data di acquisizione elencata \u00e8 la data dell'accordo tra Google e l'oggetto dell'acquisizione. Poich\u00e9 Google ha sede negli Stati Uniti, l'acquisizione \u00e8 quotata in dollari statunitensi. Se il prezzo di un'acquisizione non \u00e8 elencato, vuol dire che non \u00e8 stato indicato da Google. Google stessa \u00e8 stata riorganizzata in una filiale di una pi\u00f9 grande holding conosciuta come Alphabet Inc. nel 2015.\nA dicembre 2016, Alphabet aveva acquisito oltre 200 societ\u00e0, e la sua pi\u00f9 grande acquisizione era Motorola Mobility, un'azienda produttrice di dispositivi mobili, per 12,5 miliardi di dollari statunitensi. La maggior parte delle aziende acquisite da Google hanno sede negli Stati Uniti e, a loro volta, la maggior parte di queste ha sede nella zona della baia di San Francisco o nei suoi dintorni. Ad oggi, Alphabet si \u00e8 sottratto da quattro unit\u00e0 business: Frommers, che venne venduto ad Arthur Frommer nell'aprile 2012; SketchUp, che venne venduto a Trimble nell'aprile 2012, Boston Dynamics all'inizio del 2016 e Google Radio Automation, che venne venduta a WideOrbit nel 2009.\nMolti prodotti Google sono nati come servizi forniti da societ\u00e0 acquisite da Google. Ad esempio, la prima acquisizione di Google \u00e8 stata la societ\u00e0 Usenet Deja News e i suoi servizi sono diventati Google Gruppi. Allo stesso modo, Google ha acquisito Dodgeball, una societ\u00e0 di servizi di rete sociale, e alla fine l'ha sostituita con Google Latitude. Altre acquisizioni includono la societ\u00e0 di applicazioni web JotSpot, che divenne Google Sites; la societ\u00e0 Voice over IP GrandCentral, che divenne Google Voice; e la societ\u00e0 di servizi di hosting video Next New Networks, che divenne YouTube Next Lab e Audience Development Group. L'amministratore delegato Larry Page ha spieg\u00f2 che i potenziali candidati all'acquisizione devono superare una sorta di \"test\" per verificarne la loro reale utilit\u00e0.\nA seguito dell'acquisizione della startup israeliana Waze nel giugno 2013, Google present\u00f2 un deposito 10-Q con Securities Exchange Commission (SEC) che rivel\u00f2 che la societ\u00e0 avesse speso 1,3 miliardi di dollari in acquisizioni durante la prima met\u00e0 del 2013.\nAcquisizioni chiave.\nAd ottobre 2006, Google annunci\u00f2 di aver acquisito il sito di condivisione video YouTube per 1,65 miliardi di dollari in azioni Google, e l'accordo venne finalizzato il 13 novembre 2006.\nIl 13 aprile 2007, Google raggiunse un accordo per acquisire DoubleClick per 3,1 miliardi di dollari, trasferendo a Google preziose relazioni che DoubleClick aveva con editori web e agenzie pubblicitarie. L'accordo \u00e8 stato approvato nonostante le preoccupazioni anti-trust sollevate dai concorrenti Microsoft e AT&amp;T.\nIl 15 agosto 2011, Google effettu\u00f2 la sua pi\u00f9 grande acquisizione mai effettuata fino a quel momento quando annunci\u00f2 che avrebbe acquisito Motorola Mobility per 12,5 miliardi di dollari. soggetto ad approvazione da parte delle autorit\u00e0 di regolamentazione negli Stati Uniti e in Europa. Questo acquisto venne realizzato in parte per aiutare Google a ottenere il considerevole portafoglio di brevetti di Motorola su telefoni cellulari e tecnologie wireless, per proteggere Google nelle sue continue controversie sui brevetti con altre societ\u00e0, principalmente Apple e Microsoft, e per consentirgli di continuare a offrire liberamente Android. La fusione venne completata il 22 maggio 2012, dopo l'approvazione della Cina.\nNel giugno 2013, Google acquis\u00ec Waze, che cost\u00f2 966 milioni di dollari. Mentre Waze sarebbe rimasta un'entit\u00e0 indipendente, le sue caratteristiche sociali, come la sua piattaforma di localizzazione crowdsourcing, sono state considerate preziose integrazioni tra Waze e Google Maps, il servizio di mappatura di Google stesso.\nIl 26 gennaio 2014, Google annunci\u00f2 di aver accettato di acquisire DeepMind Technologies, un'azienda privata di intelligenza artificiale con sede Londra. DeepMind si descrive capace di combinare le migliori tecniche dall'apprendimento automatico e dalla neuroscienza dei sistemi per costruire algoritmi di apprendimento generici. Le prime applicazioni commerciali di DeepMind sono state utilizzate nelle simulazioni, nel commercio online e nei giochi. A dicembre 2013 venne riferito che DeepMind avesse circa 75 dipendenti. Il sito web Recode riport\u00f2 che la societ\u00e0 fosse stata acquistata per 400 milioni di dollari sebbene non sia stato divulgato da dove provenisseri le informazioni. L'acquisto di DeepMind aiuta nella recente crescita di Google nella comunit\u00e0 di intelligenza artificiale e robotica.\nDismissioni.\nIl 10 dicembre 2012, Google vendette le attivit\u00e0 di produzione di Motorola Mobility a Flextronics per 75 milioni di dollari. Come parte dell'accordo, Flextronics produrr\u00e0 Android e altri dispositivi mobili non divulgati. Il 19 dicembre 2012, Google vendette la divisione aziendale Motorola Home di Motorola Mobility ad Arris Group per 2,35 miliardi di dollari in una transazione cash &amp; and-stock. Come parte di questo accordo, Google acquis\u00ec una partecipazione del 15,7% nel Gruppo Arris del valore di 300 milioni di dollari.\nIl 29 gennaio 2014, Google annunci\u00f2 che avrebbe ceduto Motorola Mobility a Lenovo per 2,91 miliardi di dollari, una frazione del prezzo originale di 12,5 miliardi di dollari pagato da Google per acquisire la societ\u00e0. Google mantenne tutto tranne 2000 dei brevetti di Motorola e ha stipul\u00f2 accordi di cross-licensing."}
{"id": "1340407", "revid": "110157", "url": "https://it.wikipedia.org/wiki?curid=1340407", "title": "Kusa", "text": "Kusa (in lingua russa \u041a\u0443\u0441\u0430) \u00e8 una citt\u00e0 di 20.316 abitanti situata nell'Oblast' di \u010celjabinsk, situata a 180\u00a0km a ovest di \u010celjabinsk, in Russia.\nKusa fu fondata nel 1778 e ricevette lo \"status\" di citt\u00e0 l'8 gennaio 1943."}
{"id": "1340408", "revid": "72396", "url": "https://it.wikipedia.org/wiki?curid=1340408", "title": "Problemi di scacchi", "text": ""}
{"id": "1340410", "revid": "1598666", "url": "https://it.wikipedia.org/wiki?curid=1340410", "title": "Eden (Cumbria)", "text": "Eden \u00e8 un distretto della Cumbria, Inghilterra, Regno Unito, con sede a Penrith, nella zona del Lake District.\nIl distretto fu creato con il Local Government Act 1972, il 1\u00ba aprile 1974 dalla fusione del distretto urbano di Penrith con il distretto rurale di Alston with Garrigill e il distretto rurale di Penrith del Cumberland e con il borough di Appleby, parte del distretto urbano di Lakes e il distretto rurale di North Westmorland del Westmorland.\nParrocchie civili.\nLe parrocchie, che non coprono l'area del capoluogo, sono:"}
{"id": "1340415", "revid": "16066", "url": "https://it.wikipedia.org/wiki?curid=1340415", "title": "Scott E. Fahlman", "text": ""}
{"id": "1340416", "revid": "61146", "url": "https://it.wikipedia.org/wiki?curid=1340416", "title": "CONS", "text": ""}
{"id": "1340420", "revid": "124843022", "url": "https://it.wikipedia.org/wiki?curid=1340420", "title": "Fatti di Genova del 30 giugno 1960", "text": "I fatti di Genova del 30 giugno 1960 furono una serie di scontri seguiti al corteo indetto dalla Camera del Lavoro e appoggiato dall'opposizione di sinistra il 30 giugno 1960 per protestare contro la convocazione a Genova del sesto congresso del Movimento Sociale Italiano.\nIl governo Tambroni.\nTra il febbraio e il marzo 1960 in Italia cadde il governo Segni II, a causa di tensioni interne alle forze politiche che lo sostenevano dovute alla possibile apertura ai socialisti. Ad Antonio Segni venne chiesto di provare a costituire un nuovo esecutivo, ma i suoi tentativi non ebbero successo.\nIl 21 marzo l'esponente democristiano Fernando Tambroni, gi\u00e0 ministro del Bilancio e (ad \"interim\") del Tesoro nel precedente governo e noto per appartenere all'area di sinistra della DC, ebbe dal presidente della repubblica Gronchi l'incarico di formare il nuovo governo.\nIl 4 aprile Tambroni ottenne la fiducia alla Camera per il suo governo (un monocolore democristiano, soprannominato dalla stampa \"monocolore d'affari\", il cui scopo principale sarebbe stato quello di elaborare le politiche finanziarie dello Stato), ma con una maggioranza di pochi voti di scarto (300 voti a favore su 593 presenti in aula).\nLa fiducia al governo fu quindi votata anche dai deputati missini. Questa circostanza caus\u00f2 le dimissioni dei ministri appartenenti alla sinistra della DC, Bo, Pastore e Sullo.\nQuando fu chiaro che i voti missini erano stati determinanti per il governo, Tambroni fu fatto oggetto di feroci critiche e di accuse di filo-fascismo e, su richiesta del direttivo del partito (l'11 aprile), dovette dimettersi. Dopo nuovi tentativi, da parte di Amintore Fanfani di formare il governo con una maggioranza diversa, si arriv\u00f2 al 21 aprile, quando il presidente Giovanni Gronchi decise di respingere le dimissioni di Tambroni. Il 29 aprile il politico democristiano ottenne la fiducia anche al Senato, nuovamente grazie all'appoggio esterno del MSI (128 voti favorevoli e 110 contrari). Nel frattempo montava l'opposizione contro il governo Tambroni, accusato da sinistra di aprire le porte ai neofascisti.\nLa decisione di Tambroni di dimettersi fu accolta negativamente dal MSI, che ne aveva appoggiato il governo: la conseguenza immediata fu il ritiro dell'appoggio dei missini in molte delle giunte locali a guida democristiana che si reggevano sui loro voti (oltre alla capitale vi erano altre 30 amministrazioni locali appoggiate dal MSI).\nAnche il PCI, poco prima, aveva appoggiato assieme al MSI la giunta regionale siciliana, presieduta dall'esponente democristiano dissidente Silvio Milazzo (decisione che era stata difesa in parlamento da Togliatti). La portata dei due eventi era diversa, da un punto di vista nazionale: il milazzismo era considerato un fatto di rilievo regionale (pur con evidenti riflessi sull'intero quadro politico italiano), mentre col governo Tambroni i missini entravano direttamente nel gioco politico nazionale.\nIl sesto congresso del MSI.\nIn questo frangente la decisione, presa dal Movimento Sociale Italiano il sabato 14 maggio 1960, di convocare il sesto congresso a Genova, citt\u00e0 decorata di medaglia d'oro della Resistenza e da cui era partita l'insurrezione del 25 aprile, fu considerata come un'occasione per indebolire il governo Tambroni. Il precedente congresso missino si era svolto a Milano, citt\u00e0 anch'essa decorata con la medaglia d'oro, senza nessuna protesta (a Milano i missini appoggiavano la giunta comunale fin dal 1956). Inizialmente la convocazione del congresso missino al teatro Margherita, in via XX Settembre, non suscit\u00f2 alcun tipo di reazione in citt\u00e0.\nLa situazione genovese.\nA Genova sia la situazione politica sia quella sociale erano molto tese, anche a causa della recente chiusura di diverse industrie, tra cui l'azienda meccanica Ansaldo-San Giorgio. Nonostante si fosse nel pieno di quello che \u00e8 stato definito il \"boom economico\", le lotte sindacali contro le chiusure e le riduzioni di personale in generale si protraevano in citt\u00e0 da circa un decennio.\nPoliticamente fino ad allora la citt\u00e0 aveva visto la Democrazia Cristiana come partito di maggioranza relativa, seppur con una percentuale di voti inferiore alla media nazionale. Nelle elezioni del 1958, per la Camera dei deputati, a Genova la DC aveva ottenuto 169.648 voti (pari al 33,7%, contro il 42,4% nazionale), seguita dal Partito Comunista Italiano con 124.603 voti (24,7%, contro il 22,7% nazionale) e dal Partito Socialista Italiano con 104.956 voti (20,8%, contro il 14,2% nazionale); in quella tornata elettorale il Movimento Sociale Italiano era risultato il quinto partito cittadino, con 24.695 voti (4,9%, a livello nazionale era il quarto partito, con il 4,8% dei voti). Queste elezioni furono le uniche il cui l'MSI ebbe un risultato percentuale a Genova migliore della media nazionale.\nNelle elezioni comunali del 1960 venne eletto per la terza volta il democristiano Vittorio Pertusio. Tra i partiti che avevano ottenuto dei seggi in consiglio comunale, la DC aveva ottenuto 166.452 voti (33,3% e 27 seggi), il PCI 130.987 voti (26,2%, 22 seggi), il PSI 105.713 voti (21,1%, 17 seggi), il PSDI 38.632 voti (7,7%, 6 seggi), il MSI 24.037 voti (4,8%, 4 seggi), il PLI 19.519 voti (3,9%, 3 seggi) e il PRI 6.577 voti (1,3%, con 1 solo seggio).\nIl 25 maggio 1960 la giunta guidata da Pertusio si dimise, a causa dell'impossibilit\u00e0 di raggiungere una maggioranza per l'approvazione dei bilanci, per via del voto contrario del MSI. A Pertusio subentrer\u00e0 il 1\u00ba giugno il commissario straordinario Nicio Giuliani, che rimarr\u00e0 in carica fino all'8 febbraio 1961.\nDalle successive elezioni politiche del 1963 il PCI diverr\u00e0 partito di maggioranza in citt\u00e0, con un forte aumento dei propri votanti (passato in citt\u00e0 dal 24,7% del 1958 al 30,8% del 1963, su scala nazionale dal 22,7% al 25,3%), e un vero e proprio crollo dei voti cittadini per la DC (passata in citt\u00e0 dal 33,7% al 25,8%, su scala nazionale dal 42,4,7% al 38,3%). La posizione di primo partito cittadino verr\u00e0 confermata nelle successive elezioni comunali del 1964 (dove il PCI otterr\u00e0 il 31,7% dei voti e 26 seggi, contro il 27,4% e 22 seggi della DC, ma che vedranno nuovamente eletto il democristiano Pertusio alla carica di sindaco), e in generale in tutte le consultazioni successive.\nLa reazione della sinistra, dei movimenti e delle associazioni genovesi.\nIl 2 giugno il senatore comunista Umberto Terracini (che era stato presidente dell'Assemblea costituente), durante un discorso tenuto a Pannesi, nel comune di Lumarzo (un comune della Val Fontanabuona, in provincia di Genova), nella ricorrenza della Festa della Repubblica, invit\u00f2 le forze che si rifacevano ai valori della Resistenza a organizzare una riunione contro il congresso del MSI, ritenuto una provocazione contro Genova.\nIl 5 giugno \"l'Unit\u00e0\", nella sua edizione genovese, pubblic\u00f2 una lettera-appello scritta da un operaio, in cui si chiedeva che la citt\u00e0 prendesse posizione contro l'annunciato congresso del MSI.\nIl giorno successivo, il 6 giugno, su iniziativa della federazione del PSI, i rappresentanti locali dei partiti comunista, radicale, socialdemocratico, socialista e repubblicano, dopo essersi riuniti per decidere una posizione comune sul congresso, stamparono un manifesto in cui, denunciando il congresso missino come \"una grave provocazione\", lo additavano al \"disprezzo del popolo genovese nei confronti degli eredi del fascismo\".\nIl 13 giugno alla richiesta di non fare svolgere il congresso si aggiunse in maniera ufficiale la Camera del lavoro. Due giorni dopo, il 15 giugno, una manifestazione indetta con lo scopo di protestare contro il suo svolgimento vide la partecipazione stimata di 20.000 persone e si registrarono i primi scontri (poi sedati dai carabinieri), nella zona di via San Lorenzo (strada adiacente all'omonima cattedrale), tra un gruppo di manifestanti e alcuni neofascisti.\nIl 24 giugno un comizio di protesta contro il congresso, indetto dalla Camera del lavoro, che si doveva svolgere nella zona del porto, fu vietato dalla Questura, con la motivazione che l'autorizzazione non era stata chiesta coi tre giorni di anticipo previsti dalla legge.\nIl 25 giugno, durante un nuovo corteo di protesta organizzato dalle federazioni giovanili del PCI, del PSI, del PSDI, del PRI e dei radicali, a cui aderirono anche i portuali, vi furono nuovi scontri, questa volta in via XX Settembre, tra manifestanti e polizia. Nel corso di quel corteo si decise d'indire per il 2 luglio un comizio, nel quale sarebbe intervenuto Ferruccio Parri.\nIl 27 giugno 1960 al presidente del consiglio Tambroni fu consegnato, da parte dei dirigenti del MSI, un rapporto, in cui si diceva che il deputato missino ligure Giuseppe Gonella aveva raccolto informazioni che portavano a ritenere il prossimo congresso a rischio di disordini. Secondo questa nota, in parte a causa delle condizioni precarie di povert\u00e0 e disoccupazione in cui vivevano i lavoratori del porto, in cerca di uno sfogo per il malcontento accumulato, in parte per la configurazione stessa del centro storico, che poteva favorire eventuali scontri, la situazione sarebbe potuta degenerare. Nella nota il MSI informava Tambroni che era stato ipotizzato dal segretario Michelini di chiedere al governo la proibizione del congresso per motivi d'ordine pubblico, in modo da evitare il pericolo, senza per\u00f2 che si sapesse che la decisione era stata richiesta dagli stessi missini; ma la proposta era stata fermamente respinta dagli altri dirigenti del partito. In conclusione, il MSI rendeva noto d'aver deciso di celebrare il congresso, ma anche di far giungere a Genova \"almeno un centinaio di attivisti romani, scelti tra i pi\u00f9 pronti a menar le mani\": decisione quest'ultima che venne resa pubblica tramite la stampa, e sottoposta a critiche nei giorni successivi agli scontri.\nA rendere ancora pi\u00f9 incandescente la situazione intervenne la notizia, riportata dal quotidiano \"Il Giorno\", della partecipazione ai lavori del congresso di Carlo Emanuele Basile, sottosegretario all'Esercito e prefetto della citt\u00e0 ai tempi della Repubblica Sociale Italiana. Basile era conosciuto a Genova per gli \"editti\" del marzo 1944 contro lo sciopero bianco e le proteste indette dagli operai, a cui succedette nel mese di giugno la deportazione di alcune centinaia di lavoratori nei campi di lavoro della Germania nazista.. Per le sue azioni durante la guerra Basile venne prima assolto, poi condannato a morte, per poi essere nuovamente assolto dopo ulteriori ricorsi, grazie anche a una serie di amnistie e condoni, continuando nel dopoguerra la sua attivit\u00e0 politica all'interno del MSI.\nSecondo Donato Antoniello e Luciano Vasapollo, in \"Eppure il vento soffia ancora\" (2006), la presenza di Carlo Emanuele Basile invece sarebbe stata annunciata dai dirigenti del MSI insieme con quella di Junio Valerio Borghese. I due saggisti citano come riferimento il libro di Nicola Tranfaglia \"Le Piazze\". L'ipotesi relativa alla possibile presenza di Borghese \u00e8 saltuariamente ricordata dalla pubblicistica che tratta di questi avvenimenti (anche solo per smentirla).\n\u00c8 stato ipotizzato che la presenza di Basile fosse un errore dovuto a un caso di omonimia, e che a essere ospite al congresso sarebbe stato Michele Basile, avvocato di Vibo Valentia e futuro senatore del MSI nella IV Legislatura.\nIl 28 giugno venne indetta una manifestazione di protesta, nel corso della quale Sandro Pertini, affermando la sua opposizione al congresso, disse:\nA questa manifestazione parteciparono circa 30.000 persone.\nIl 29 giugno la Camera del Lavoro cittadina indisse uno sciopero generale nella provincia genovese per la giornata del 30, dalle 14 alle 20, a cui si sarebbe aggiunto un lungo corteo per le strade della citt\u00e0, mentre il presidente dell'ANPI invit\u00f2 tutti gli iscritti a partecipare alla manifestazione del 30.\nAd aumentare la tensione si aggiunsero alcune decisioni prese dalle forze dell'ordine, che vennero percepite come ulteriori provocazioni: la visita del comandante generale dell'Arma dei Carabinieri per un'ispezione della citt\u00e0, la sostituzione del questore Alfredo Ingrassia (che aveva chiesto il pensionamento) con Giuseppe Lutri, noto per la sua attivit\u00e0 anti-resistenziale a Torino durante la dittatura fascista, e l'arrivo della Celere di Padova, specializzata in tattiche di anti-guerriglia urbana.\nOltre ai partiti e ai sindacati durante il mese di giugno anche l'Universit\u00e0 (soprattutto l'Istituto di Fisica diretto da Ettore Pancini) si attiv\u00f2 con un appello, firmato da intellettuali di vario orientamento politico, contro lo svolgimento del congresso, e numerosi studenti e ricercatori parteciparono alle varie manifestazioni.\nLa manifestazione del 30 giugno.\nSia l'accesso alla zona di Portoria, sia alcuni cantieri del nascente centro dirigenziale di Piccapietra, vennero bloccati e presidiati dalle forze dell'ordine, mentre venne chiuso per lavori (fittizi) il vicino parco dell'Acquasola.\nTra i sindacati la UIL si oppose alla manifestazione prevista, mentre la CISL lasci\u00f2 ai propri iscritti libert\u00e0 di scelta sulla partecipazione o meno.\nIl 30 la manifestazione, seppur in un'atmosfera tesa, si svolse inizialmente senza particolari problemi: partendo dal primo pomeriggio da piazza dell'Annunziata, i manifestanti proseguirono per via Cairoli, via Garibaldi, via XXV Aprile, piazza De Ferrari, via XX Settembre (dove furono deposti fiori davanti al sacrario dei caduti, situato sotto al ponte Monumentale), per poi terminare in piazza della Vittoria, con un comizio dal segretario della Camera del Lavoro. Nelle foto della manifestazione si vedono sia politici sia comandanti partigiani che sfilano preceduti dai Gonfaloni della citt\u00e0.\nAl termine della manifestazione parte dei manifestanti risalirono verso piazza De Ferrari, fermandosi lungo la strada sia davanti al teatro Margherita (controllato da gruppi di Carabinieri, che verranno fischiati) sia davanti al Sacrario dei Caduti, dove furono cantati degli inni della Resistenza. I manifestanti giunsero cos\u00ec in piazza de Ferrari, dove molti si fermarono nei dintorni della fontana centrale ove erano presenti alcuni mezzi motorizzati della polizia, oltre ad agenti a piedi, e la situazione cominci\u00f2 a peggiorare. Ai canti partigiani e slogan dei manifestanti contro le forze dell'ordine, quest'ultime provarono a disperdere la folla con un idrante, per poi passare a cariche intorno alla fontana.\nA questo punto lo scontro divenne aperto: le camionette e le jeep della celere effettuarono cariche sia nella piazza, sia nelle vie limitrofe, sia sotto i porticati della parte alta di via XX Settembre. I manifestanti, che continuavano a fluire nella zona, nel frattempo si procurarono attrezzi da lavoro, spranghe di ferro e alcuni pali di legno dai vicini cantieri edili, con cui colpire le camionette che si fermarono e gli agenti a terra, mentre le forze dell'ordine cominciarono a impiegare, oltre che i lacrimogeni, anche alcune armi da fuoco (tuttavia solo una persona risulter\u00e0 ricoverata per ferite da arma da fuoco). Alcune delle camionette della celere furono incendiate (segni in parte ancora visibili sui mosaici del pavimento del porticato). Alcuni degli esponenti delle forze dell'ordine, tra cui il comandante della celere finito nella vasca della fontana, rimasti isolati e soggetti a violenze, vennero portati fuori dagli scontri da alcuni dei manifestanti.\nNella descrizione di un giornalista del \"Corriere della Sera\" gli scontri furono cos\u00ec raccontati:\nGli scontri si spostarono anche nei vicini \"caruggi\", gli stretti vicoli tipici del centro storico genovese, dove la popolazione residente \"bombard\u00f2\" con vasi e pietre lasciati cadere dalle finestre gli esponenti delle forze dell'ordine che inseguivano i manifestanti. Gli scontri proseguirono e gli organizzatori della manifestazione temettero che, per porvi fine, venisse ordinato alle forze dell'ordine di aprire il fuoco sulla folla, azione che avrebbe causato numerosi morti. Il presidente dell'ANPI, Giorgio Gimelli, si accord\u00f2 quindi con alcuni ex-partigiani, tra cui un funzionario di polizia, per impegnare gli aderenti all'associazione per fermare gli scontri, ricevendo in cambio l'assicurazione che le forze dell'ordine si sarebbero ritirate senza effettuare nessun arresto. Al termine degli scontri si registrarono 162 feriti tra gli agenti e circa 40 feriti tra i manifestanti.\nManifestazioni e scioperi di protesta contro il governo Tambroni si svolsero nello stesso giorno anche a Roma, Torino, Milano, Livorno e Ferrara.\nI giorni successivi e l'annullamento del congresso.\nIl 1\u00ba luglio si registrarono diversi scontri tra forze dell'ordine e manifestanti in diverse parti d'Italia, tra cui Torino (manifestazione organizzata dal PCI, svoltasi in piazza Solferino) e San Ferdinando di Puglia (assemblea indetta dalla locale Camera del Lavoro). In un suo discorso alla Camera dei Deputati relativo agli scontri del giorno precedente, Sandro Pertini accuser\u00e0 la Polizia (\"a provocare gli incidenti non sono stati i carabinieri, non le guardie di finanza: \u00e8 stata la polizia\"), aggiungendo che questa avesse mantenuto un comportamento fazioso anche nelle manifestazioni dei giorni precedenti al 30 giugno.\nIl 2 luglio, il primo giorno del congresso dell'MSI, la Camera del Lavoro di Genova indisse uno sciopero generale. Il prefetto Luigi Pianese convoc\u00f2 i responsabili della manifestazione e dell'MSI, proponendo un compromesso: il congresso del partito si sarebbe tenuto, ma al teatro Ambra di Nervi (come il Teatro Margherita di propriet\u00e0 della SARP di Fausto Gadolla, imprenditore genovese e al tempo da poco ex presidente del Genoa), mentre l'ANPI e le altre forze della sinistra avrebbero effettuato una manifestazione altrove. I missini rifiutarono l'accordo, sostenendo che avrebbero accettato il trasferimento solo se ai manifestanti fosse stato vietato di sfilare per il centro della citt\u00e0. La tensione in citt\u00e0 cominci\u00f2 a salire di nuovo. Il prefetto fece arrivare in citt\u00e0 diversi reparti delle forze dell'ordine e dell'esercito, schierandoli in zone in cui potessero in qualche modo impedire l'afflusso dei manifestanti provenienti dai quartieri industriali verso il centro della citt\u00e0.\nIl questore tuttavia giudic\u00f2 che il teatro Margherita fosse troppo vicino al sacrario dei caduti (50 metri circa), e che quindi l'unico modo per evitare nuovi scontri fosse lo spostamento della sede del congresso. Il giorno seguente la stessa SARP neg\u00f2 la disponibilit\u00e0 del teatro Margherita, dicendosi disponibile a ospitare l'incontro presso il teatro Ambra, ma il direttivo del Movimento Sociale, guidato da Arturo Michelini, respinse la proposta e decise di annullare la manifestazione denunciando: \"le gravissime responsabilit\u00e0 che da un lato i sovversivi e dall'altro il governo si sono assunti nel rendere praticamente irrealizzabile un congresso di partito e nel tollerare una sfrontata violazione del codice penale vigente\". La Camera del Lavoro e i sindacati annullarono lo sciopero previsto per il 2 luglio, mentre il giorno 3 si svolse una manifestazione con la partecipazione di politici ed esponenti dell'antifascismo, tra cui Luigi Longo, Umberto Terracini, Pietro Secchia, Franco Antonicelli e Domenico Riccardo Peretti Griva, durante la quale si port\u00f2 all'attenzione pubblica il fatto che i manifestanti arrestati agirono per legittima difesa.\nGli scontri dei giorni seguenti.\nNel periodo seguente si ebbero diversi scontri in diverse parti d'Italia, spesso nati da manifestazioni di protesta dei lavoratori o da commemorazioni di avvenimenti della lotta antifascista. Al contrario di Genova, in queste occasioni si registr\u00f2 un uso frequente delle armi da fuoco da parte delle forze dell'ordine, con diversi morti e numerosi feriti tra i manifestanti.\nIl 5 luglio a Licata gli scontri a seguito di una manifestazione di protesta del sindacato e del relativo blocco della stazione ferroviaria ci fu un morto e 24 feriti. A Milano venne distrutta la sede del Partito Radicale, a Roma alcuni ordigni esplosivi vennero gettati contro una sede locale del PCI, mentre a Ravenna, durante le ore notturne, un gruppo di neofascisti incendi\u00f2 l'abitazione di Arrigo Boldrini, segretario nazionale dell'ANPI.\nIl 6 luglio a Roma, presso la Porta San Paolo, fu indetta una nuova manifestazione contro il governo, che prevedeva la deposizione di alcune corone di fiori presso la lapide in ricordo degli scontri del settembre 1943. La manifestazione, vietata all'ultimo momento, venne ugualmente organizzata (con la partecipazione di una cinquantina di parlamentari provenienti dal PCI, PSI e PRI) e i reparti a cavallo della polizia caricarono violentemente i manifestanti con il tentativo di disperderli. Lo scontro che segu\u00ec port\u00f2 a incidenti con la polizia nel corso dei quali venne ferito l'agente Antonio Sarappa, che mor\u00ec circa due mesi dopo. Dopo gli scontri si registrarono numerosi fermi e arresti nel quartiere Testaccio: la rivista \"L'Espresso\", nel successivo numero del 17 luglio, a questo proposito scrisse \"Per molte ore, in quelle zone, chiunque non aveva la cravatta veniva fermato interrogato, spesso bastonato\".\nIl 7 luglio una manifestazione sindacale a Reggio Emilia, con 20.000 partecipanti (contro i soli 600 posti della Sala Verdi concessa dalla questura per la manifestazione), fin\u00ec in tragedia quando la polizia e i carabinieri spararono sulla folla in rivolta, provocando 5 morti. In totale le forze dell'ordine esplosero 500 colpi durante gli scontri.\nL'8 luglio il democristiano Cesare Merzagora, presidente del Senato, propose una \"tregua\" di due settimane, chiedendo la sospensione di tutte le manifestazioni di protesta indette dai partiti di sinistra, dall'ANPI e dai sindacati, e il contemporaneo ritiro nelle caserme delle forze di polizia. La proposta venne accettata dal PCI, PSI, PSDI, PRI e dal Partito radicale, con riserva dalla DC, e vide l'opposizione dei partiti di destra. Nel pomeriggio dello stesso giorno avvennero nuovi scontri a Palermo (due morti e 36 feriti da arma da fuoco, altre fonti riportano 4 morti, e circa 300 fermati) e Catania (un morto, Salvatore Novembre). Sempre l'8 luglio a Firenze, una manifestazione di protesta relativa ai recenti avvenimenti di Reggio Emilia venne caricata dalla polizia.\nCominci\u00f2 a circolare l'ipotesi (sposata per esempio dal \"The New York Times\" in un articolo sugli scontri dell'11 luglio intitolato \"Violence in Italy\") che le manifestazioni che stavano avvenendo in tutta Italia e le relative violenze fossero organizzate dal PCI, facendo riferimento a un recente (dal 21 giugno al 4 luglio) viaggio di Togliatti a Mosca.\nIl 13 luglio la direzione della DC emise un documento in cui dichiarava esaurito il compito del governo, dicendosi pronta e favorevole a cercare la creazione di un nuovo esecutivo. Il giorno seguente Tambroni, nel riferire alla Camera dei deputati, riprese la tesi delle violenze organizzate dal PCI, e il collegamento di queste con il viaggio a Mosca di Togliatti. Durante il consiglio dei ministri neg\u00f2 l'ipotesi di dimissioni, evidenziando che queste avrebbero potuto sembrare un \"cedimento alla piazza\", mettendo al corrente i ministri che gli scontri avrebbero destato preoccupazioni anche all'estero, compresi gli Stati Uniti.\nIl 18 luglio la rivista \"Il Mulino\" pubblic\u00f2 un appello, sottoscritto da 61 intellettuali cattolici, in cui si affermava la necessit\u00e0 di rifiutare le politiche autoritarie e le alleanze con le forze politiche neofasciste, anche quando queste servirebbero a difendere i \"valori cristiani contro il marxismo\".\nA seguito delle proteste e dello sfaldarsi della propria maggioranza il Governo Tambroni si dimise il 19 luglio.\nIl processo per i fatti di Genova.\nNel processo che segu\u00ec gli scontri vennero imputate 43 persone, di cui 7 gi\u00e0 agli arresti. La Corte di cassazione decise lo spostamento del processo a Roma. Gli imputati, difesi dal senatore Terracini, e supportati durante la durata del processo con raccolte di fondi dall'ANPI, verranno quasi tutti condannati nel luglio 1962: ci furono 41 condanne, per pene massime di 4 anni e 5 mesi. In un caso, quello di Giuseppe Moglia, la condanna sar\u00e0 di un solo mese e mezzo, nonostante l'imputato fosse stato trattenuto in carcere da ben due anni. Il processo riguard\u00f2 i soli manifestanti, nessun processo venne mai fatto per valutare l'operato e le responsabilit\u00e0 degli appartenenti alle forze dell'ordine che parteciparono a quegli scontri.\nCollegamenti esterni.\n[[Categoria:Antifascismo]]\n[[Categoria:Proteste in Italia]]\n[[Categoria:Storia di Genova]]"}
{"id": "1340422", "revid": "1573940", "url": "https://it.wikipedia.org/wiki?curid=1340422", "title": "Jika-tabi", "text": "I sono degli stivaletti giapponesi da lavoro pesante, modellati sul calzino tradizionale giapponese che divide l'alluce dalle altre dita del piede, chiamato tabi.\nEssendo fatti di materiale pi\u00f9 resistente rispetto ai calzini tabi ed avendo una suola rivestita in gomma, sono spesso usati dagli operai edili, contadini e giardinieri e chiunque faccia un lavoro pesante. Come i tabi, i jika-tabi dividono l'alluce dalle altre dita del piede, cos\u00ec che possano essere indossati con dei sandali infradito (tipicamente gli z\u014dri), anche se esteriormente somigliano a degli stivali e sono generalmente utilizzati come calzatura che non come calzini. \nSebbene stiano lentamente scomparendo, in favore delle scarpe con la suola completamente rigida, molte persone li preferiscono per la flessibilit\u00e0 e la morbidezza delle suole. Questo d\u00e0 un contatto tattile e prensile con il suolo, fattore molto importante per alcuni tipi di lavori che richiedono equilibrio ed agilit\u00e0. Gli operai che attraversano costantemente dei cantieri si sentono pi\u00f9 sicuri sapendo cosa calpestano e carpentieri e giardinieri usano i propri piedi come un altro paio di mani, aiutandosi ad esempio a tenere un oggetto al proprio posto. Uno svantaggio dei jika-tabi \u00e8 che non proteggono dalle cadute o dagli oggetti taglienti. \nShojiro Ishibashi, il fondatore della nota azienda di pneumatici Bridgestone Corporation, viene accreditato come inventore di questo tipo di calzatura. \nFuori dal Giappone, dove possono essere acquistati nei negozi di arti marziali, i jika-tabi sono apprezzati da chi, appunto, fa questo tipo di sport; vengono inoltre indossati da gente comune per fare esercizio, correre le corse campestri, camminare e chi fa arrampicate."}
{"id": "1340428", "revid": "106456", "url": "https://it.wikipedia.org/wiki?curid=1340428", "title": "South Lakeland", "text": "South Lakeland \u00e8 un distretto della Cumbria, Inghilterra, Regno Unito, con sede a Kendal, nella zona del Lake District.\nIl distretto fu creato con il Local Government Act 1972, il 1\u00ba aprile 1974 dalla fusione del \"borough\" di Kendal con il distretto urbano di Windermere, parte del distretto urbano di Lakes e il distretto rurale di South Westmorland del Westmorland, con i distretti urbani di Grange e Ulverston e il distretto rurale di North Lonsdale dal Lancashire e con il distretto urbano di Sedbergh dal West Riding of Yorkshire."}
{"id": "1340429", "revid": "287204", "url": "https://it.wikipedia.org/wiki?curid=1340429", "title": "NGC 4631", "text": "NGC 4631 (nota anche come C 32 o col soprannome Galassia Balena) \u00e8 una grande galassia a spirale nella costellazione dei Cani da Caccia.\nSi individua 4,5 gradi a NE della stella ; si presenta in piccoli strumenti come una lunga scia luminosa (nell'immagine \u00e8 quella a destra). Telescopi da 200\u00a0mm di apertura mostrano che il bulge si trova in posizione leggermente decentrata, ed \u00e8 attraversato da una sottile striscia di nebulosit\u00e0 oscura e irregolare; a nord si individua la piccola galassia ellittica NGC 4627. Si tratta di una delle spirali orientate di profilo pi\u00f9 grandi e vicine conosciute: la sua distanza dalla Via Lattea \u00e8 stimata attorno ai 12 milioni di anni-luce, il che ne fa una delle spirali giganti pi\u00f9 prossime al nostro Gruppo Locale.&lt;br&gt;\nNGC 4631 da il nome al Gruppo di NGC 4631, un gruppo di galassie del quale fanno parte, tra le altre, la sua compagna galassia ellittica nana NGC 4627 e le galassie interagenti NGC 4656 e NGC 4657."}
{"id": "1340439", "revid": "94902", "url": "https://it.wikipedia.org/wiki?curid=1340439", "title": "Chojun Myagi", "text": ""}
{"id": "1340442", "revid": "287204", "url": "https://it.wikipedia.org/wiki?curid=1340442", "title": "Chojun Miyagi", "text": ""}
{"id": "1340443", "revid": "767487", "url": "https://it.wikipedia.org/wiki?curid=1340443", "title": "Odetta", "text": "Biografia.\nFin dall'infanzia le era stato riconosciuto un talento vocale fuori dal comune. Perso il padre all'et\u00e0 di sette anni, Odetta si trasfer\u00ec con la madre a Los Angeles dove trascorse l'adolescenza e prese lezioni di canto a partire dall'et\u00e0 di tredici anni. La carriera musicale di Odetta si deve a un mecenate, Mr. Harry Burnett, che si propose di continuare a pagare le sue lezioni quando sua madre non ne ebbe pi\u00f9 i mezzi.\nDopo aver lavorato come corista in un teatro di \"musical\" di Los Angeles e aver fatto parte di una compagnia per una produzione itinerante di \"Finian's Rainbow\", cominci\u00f2 a concentrarsi sulla musica folk e ad esibirsi in alcuni club di San Francisco, dove conobbe Larry Mohr. Con lui incise il suo primo disco, \"The Tin Angel\". Successivamente si trasfer\u00ec a New York, dove entr\u00f2 in contatto con la comunit\u00e0 locale di artisti e intellettuali e si procur\u00f2 una scrittura presso il \"Blue Angel Folk\", celebre club tra i pi\u00f9 frequentati dell'epoca. Qui fu notata da Pete Seeger, uno dei personaggi pi\u00f9 influenti della scena folk, e successivamente da Harry Belafonte. Quest'ultimo la tenne a battesimo nel 1959 nel suo debutto televisivo, ospitandola nel programma \"Tonight with Belafonte\".\nIl suo repertorio \u00e8 consistito principalmente di canzoni della tradizione americana come \"The House of the Rising Sun\" o \"Bald Headed Woman\", classici del blues come \"Nobody Knows You when You're Down and Out\", standard di jazz e spirituals.\nNel 1963 fece scalpore la sua partecipazione alla marcia su Washington del Movimento per i diritti civili, durante la quale inton\u00f2 la celebre \"O Freedom\". Da allora la cantante si \u00e8 sempre considerata come facente parte di \"un esercito molto numeroso\".\n\u00c8 stata un'importante figura nel \"revival\" della musica folk americana degli anni cinquanta e sessanta ed ha rappresentato un'influenza formativa in artisti come Bob Dylan, Joan Baez, e Janis Joplin.\nIl suo album del 1999 Blues Everywhere I Go ottenne una nomination ai Grammy Award.\nEsibizioni in Italia.\nIl 4, 6, 8 e 10 settembre 1990 si \u00e8 esibita in tour con Nina Simone e Miriam Makeba, rispettivamente a Patern\u00f2, Salerno, Cagliari e Bologna.\nil 29 novembre 2005 all'interno di un minitour si esibisce al \"blues house\" di Milano. \nIl 14 giugno 2008 si \u00e8 esibita nell'unica data in Europa, presso lo Sferisterio di Macerata durante \"Musicultura\". Alla fine degli anni settanta si era esibita al Teatro Lirico di Milano.\nIl 28 novembre 1985 si esib\u00ec in un memorabile concerto organizzato dal Circolo Culturale Caligola al Teatro Toniolo di Mestre/VE."}
{"id": "1340461", "revid": "1997055", "url": "https://it.wikipedia.org/wiki?curid=1340461", "title": "Jump Comics", "text": ""}
{"id": "1340463", "revid": "599013", "url": "https://it.wikipedia.org/wiki?curid=1340463", "title": "Jos\u00e9 Luis Calder\u00f3n", "text": "Carriera.\nClub.\nDopo aver debuttato nel Club Defensores de Cambaceres, si trasfer\u00ec all'Estudiantes, nella quale con i suoi gol ha contribuito alla promozione in prima divisione nel 1994. Si trasfer\u00ec poi all'Independiente, e successivamente Arsenal de Sarand\u00ed in patria; nel CF Atlas e nel Club Am\u00e9rica in Messico. Nel 1997-1998 ha fatto parte anche della rosa del , che lo acquista per 7,5 miliardi di lire, lasciando tuttavia un ricordo negativo. Torna quindi all'Independiente per 2 miliardi.\nHa segnato un gol da 48 metri contro il Boca Juniors nel 1998, e ha realizzato una tripletta nel derby di La Plata contro il Gimnasia y Esgrima il 15 ottobre 2006. Si \u00e8 ritirato il 24 novembre 2009, rinunciando a giocare il Mondiale per Club con la maglia dell'Estudiantes, per poi tornare al calcio giocato con l'Argentinos Juniors nel gennaio 2010.\nDopo il successo nel Clausura 2010, ritorna nella squadra dei Defensores de Camabaceres con la quale aveva iniziato la sua carriera professionistica. Gioca qui la sua ultima partita, prima del ritiro, segnando anche un gol su rigore.\nNazionale.\nCalder\u00f3n fu anche convocato con l\"'Albiceleste\" in occasione della Copa Am\u00e9rica 1997, ma contrasti con l'allenatore Daniel Passarella sancirono il suo addio alla nazionale."}
{"id": "1340465", "revid": "110157", "url": "https://it.wikipedia.org/wiki?curid=1340465", "title": "\u010ce\u010del'nyk", "text": "\u010ce\u010del'nyk () \u00e8 un insediamento di tipo urbano (\u0441\u0435\u043b\u0438\u0449\u0435 \u043c\u0456\u0441\u044c\u043a\u043e\u0433\u043e \u0442\u0438\u043f\u0443) dell'Ucraina, situato nell'oblast' di Vinnycja; conta circa abitanti (dato del 2001)."}
{"id": "1340467", "revid": "599013", "url": "https://it.wikipedia.org/wiki?curid=1340467", "title": "Jos\u00e8 Luis Calderon", "text": ""}
{"id": "1340468", "revid": "1494169", "url": "https://it.wikipedia.org/wiki?curid=1340468", "title": "Nazareni (disambigua)", "text": ""}
{"id": "1340469", "revid": "1717538", "url": "https://it.wikipedia.org/wiki?curid=1340469", "title": "NGC 4656", "text": "NGC 4656 (anche nota come Galassia Mazza da Hockey)\u00e8 una galassia a spirale irregolare nella costellazione dei Cani da Caccia.\nSi individua 4,5 gradi a NE della stella ; appare come una scia luminosa che verso nord assume una forma contorta e irregolare (nell'immagine \u00e8 quella a sinistra). Telescopi da 200mm di apertura consentono di notare che in realt\u00e0 la parte terminale del fuso, in questa direzione, \u00e8 un'altra galassia, nana (NGC 4657), che, interagendo con la galassia principale, ne modifica l'aspetto originale, che doveva essere quello di una spirale barrata. La sua distanza dalla Via Lattea \u00e8 stimata attorno ai 10 milioni di anni-luce; fa parte, assieme alla galassia NGC 4631, di un \"Gruppo Locale\" simile al nostro, nonch\u00e9 uno dei pi\u00f9 vicini."}
{"id": "1340478", "revid": "110157", "url": "https://it.wikipedia.org/wiki?curid=1340478", "title": "Ky\u0161tym", "text": "Ky\u0161tym (in lingua russa \u041a\u044b\u0448\u0442\u044b\u0301\u043c) \u00e8 una citt\u00e0 di 20.316 abitanti situata nell'Oblast' di \u010celjabinsk, in Russia, vicino alla citt\u00e0 di Oz\u00ebrsk e a 90 chilometri dal capoluogo della regione, la citt\u00e0 di \u010celjabinsk, a sud-est dei monti Urali.\nStoria.\nKy\u0161tym fu fondata nel 1757; ricevette lo \"status\" di citt\u00e0 il 20 dicembre 1934.\nIl disastro nucleare.\nIl 29 settembre 1957, a Ky\u0161tym, nella centrale nucleare di Majak, ci fu una violenta esplosione. In un vasto territorio si liber\u00f2 una nuvola di nitrati, e le zone pi\u00f9 colpite furono Ky\u0161tym, Oz\u00ebrsk, Kasli e tutto l'Oblast' di \u010celjabinsk. In tutto, 800.000 chilometri quadrati di terreno furono contaminati da questa sostanza: furono inquinate foreste, villaggi, ma anche grosse citt\u00e0 come \u010celjabinsk. Circa 200.000 persone furono contaminate dalla sostanza chimica."}
{"id": "1340480", "revid": "149587", "url": "https://it.wikipedia.org/wiki?curid=1340480", "title": "Palazzo Magaudda (Messina)", "text": ""}
{"id": "1340491", "revid": "174925", "url": "https://it.wikipedia.org/wiki?curid=1340491", "title": "Coniugazione grammaticale", "text": ""}
{"id": "1340492", "revid": "1610933", "url": "https://it.wikipedia.org/wiki?curid=1340492", "title": "Pernice di mare minore", "text": ""}
{"id": "1340494", "revid": "237256", "url": "https://it.wikipedia.org/wiki?curid=1340494", "title": "Tchetchelnik", "text": ""}
{"id": "1340497", "revid": "228587", "url": "https://it.wikipedia.org/wiki?curid=1340497", "title": "Majak", "text": "Majak (grafia alternativa: \"Mayak\"; , \"torcia, faro\") \u00e8 una zona della citt\u00e0 chiusa di Oz\u00ebrsk che ospita un impianto per la produzione di materiale nucleare (soprattutto plutonio) destinato alla fabbricazione di bombe atomiche attraverso il riprocessamento del combustibile proveniente da reattori nucleari.\nMajak \u00e8 situato nell'Oblast' di \u010celjabinsk a circa 150\u00a0km a nord-ovest della citt\u00e0 di \u010celjabinsk, negli Urali meridionali tra le cittadine di Kasli e Ky\u0161tym. L'impianto si trova nel comprensorio amministrato dalla citt\u00e0 di Oz\u00ebrsk, meglio conosciuto come \u010celjabinsk-40 e successivamente come \u010celjabinsk-65.\nIl territorio di Majak \u00e8 uno dei siti esistenti maggiormente contaminati radioattivamente a seguito del rilascio nell'ambiente di radionuclidi in tre separate circostanze dal 1949 al 1967:\nProgetto e costruzione.\nLa realizzazione dell'impianto era prevista dal nuovo programma nucleare sovietico dell'immediato dopoguerra, in risposta a quello statunitense.\nI lavori per la sua costruzione iniziarono nel 1945 e rapidamente, per colmare il distacco con gli Stati Uniti, nel 1948 l'impianto era gi\u00e0 operativo. Il complesso originariamente consisteva di cinque reattori nucleari all'uranio moderati a grafite destinati alla produzione di plutonio, pi\u00f9 il successivo impianto di riprocesso delle scorie per l'estrazione dei materiali radioattivi necessari alla costruzione di armi nucleari.\nPeriodo 1949 - 1956 e rilascio di radionuclidi nel fiume Techa.\nNel periodo dal 1949 al 1956, l'impianto ha riversato, come ordinaria operazione di routine, nel fiume Techa e nei laghi minori e maggiori come il Kyzyltash e l'Irtyash, enormi dosi di elementi radioattivi quali rutenio-106, zirconio-95, cesio-137 e stronzio-90, insieme anche ad alcuni isotopi di plutonio. La radioattivit\u00e0 totale emessa dal 1949 al 1956 \u00e8 stata pari a circa 100 Peta-Becquerel (PBq), di cui 95 PBq furono rilasciati nei soli anni 1950 - 1951.\nIl fiume Techa \u00e8 tuttora la risorsa idrica principale della zona e almeno 28\u00a0000 persone furono esposte, su tutto il periodo dal 1949 al 1956 a una dose collettiva di 6200 sievert-uomo, cio\u00e8 una media di 0,22 Sv a persona.\nL'alto livello di radiazioni \u00e8 racchiuso nei primi 35\u00a0km del fiume. Vennero prese misure di sicurezza con l'evacuazione e la realizzazione di bacini idrici per contenere l'acqua contaminata. Le persone che rimasero ad abitare la zona, furono interdette dall'uso dell'acqua proveniente dal fiume e dai bacini.\nIncidente del 1957.\nIl 29 settembre 1957, un guasto al sistema di raffreddamento ad acqua di uno dei serbatoi (300\u00a0m\u00b3) di riprocessamento delle scorie contenente dalle 70 alle 80 tonnellate di scorie nucleari in fase liquida, provoc\u00f2 l'esplosione del serbatoio stesso. La potenza dell'esplosione fu stimata tra le 70 e le 100 tonnellate di TNT, pari a circa 310 gigajoule. In seguito all'esplosione furono riversati nell'atmosfera radionuclidi (cerio-144, zirconio-95, stronzio-90, rutenio-106 e cesio-137) per un rilascio totale di radioattivit\u00e0 pari a 74 PBq, rispetto ai circa 5300 PBq fuoriusciti durante il disastro di \u010cernobyl'.\nUn'area di 23\u00a0000 km\u00b2 comprendente le oblast' di \u010celjabinsk, Sverdlovsk e Tjumen' risult\u00f2 contaminata al livello di 3,7\u00a0kBq/m\u00b2 di deposito di stronzio-90. Le 273\u00a0000 persone di quest'area furono esposte a una dose collettiva di 2500 sievert-uomo, cio\u00e8 una media di 10 millisievert a persona. La popolazione dell'area contaminata con pi\u00f9 di 74\u00a0kBq/m\u00b2 di stronzio-90, della quale facevano parte il territorio di Ky\u0161tym, Oz\u00ebrsk, Kasli e tutta l'Oblast' di \u010celjabinsk, per un totale di 10\u00a0000 persone, fu evacuata e trasferita altrove.\nL'incidente nucleare di Majak \u00e8 stato uno dei pi\u00f9 gravi della storia, classificato al livello 6 su 7 della scala INES con il nome di incidente di Ky\u0161tym.\nRisospensione dal lago Kara\u010daj del 1967.\nNel 1967, dopo un lungo periodo di siccit\u00e0, il livello del lago Kara\u010daj diminu\u00ec drasticamente, esponendo all'aria i sedimenti radioattivi che erano stati precedentemente scaricati sul fondo del lago. Il vento trasport\u00f2 la polvere dei sedimenti e la diffuse su un'area di 2700\u00a0km\u00b2 (area corrispondente a un livello di radioattivit\u00e0 di 3,7\u00a0kBq di Stronzio-90). Il rilascio totale di radioattivit\u00e0 nell'ambiente fu in questa circostanza pari a 0,022 PBq, cio\u00e8 22 TBq, molto minore dell'incidente del 1957.\nOggi sul fondo del lago sono stati calati blocchi di cemento per evitare un ripetersi dell'evento del 1967.\nSituazione attuale.\nRecentemente, per decisione del ministero atomico russo (Minatom), a Majak sorge un impianto per la produzione di Mox, un carburante ottenuto dalla miscelazione di derivati di plutonio e uranio utilizzato nei reattori ad acqua leggera (LWR) come alternativa all'uranio arricchito, altrimenti largamente impiegato in questi ultimi.\nPer il medesimo progetto del Minatom, un centro di stoccaggio internazionale per scorie nucleari provenienti sia dalla stessa ex-URSS che dalle altre maggiori potenze mondiali, \u00e8 stato pianificato nel 2001. La realizzazione di tale impianto \u00e8 stata finanziata dagli Stati Uniti in quanto la Russia non \u00e8 in grado ancora di sostenere tali spese.\nNonostante l'offerta di 20 miliardi di dollari, la Russia ha respinto l'offerta di importare 20 milioni di tonnellate di scorie radioattive poich\u00e9 gli esperimenti sostenuti per far fronte al loro smaltimento sono stati dichiarati non soddisfacenti.\n\"Le possibilit\u00e0 tecniche che dovrebbero garantire l'appropriata amministrazione delle scorie radioattive in accordo con le richieste normative e legislative approvate nel campo dell'uso dell'energia nucleare, della sicurezza radioattiva per la popolazione e per la protezione dell'ambiente sono assenti. Manca il necessario equipaggiamento per il trattamento e la vetrificazione delle scorie radioattive (gli esperimenti effettuati nella fornace di vetrificazione sono insoddisfacenti)\".\nL'impianto avrebbe dovuto trattare diversi tipi di scorie tra i quali due tipi di HLW (\"High Level Waste\"), scorie di alto livello, che necessitano di essere sottoposte ad un particolare processo di vetrificazione racchiudendole in blocchi di Pyrex. \nEsse costituiscono il 95% della radioattivit\u00e0 e sono circa il 3% del volume totale delle scorie. Alcuni tipi di scorie possono venire riprocessate ed appunto nel comprensorio di Majak vengono trattate.\nIl Minatom sta valutando se rimodernare l'ormai obsoleto impianto di Majak.\nAncora oggi esistono, a distanza di cinquant'anni, cartelli stradali che esortano chi transita a chiudere finestrini e prese d'aria durante in passaggio attraverso alcune zone ancora fortemente contaminate.\nFino al decennio scorso gli abitanti venivano sottoposti ogni 24 mesi circa a visite mediche di controllo nella citt\u00e0 capitale dell'Oblast locale, \u010celjabinsk, senza conoscere il motivo di queste visite. Con i dati raccolti, il governo Russo aggiornava Giappone, Stati Uniti, Germania, Francia e Svezia sugli effetti causati dalle radiazioni sugli esseri umani.\nIl villaggio pi\u00f9 contaminato del pianeta \u00e8 Musljumovo (\u041c\u0443\u0441\u043b\u044e\u043c\u043e\u0432\u043e ) ed \u00e8 abitato. Nel comprensorio nucleare di Majak le persone che vi abitano non godono di buona salute e portano geni mutati che danno origini a numerosi aborti e malformazioni. \nI divieti in vigore nell'area sono ignorati dagli abitanti, tutti contadini in condizioni economiche di assoluta povert\u00e0, costretti a coltivare terra, pascolare e usufruire del fiume Techa per irrigare i campi, nutrirsi e nutrire il bestiame.\nLe misure di sicurezza adottate in questi anni sono pressoch\u00e9 insignificanti dinanzi al rischio effettivo.\nSe il disastro di \u010cernobyl' ha emesso radioattivit\u00e0 nell'atmosfera circa 5300 PBq, la somma degli incidenti avvenuti nel sito di Majak hanno portato a un rilascio totale di 175 PBq.\nL'intossicazione da radiazioni subita dagli abitanti della zona \u00e8 paragonabile a quella che afflisse i superstiti dello sgancio delle bombe atomiche di Hiroshima e Nagasaki.\nAgosto 2010, Mosca ha dichiarato lo stato di emergenza per il grande impianto di Majak negli Urali, minacciato dalle fiamme degli incendi che in quel periodo stavano distruggendo ettari di foreste in tutta la Russia.\nResponsabilit\u00e0 civile e penale.\nResponsabilit\u00e0 penale.\nIl 28 marzo 2006 in un processo avviato dal procuratore generale, tenutosi a porte chiuse, \u00e8 stata emessa una sentenza a conferma che l'impianto di ritrattamento delle scorie nucleari di Majak, negli Urali, non ha mai smesso di scaricare i prodotti del ritrattamento radioattivo, nel fiume Techa, fonte di approvvigionamento idrico per migliaia di abitazioni domestiche nell'area.\nNel procedimento penale contro Vitaly Sadovnikov, ex direttore di Majak, \u00e8 stato sollevato dalle sue funzioni da un ordine di Rosatom."}
{"id": "1340499", "revid": "1305772", "url": "https://it.wikipedia.org/wiki?curid=1340499", "title": "Benefactor", "text": "Benefactor \u00e8 un gioco per Amiga sviluppato dal team svedese Digital Illusions Creative Entertainment e pubblicato dalla Psygnosis nel 1994.\nBenefactor \u00e8 un misto di videogioco rompicapo e videogioco a piattaforme e rappresenta un'evoluzione del gameplay lanciato dalla stessa Psygnosis con il precedente Lemmings. Nel gioco si ha il controllo del militare Ben E. Factor e il suo compito \u00e8 quello di salvare dei personaggi chiamati \"Merry Men\" i quali sono stati rapiti e imprigionati nei 60 livelli di gioco.\nModalit\u00e0 di gioco.\nI controlli sono quelli tipici dei giochi platform ed \u00e8 assolutamente necessario evitare ogni contatto con i nemici (a ogni contatto si perde parte della barra della vita). Ci sono diverse leve da azionare e porte da aprire e spesso, per raggiungerle, sar\u00e0 necessario farsi aiutare dai piccoli Merry Men che potranno essere trasportati dal protagonista nei tratti che loro non possono percorrere. I Merry Men seguono pattern prefissati.\nProcedendo nel gioco si avr\u00e0 a che fare con i Merry Men 'cattivi': loro, a differenza di quelli normali, non seguono pattern prefissati, ma continuano a camminare dritto ciecamente proprio come i Lemmings dell'omonimo gioco. Si distinguono facilmente per il colore monocromatico. I Merry Men 'cattivi' vanno riportati allo status normale per essere salvati e, per far ci\u00f2, \u00e8 necessario immergerli in un secchio di vernice.\nNon ci sono contatori di vite, si pu\u00f2 riprovare ogni livello un'infinit\u00e0 di volte."}
{"id": "1340503", "revid": "1175439", "url": "https://it.wikipedia.org/wiki?curid=1340503", "title": "NGC 5005", "text": "NGC 5005 (nota anche come C 29) \u00e8 una galassia a spirale nella costellazione dei Cani da Caccia.\nSi pu\u00f2 reperire senza eccessiva difficolt\u00e0 circa 3 gradi a WSW della stella ; si presenta con telescopi di 150mm di apertura come una macchia ovale pi\u00f9 luminosa al centro; occorre uno strumento con aperture superiori ai 200mm per poter osservare i suoi bracci, molto ben raccolti attorno al suo nucleo, molto luminoso. Dista dalla Via Lattea circa 68 milioni di anni-luce."}
{"id": "1340504", "revid": "1632387", "url": "https://it.wikipedia.org/wiki?curid=1340504", "title": "Wonderful (Circle Jerks)", "text": "Wonderful \u00e8 il quarto album dei Circle Jerks, punk band californiana, pubblicato nel 1985."}
{"id": "1340506", "revid": "80339", "url": "https://it.wikipedia.org/wiki?curid=1340506", "title": "Ostjako-Vogul'sk", "text": ""}
{"id": "1340508", "revid": "2176804", "url": "https://it.wikipedia.org/wiki?curid=1340508", "title": "Razze bovine", "text": "Le razze bovine possono essere classificate secondo diversi criteri, i pi\u00f9 importanti dei quali sono l'attitudine (si distinguono razze da latte, da carne e da lavoro anche se quest'ultima, con l'avvento della meccanizzazione in agricoltura \u00e8 stata fortemente ridimensionata) e l'origine.\nIn base all'attitudine si possono classificare le razze in:\nRazze a semplice attitudine.\nLe razze a semplice attitudine sono specializzate per la produzione di latte o di carne o di lavoro:\nUna categoria particolare, il cui allevamento \u00e8 circoscritto a zone limitate nelle quali \u00e8 tradizionale, \u00e8 quella delle razze da combattimento: le pi\u00f9 famose sono il \"Toro de lidia\" spagnolo, la Brava portoghese e la Camarghese.\nRazze a duplice attitudine.\nSono le razze adatte alla produzione di latte e di carne, o di carne e lavoro. Tra le prime quelle a maggiore diffusione, allevate in Italia, sono: Pezzata Rossa Friulana, Pinzgauer, Simmental, Bianca Modenese, Rossa Reggiana. Tra quelle a minore diffusione c'\u00e8 la Rendena e la Grigio Alpina; la \"Bruna Alpina\" invece non rientra pi\u00f9 in questa categoria, dato che la selezione orientata alla produzione di latte, ne ha ridotto l'attitudine alla produzione di carne, sottolineata anche dalla modifica ufficiale del nome della razza, ora definita solamente \"Bruna\". Tra le seconde, quella pi\u00f9 nota \u00e8 senz'altro la Chianina, che per il suo notevole sviluppo (gigantismo) veniva utilizzata gi\u00e0 dai Romani come animale da lavoro, castrato per renderlo pi\u00f9 docile e avere a fine carriera una carne pi\u00f9 adatta al consumo.\nUgualmente in Francia a doppia attitudine le razze Charolaise, Garonnese, Limousine, Blonde d'Aquitaine e altre, ora utilizzate solo come razze (pregiate) da carne, data la diffusione della meccanizzazione agricola.\nRazze a triplice attitudine.\nUtilizzate un tempo per il lavoro, per il latte e per la carne, sono ormai scomparse per questa modalit\u00e0 di sfruttamento. Resta, per razze come la Piemontese, l'utilizzo come razza da carne, dato il notevole sviluppo di pregiate masse muscolari.\nI bovini vengono allevati soprattutto allo scopo di produrre carne e latte. \nLe principali razze bovine sono state migliorate nel tempo e sono diventate via via sempre pi\u00f9 specializzate.\nRazze da latte.\nLe razze da latte producono grande quantit\u00e0 di latte (fino a 60 litri al giorno per capo nelle Frisone), mentre non hanno un buon rendimento sia qualitativo che quantitativo in carne.\nI bovini delle razze da latte hanno un corpo a tronco di cono; gli apparati in essi pi\u00f9 sviluppati sono quello circolatorio e quello respiratorio; questo si spiega tenendo presente che, per ogni chilogrammo di latte prodotto, nella mammella delle vacche da latte circolano circa seicento litri di sangue.\nEcco una lista parziale delle razze da latte italiane e straniere:\nRazze da carne.\nLe razze da carne, che producono latte in quantit\u00e0 fisiologicamente sufficiente per l'allevamento del vitello, sono caratterizzate da notevoli masse muscolari, fattore di pregio per l'utilizzo come animale da lavoro prima dell'avvento della meccanizzazione agricola; lo sviluppo delle masse muscolari e la buona capacit\u00e0 di accrescimento (negli allevamenti intensivi fino a 1,5\u00a0kg giornalieri) costituiscono ora il principale pregio per la produzione di carne.\nA differenza delle razze da latte, che presentano un elevato volume addominale, necessario per l'utilizzazione delle grandi quantit\u00e0 di alimenti da trasformare in latte, sono caratterizzati da un corpo tendenzialmente \"cilindrico\", cio\u00e8 con equilibrato sviluppo della sezione addominale e toracica. Apprezzati anche altri caratteri, quali leggerezza dell'apparato scheletrico, della pelle e della testa, che migliorano la resa alla macellazione.\nEcco un elenco di razze da carne:\nRazze a duplice attitudine.\nI soggetti a duplice attitudine hanno caratteristiche comuni sia ai soggetti da carne sia a quelli da latte. Hanno infatti un buono sviluppo muscolare che consente una buona resa alla macellazione, ma anche la mammella un buono sviluppo con delle buone produzioni lattifere. Lo scheletro \u00e8 strutturato come quello dei soggetti da carne ma pi\u00f9 leggero; il torace \u00e8 ben sviluppato, con buone capacit\u00e0 respiratorie.\nVa comunque precisato che l'assenza di una specializzazione produttiva non permette di raggiungere gli stessi livelli di prestazione che possono garantire i soggetti delle razze a singola attitudine a causa di limiti intrinseci nel metabolismo basale, nella fisiologia e nell'anatomia che, nel miglioramento genetico delle razze a duplice attitudine hanno una versatilit\u00e0 tale da non penalizzare il livello produttivo in un'attitudine a favore dell'altra.\nEcco una lista di razze a duplice attitudine:\nRazze da lavoro.\nLe razze da lavoro comprendevano bovini particolarmente adatti al traino di carri e di attrezzi agricoli per il notevole sviluppo delle masse muscolari; soppiantati dalla meccanizzazione agricola (almeno nei paesi occidentali) sono ora riconvertiti con notevoli risultati alla produzione di carne; nel sud del mondo i bovini vengono tuttora utilizzati per il lavoro agricolo e per i trasporti e per questo molti studi mirano a creare attrezzi agricoli a trazione animale sempre pi\u00f9 efficienti."}
{"id": "1340509", "revid": "80339", "url": "https://it.wikipedia.org/wiki?curid=1340509", "title": "Ostjako-Vogulsk", "text": ""}
{"id": "1340510", "revid": "124883004", "url": "https://it.wikipedia.org/wiki?curid=1340510", "title": "Loreggia", "text": "Loreggia (\"\u0141oreja\" in veneto) \u00e8 un comune italiano di abitanti della provincia di Padova in Veneto, situato circa 20\u00a0km a nord del capoluogo.\nIl territorio comunale.\nIl territorio del comune di Loreggia comprende una superficie di circa 19,12 km\u00b2 a circa 26 m s.l.m., nel centro della Pianura Padano-Veneta. Il territorio \u00e8 attraversato da due fiumi, il Muson dei Sassi e il Muson Vecchio. Il primo \u00e8 un torrente artificiale, creato nel XVII secolo della Repubblica di Venezia. Esso attraversa tutto il paese ed \u00e8 il responsabile delle alluvioni avvenute nel 1998 e nel 2009. Il Muson Vecchio, \u00e8 un altro fiume che attraversa Loreggia nei pressi di Camposampiero e passa per la frazione di Loreggiola.\nStoria.\nPrima dell'arrivo di Venezia.\nIl paese di Loreggia \u00e8 citato in un diploma del 972 dell'imperatore Ottone I. Dal XII al XIV secolo fu conteso tra Padova e Treviso.\nPrima dell'arrivo di Venezia responsabile della vita civile era il \"marigo\" o \"degan\" (decano), eletto dal consiglio degli anziani che si riuniva probabilmente in chiesa, dopo le funzioni della domenica, per occuparsi dei problemi della comunit\u00e0, riscuotere i tributi e all'occorrenza fornire al \"signore\" un certo numero di soldati.\nDopo l'arrivo di Venezia.\nLoreggia pass\u00f2 nel XV secolo pass\u00f2 a Venezia.\nIl dominio di Venezia port\u00f2 in tutta la zona, anni di pace e di relativo benessere, interrotti solo dalla lunga e sanguinosa guerra che la serenissima dovette sostenere contro i collegati della Lega di Cambrai.\nDopo l'unit\u00e0 d'Italia.\nL'annessione del Veneto all'Italia non aveva portato quei risultati economici che i patrioti avevano auspicato, anzi la situazione si era aggravata per le nuove tasse imposte da Roma, come quella sul macinato, sul sale, sul bestiame, sulla ricchezza mobile, sui fittavoli e cos\u00ec via. La situazione interna si era fatta pesante anche per una congiuntura mondiale che vedeva la riduzione del prezzo del grano, del riso, del bestiame, cos\u00ec che la vita nelle campagne era diventata sempre pi\u00f9 difficile, anche per la speculazione dei latifondisti e degli usurai. A Loreggia, oltre a ci\u00f2, si dovettero affrontare altri grossi problemi, come le condizioni ambientali, le case malsane, l'analfabetismo, la situazione sanitaria e le condizioni socio-economiche, che diedero origine, come tutto il Veneto, al triste fenomeno dell'emigrazione. Questa si manifest\u00f2 nella sua fase pi\u00f9 acuta tra la seconda met\u00e0 dell'Ottocento e la prima met\u00e0 del Novecento, costringendo migliaia di persone ad abbandonare tutto, cose ed affetti, e affrontare l'ignoto in terre lontane.\nMonumenti e luoghi d'interesse.\nArchitetture religiose.\nChiesa parrocchiale di Loreggia.\nLa chiesa parrocchiale di Loreggia venne costruita nel XVIII secolo.\nOspitale.\nIl documento che cita per la prima volta un piccolo ospedale dedicato a San Rocco, realizzato dalla parrocchia per i suoi parrocchiani, unico nella zona di Camposampiero e nei villaggi padovani non capi distretti, come scrive Andrea Gloria, \u00e8 quello redatto dal Rettore di Padova, Leonardo Contarini, in data 11 giugno 1463. Dotato di beni e con una amministrazione affidata al parroco, separata per\u00f2 da quella della parrocchia, aveva 8 letti che in origine servivano per l'assistenza ai lebbrosi e ai pellegrini, poi per i parrocchiani infermi o forestieri bisognosi. Alla fine dell'Ottocento i locali furono affidati al comune di Loreggia, che poi li acquis\u00ec per permuta dalla Congregazione di Carit\u00e0 di Loreggia, a cui appartenevano, con tutti i suoi beni, ora ridotti ai soli fabbricati.\nChiesetta di Carpane.\nLa chiesetta di Carpane \u00e8 menzionata nel testamento del 1183 di Speronella Delesmanini; nel 1330 \u00e8 un priorato e nel XV secolo, con bolla del 1501 del Papa Alessandro VI, e riedificata e dotata di beni dai Roverbella. Nel Medioevo, accanto alla chiesetta dedicata a Sant'Antonio di Vienne e decorata di affreschi del XVI secolo, nasceva un ricovero per pellegrini tenuto da pochi frati, nel 1785, divenuta chiesa campestre, ebbe una grande importanza locale.\nChiesa parrocchiale di Loreggiola.\nL'antica chiesa di Loreggiola era in origine un oratorio dei Gradenigo del 1490, come ricorda anche Andrea Gloria, dedicato a Santa Maria Assunta. Come chiesa fu consacrata nel 1574 dal vescovo di Sardica e nel 1596, Giuliano Gradenigo, con il suo testamento, assegn\u00f2 trenta campi al mansionario della cappella, il cui beneficio era tenuto dai frati francescani del monastero di San Giovanni Evangelista di Camposampiero. Fu ampliata tra il 1900 ed il 1906, al tempo in cui divenne una Curazia indipendente da Loreggia e nel 1911 fu elevata a parrocchia.\nL'attuale chiesa parrocchiale di Loreggiola, dedicata a Santa Maria Immacolata, venne costruita su progetto di Antonio Beni fra il 1925 ed il 1930 sul posto della preesistente, e si ritiene anche con il medesimo orientamento della precedente, di cui si conservano due antiche pale d'altare.\nArchitetture civili.\nVille.\nNel comune si trovano le seguenti ville venete:\nEconomia.\nPrima cassa rurale d'Italia.\nA Loreggia fu fondata nel 1883 la prima cassa rurale d'Italia, ad opera di Leone Wollemborg e di 32 suoi soci; prendendo spunto dall'attivit\u00e0 di Federico Guglielmo Raiffeisen. Dopo la prima cassa rurale, ne furono fondate altre in Veneto (come a Trebaseleghe) e in Toscana (come a Castelfiorentino).\nL'idea di Wollemborg era quella di creare degli istituti bancari in grado di poter effettuare prestiti ed altri tipi di operazioni, ai ceti meno abbienti dell'epoca.\nGeografia antropica.\nFrazioni.\nUnica frazione del comune \u00e8 Loreggiola (\"Lorejoea\" in veneto), un piccolo centro, a nordovest del territorio comunale, con quasi duemila abitanti.\nInfrastrutture e trasporti.\nStrade principali.\nIl comune di Loreggia \u00e8 attraversato dalla Strada regionale 307 del Santo (SR 307), la quale collega il paese con Camposampiero e Padova (a sud) e con Resana (a nord) dove la strada finisce immettendosi nella Strada regionale 245 Castellana (SR 245), con la quale \u00e8 possibile raggiungere il centro di Castelfranco Veneto. Nel 2011 \u00e8 stata completata la nuova Strada regionale 308 del Santo (SR 308), la quale collega direttamente la Tangenziale Est di Padova con Castelfranco Veneto immettendosi, infine, nella Strada Statale 53 Postumia (SS 53).\nNel centro di Loreggia nascono due Strade provinciali. La Strada provinciale 71 di Marzenego (SP 71) e la Strada provinciale 97 Sanguettara (SP 97). La prima collega Loreggia con Piombino Dese. Questa inizia nel centro del paese dalla Strada regionale 307 del Santo, e finisce nella Strada regionale 245 Castellana nel cuore di Piombino Dese. La Strada provinciale 97, collega il centro di Loreggia con il comune di San Martino di Lupari, immettendosi, infine nella Strada Provinciale 78 del Monastiero (SP 78).\nLinee bus.\nNel comune di Loreggia \u00e8 presente solo una linea bus operata da MOM, la quale collega Castelfranco Veneto con Padova, percorrendo la Strada regionale 307 del Santo.\nAltri progetti.\nBibliografia"}
{"id": "1340512", "revid": "599013", "url": "https://it.wikipedia.org/wiki?curid=1340512", "title": "Aldo Traversaro", "text": "Biografia.\nCarriera da dilettante.\nInizia la sua attivit\u00e0 dilettantistica a 18 anni e la conclude 3 anni dopo con uno score di 33 incontri disputati di cui 22 vinti, 1 pari e 10 sconfitte. In questo periodo indossa la maglia nazionale e disputa 5 incontri con 3 vittorie e 2 sconfitte.\nCarriera da professionista.\nPassa al professionismo nel 1970, sotto la guida del maestro Tito Copello all'Aurora Chiavari, nei pesi medio-massimi e, nell'agosto del 1973, conquista il titolo italiano battendo ai punti Domenico Adinolfi. \nComplessivamente ha combattuto dieci volte per il titolo italiano con altrettante vittorie e lasciando poi tale titolo da campione in carica. Ha difeso vittoriosamente la cintura con Renzo Grespan, Enio Cometti, Mario Almanzo, Franco Feligioni, Ornelio Grando, nuovamente con Enio Cometti e con Sergio Jannilli.\nIl 15 ottobre 1976 tenta per la prima volta la scalata al titolo europeo, in possesso del fuoriclasse jugogoslavo Mate Parlov, gi\u00e0 campione olimpico a Monaco 1972. \u00c8 sconfitto soltanto ai punti sul ring di Milano. \nDifende ancora il titolo italiano battendo prima del limite Onelio Grando e Cristiano Cavina. Poi \u00e8 designato nuovamente per l'attribuzione del titolo continentale, lasciato vacante da Parlov.\nIl 26 novembre 1977 conquista il titolo europeo a Genova contro l'inglese Bunny Johnson per knock-out tecnico alla 11\u00aa ripresa.\nLo difende tre volte. Alla prima difesa si reca all'estero per la prima volta e, a Rotterdam, strappa un pari all'imbattuto olandese Rudy Koopmans che gli consente di mantenere il titolo. Sei settimane dopo, a Ginevra, batte per knock-out tecnico alla quinta ripresa lo spagnolo Francois Fiol. Il 5 settembre 1978, a Bibione, pareggia ancora contro l'argentino naturalizzato spagnolo Avenmar Peralta, fratello del pi\u00f9 noto Gregorio Peralta.\nIl 5 dicembre 1978 d\u00e0 l'assalto al titolo mondiale WBA, ma viene sconfitto dallo statunitense Mike Rossman allo Spectrum di Filadelfia per Kot al quinto round, dopo aver subito una ferita sulla fronte da un gancio sinistro dell\u2019avversario. \nPerde il titolo europeo il 7 marzo 1979 contro l'olandese Rudy Koopmans ancora per ferita alla settima ripresa, sempre nel ring ostile di Rotterdam. \u00c8 il suo ultimo incontro. \nChiude la carriera con un totale di 54 incontri da professionista con 45 vittorie, di cui 33 prima del limite, 5 pari e 4 sconfitte, di cui 3 prima del limite, ma nessuna per KO.\nDopo il ritiro.\nAttualmente vive a Sestri Levante e si dedica all'insegnamento della boxe presso la Pugilistica Tito Copello di Chiavari."}
{"id": "1340520", "revid": "415741", "url": "https://it.wikipedia.org/wiki?curid=1340520", "title": "Giovanni Hajnal", "text": ""}
{"id": "1340535", "revid": "1123126", "url": "https://it.wikipedia.org/wiki?curid=1340535", "title": "Polito", "text": ""}
{"id": "1340537", "revid": "1573940", "url": "https://it.wikipedia.org/wiki?curid=1340537", "title": "Glareolidae", "text": "Glareolidae \u00e8 una famiglia di uccelli appartenente all'ordine Charadriiformes che include le pernici di mare e i corrioni.\nTassonomia.\nLa famiglia raggruppa 17 specie viventi:\nInoltre alla famiglia appartengono 3 specie fossili:"}
{"id": "1340541", "revid": "1175439", "url": "https://it.wikipedia.org/wiki?curid=1340541", "title": "NGC 5033", "text": "NGC 5033 \u00e8 una galassia a spirale nella costellazione dei Cani da Caccia.\nSi individua circa 3,5 gradi a WSW della stella ; un telescopio di piccole dimensioni evidenzia soltanto la struttura del nucleo, che appare allungata in senso nord-sud. Telescopi con grande apertura e foto a lunga posa evidenziano le tenui strutture dei bracci di spirale, le cui dimensioni sono di gran lunga superiori a quelle del bulge centrale. Dista dalla Via Lattea circa 52 milioni di anni-luce."}
{"id": "1340550", "revid": "767487", "url": "https://it.wikipedia.org/wiki?curid=1340550", "title": "Doug Carrion", "text": "Biografia.\nLa sua passione per la musica nasce quando all'et\u00e0 di 9 anni la madre lo porta a vedere uno spettacolo di jazz in un club di Hermosa Beach, in California. Da allora ha imparato la chitarra da autodidatta ed ha iniziato la carriera in band underground come i Descendents, i Circle Jerks ed i Dag Nasty. Ha anche lavorato con Matt Hyde, Perry Ferrel, Pennywise, The Crow Soundtrack, Josh Freese, e Kottonmouth Kings"}
{"id": "1340551", "revid": "174925", "url": "https://it.wikipedia.org/wiki?curid=1340551", "title": "Gliomi", "text": ""}
{"id": "1340560", "revid": "12760", "url": "https://it.wikipedia.org/wiki?curid=1340560", "title": "Abate Galiani", "text": ""}
{"id": "1340561", "revid": "6923", "url": "https://it.wikipedia.org/wiki?curid=1340561", "title": "Ente tabacchi italiani", "text": "Ente tabacchi italiani - ETI S.p.A. era un'azienda pubblica italiana operante nel settore dei tabacchi.\nStoria.\nInizialmente fondata come ente pubblico con il d.lgs. 9 luglio 1998 n. 283, con sede a Roma, eredita dall'Amministrazione autonoma dei monopoli di Stato la produzione e la commercializzazione di sali e tabacchi. Pertanto, entra in possesso del 100% di Azienda tabacchi italiani insieme alle sue 18 manifatture e 4 saline. \u00c8 stato successivamente trasformato in societ\u00e0 per azioni in data 19 luglio 2000.\nNel 2001 ha prodotto 45 milioni di kg di sigarette, di cui 13.200.000 per Philip Morris, e 540 tonnellate di sigari, attraverso 16 manifatture di sigarette e 2 manifatture di sigari, raggiungendo un Ebitda di 146 milioni e un Ebit di 118 milioni.\nDurante la gestione Eti, a fronte di una sovracapacit\u00e0 produttiva, viene attuato un importante piano di ristrutturazione che ha portato alla chiusura di 11 stabilimenti, eliminando le manifatture obsolete e di piccole dimensioni, rimanendo con solo 7 impianti operativi, passando dai 7.111 dipendenti del 2000 ai 2.100 del 2003.\nEti decise anche di uscire dal settore Sali, cedendo Atisale.\nAl fine di rilanciare il brand MS, inizia la sponsorizzazione con la scuderia Aprilia Racing.\nPer il 2002, il fatturato si \u00e8 attestato su circa 610 milioni di euro e 92 milioni di utile ante imposte.\nNel 2004 \u00e8 stato privatizzato attraverso un'asta, vinta dalla BAT, British American Tobacco, al prezzo di 2.325 milioni di euro, definito dalla Corte dei Conti nel 2013 come il pi\u00f9 grande investimento mai fatto in Italia da una societ\u00e0 internazionale.\nDa allora ha cambiato nome in British American Tobacco Italia.\nBat Italia ceder\u00e0 a terzi 3 manifatture, mentre dismetter\u00e0 le altre 4, cessando la produzione in Italia: l'ultima sigaretta realizzata sul territorio nazionale \u00e8 stata registrata a Lecce il 1\u00ba gennaio 2011, prima della delocalizzazione in Romania.\nI marchi.\nEti era proprietaria dei marchi: MS, Nazionali, Sax, Lido, Linda, Eura, Stop, Futura, Alfa e del Sigaro toscano. Affidava la distribuzione dei tabacchi lavorati ad Etinera S.p.A., societ\u00e0 controllata e partecipava Azienda tabacchi italiani S.p.A. e Terzia S.p.A..\nEra licenziataria per la produzione in Italia delle sigarette Philip Morris, un accordo che sviluppava il 60% del fatturato di Eti ed il 20% dell'Ebitda.\nStabilimenti.\nAttualmente sono ancora in produzione gli impianti di Chiaravalle (Manifattura italiana tabacco), Lucca e Cava dei Tirreni (Manifattura Sigaro Toscano), a cui si aggiunge quello nato nel 2007 a Settimo Torinese (costruito da Yesmoke)."}
{"id": "1340565", "revid": "1494169", "url": "https://it.wikipedia.org/wiki?curid=1340565", "title": "Oggetti non stellari nella costellazione del Cane Maggiore", "text": "Principali oggetti non stellari presenti nella costellazione del Cane Maggiore"}
{"id": "1340589", "revid": "1776051", "url": "https://it.wikipedia.org/wiki?curid=1340589", "title": "Exhumed of the Earth", "text": "Exhumed of the Earth \u00e8 il secondo album in studio del gruppo death doom metal australiano Paramaecium. L'album \u00e8 un concept che narra, anche attraverso citazioni scritturali, l'esperienza terrena del Figlio di Dio, e pi\u00f9 in particolare gli aspetti della nascita, dalla concezione sovrannaturale di Maria al massacro degli innocenti, e della morte, dal tradimento di Giuda alla fuoriuscita dal sepolcro e quindi la Resurrezione."}
{"id": "1340593", "revid": "767487", "url": "https://it.wikipedia.org/wiki?curid=1340593", "title": "Hakim Warrick", "text": "Carriera.\nCollege.\nHakim Warrick (soprannominato \"Hak\" ed \"Helicopter\") \u00e8 stato un simbolo della squadra della Syracuse University (Syracuse Orange), con la quale \u00e8 anche arrivato alla vittoria del campionato NCAA del 2003.\nNBA.\nNel draft NBA 2005 viene scelto come 19\u00ba dai Memphis Grizzlies. La sua prima stagione \u00e8 vissuta in secondo piano rispetto al resto della sua squadra, in quanto era principalmente una riserva di Marc Gasol; conclude la stagione 2005-06 con 4,1 punti, 2 assist e 10,6 minuti di media a partita.\nLa stagione NBA 2006-2007 \u00e8 migliore della precedente: infatti riesce a conquistarsi sempre pi\u00f9 la fiducia dell'allenatore, diventando titolare (anche grazie all'infortunio di Marc Gasol). In questa stagione gioca tutte le partite, partendo da titolare in quasi tutte. Chiude la stagione con una media di 12,7 punti a partita con 5,1 rimbalzi. In questa stagione realizza il suo \"career high\" di punti (31) nella partita persa contro i Milwaukee Bucks per 100 a 94. In quella partita ha anche realizzato il 100% dei tiri liberi tirati (9 su 9); in quella stessa partita realizz\u00f2 anche il suo career high di rimbalzi (13), poi battuto nella gara contro i Phoenix Suns con 16 (partita finita 116-111 per Amar'e Stoudemire &amp; company).\nHa partecipato alla NBA Slam Dunk Contest 2006, classificandosi al 3\u00ba posto, davanti all'allora campione in carica Josh Smith e dietro ad Andre Iguodala ed al vincitore Nate Robinson.\nIl 31 luglio 2009 firma per i Milwaukee Bucks.\nIl 18 febbraio 2010 viene ceduto ai Chicago Bulls, insieme al compagno Joe Alexander, in cambio di John Salmons.\nNell'estate 2010, diventato free agent, firma per i Phoenix Suns.\nIl 27 luglio 2012 viene ceduto insieme a Robin Lopez ai New Orleans Hornets in una trade che coinvolge anche i Minnesota Timberwolves.\nIl 13 novembre 2012 viene ceduto ai Charlotte Bobcats in cambio di Matt Carroll.\nIl 21 febbraio 2013, ultimo giorno di mercato, viene ceduto in cambio di Josh McRoberts agli Orlando Magic, che per\u00f2 lo tagliano due giorni dopo."}
{"id": "1340595", "revid": "547034", "url": "https://it.wikipedia.org/wiki?curid=1340595", "title": "Giuseppe Visconti di Modrone", "text": "Biografia.\nInfanzia.\nGiuseppe fu figlio terzogenito del duca Guido Visconti di Modrone, senatore del Regno e capo famiglia dei Visconti di Modrone e di Ida Renzi. \nMatrimonio.\nIl 10 novembre 1900, a Cernobbio, si un\u00ec in matrimonio con Carla Erba (1880-1939), nipote dell'industriale farmaceutico Carlo e proprietaria della celebre Villa Erba sul Lago di Como, residenza estiva della famiglia. Queste nozze unirono due fra le famiglie pi\u00f9 in vista nella Milano dell'epoca, l'una per nascita, l'altra per censo. \nFilantropo.\nFin da giovane appassionato di letteratura e melodramma, don Giuseppe entr\u00f2 presto nel Consiglio d'amministrazione del Teatro alla Scala, tradizionalmente finanziato dalla sua e da altre famiglie dell'aristocrazia milanese. Dal 1914 prese inoltre in gestione il Teatro Manzoni, sempre a Milano, e cre\u00f2 una compagnia teatrale insieme al drammaturgo Marco Praga. Fra gli spettacoli messi in scena al Manzoni in questo periodo ci furono \"Il tabacco fa male\" e \"Medea\".\nDal 1914 al 1919 fu il presidente dell' e alla fine della sua presidenza gli successe Giorgio H\u00fclss.\nGentiluomo di Corte.\nNegli anni '20 prese casa a Roma, dove cominci\u00f2 a risiedere per periodi pi\u00f9 o meno lunghi in una villa lungo la via Salaria, nelle adiacenze della residenza reale. Era, infatti, presente a Corte come \"Gentiluomo\" addetto alla persona della regina Elena. Sembra aiutasse la sovrana di origine montenegrina a svolgere conversazioni erudite in italiano colto, anche se l'importante frequentazione non manc\u00f2 di suscitare pettegolezzi nel bel mondo romano fino a presumere apertamente una relazione affettiva tra i due alti personaggi. Relazione di cui, a parte i pettegolezzi, non si \u00e8 peraltro mai avuto nessun riscontro storicamente verificato.\nGrazzano Visconti.\nA Giuseppe Visconti si deve l'importante realizzazione del borgo neo-medioevale di Grazzano, nel Piacentino. Intorno all'antico castello di Grazzano infatti, a partire dai primi anni del Novecento, inizia a svilupparsi un borgo in stile duecentesco fatto di case, botteghe artigiane, laboratori, ecc. In questa impresa don Giuseppe venne coadiuvato dall'architetto Alfredo Campanini e consigliato dall'amico Gabriele D'Annunzio. Oltre a finanziare i lavori di ristrutturazione del castello e la costruzione dei nuovi edifici, Visconti intervenne nei progetti, arrivando ad affrescare personalmente le pareti esterne di alcune case del paese. Intorno al castello e al borgo fu anche creato un magnifico parco di circa 15 ettari, ricco di statue, fontane e giardini coltivati. \nLa realizzazione venne talmente apprezzata che re Vittorio Emanuele III, con Regio Decreto, cambi\u00f2 il nome di Grazzano in Grazzano Visconti e, nel 1937, confer\u00ec a Giuseppe Visconti di Modrone il titolo di \"Duca\".\nProfumeria Gi.Vi.Emme.\nAncora Giuseppe Visconti invent\u00f2 profumi per la casa Carlo Erba, tra i quali ottennero particolare fama \"Contessa Azzurra\" ed il \"Giacinto Innamorato\" (il nome di quest'ultimo pare anch'esso dovuto all'amico Gabriele D'Annunzio).\nVisconti divenne noto come creatore di essenze tanto da fondare poi negli anni '30 una propria azienda nel settore, la Gi. Vi. Emme (le iniziali dei suoi nomi), che in decenni di attivit\u00e0 commercializzer\u00e0 profumi quali \"Tabacco di Harar\", \"Fresco\", \"Acqua di Selva\".\nIndustria Duca Visconti di Modrone.\nDon Giuseppe fu anche industriale tessile. Alla Gi.Vi.Emme infatti si affianc\u00f2 la \"Duca Visconti di Modrone\", famosa per la produzione di velluti.\nUltimi anni e morte.\nNel 1924 la coppia di coniugi si separ\u00f2, ma rimase sposata.\nDonna Carla venne a mancare il 17 gennaio 1939, a Cortina d'Ampezzo. Giuseppe Visconti mor\u00ec invece a Milano il 16 dicembre 1941.\nDiscendenza.\nDal matrimonio tra il duca Giuseppe e Donna Carla nacquero sette figli: "}
{"id": "1340597", "revid": "767487", "url": "https://it.wikipedia.org/wiki?curid=1340597", "title": "Ballroom - Gara di ballo", "text": "Ballroom - Gara di ballo (\"Stricly Ballroom\") \u00e8 un musical del 1992 diretto da Baz Luhrmann.\n\u00c8 stato presentato nella sezione Un Certain Regard al 45\u00ba Festival di Cannes.\nTrama.\nScott Hastings \u00e8 un campione di ballo da sala, ma i passi imposti dalla Federazione gli stanno stretti. Alle gare azzarda delle coreografie originali che mandano su tutte le furie la madre, vecchia gloria del ballo liscio, che sogna per il figlio un futuro da star. Il ragazzo, tuttavia, ha intenzione di danzare a modo suo anche nella prestigiosa competizione del Pan-Pacific Grand Prix e, mollato dalla partner ufficiale, decide di allenarsi con una giovane principiante di origine spagnola, Fran. La madre tenta di far desistere Scott con l'inganno, raccontando che \u00e8 stata proprio la ribellione ai passi regolari a rovinare la sua carriera e quella del timido padre. Ma alla gara Scott e Fran scelgono lo stesso la libert\u00e0 e si esibiscono in un appassionato paso-doble, conquistando il pubblico."}
{"id": "1340601", "revid": "78273", "url": "https://it.wikipedia.org/wiki?curid=1340601", "title": "Universit\u00e0 di Brescia", "text": ""}
{"id": "1340602", "revid": "90227", "url": "https://it.wikipedia.org/wiki?curid=1340602", "title": "Guerra dei 30 anni", "text": ""}
{"id": "1340603", "revid": "53251", "url": "https://it.wikipedia.org/wiki?curid=1340603", "title": "Balaustrone", "text": ""}
{"id": "1340604", "revid": "74801", "url": "https://it.wikipedia.org/wiki?curid=1340604", "title": "Hermann Abert", "text": "Biografia.\nHermann Abert nacque a Stoccarda, figlio di Johann Joseph Abert, il \"Kapellmeister\" della citt\u00e0.\nDal 1890 al 1896 studi\u00f2 filologia classica alle Universit\u00e0 di Tubinga, Berlino e Lipsia. A Tubinga entr\u00f2 a far parte della \"Akademische Gesellschaft Stuttgardia\", un'associazione studentesca che sosteneva nella Germania meridionale la visione politica del liberalismo. I suoi studi di filologia ebbero termine nel 1896 all'Universit\u00e0 di Halle, dove scrisse un lavoro sulla musica greca antica. Per i successivi tre anni studi\u00f2 teoria musicale all'Universit\u00e0 di Berlino. Nel 1902 si laure\u00f2 presentando la sua tesi sulla musica medievale all'Universit\u00e0 di Halle.\nAbert rimase ad Halle come professore associato nel 1910, ottenendo la cattedra nel 1918. L'anno successivo si trasfer\u00ec all'Universit\u00e0 di Heidelberg. Dopo appena un anno Abert prese il posto a Lipsia e nel 1920 divenne successore del musicologo Hugo Riemann. Nel 1923 fu chiamato dall'Universit\u00e0 di Berlino, dove fu considerato il pi\u00f9 adatto successore di Hermann Kretzschmar, anch'egli musicologo. Qui lavor\u00f2 con Friedrich Blume, Rudolf Gerber, Hans Hoffmann e Theodor Schwartzkopff, alla stesura del Dizionario illustrato della Musica che contiene somiglianze con il \"Neues Musiklexikon und Hugo-Riemann-Musiklexikon\" di Alfred Einstein.\nNel 1925 fu ammesso all'Accademia Prussiana delle Scienze, primo musicologo ad essere ammesso.\nIl 13 agosto 1927 Hermann Abert mor\u00ec a Stoccarda, all'et\u00e0 di 56 anni.\n\u00c8 ricordato per i suoi scritti su Beethoven, Schumann e Meyerbeer, ma soprattutto per la monumentale biografia e critica musicale su Mozart, testo capitale della musicologia del Novecento."}
{"id": "1340609", "revid": "547992", "url": "https://it.wikipedia.org/wiki?curid=1340609", "title": "Bloomberg Television", "text": "Bloomberg Television \u00e8 una rete di canali satellitari e via cavo che trasmette in tutto il mondo, 24 ore al giorno, notizie di economia e finanza.\n\"Bloomberg Television\" \u00e8 edito da Bloomberg (azienda), ha la sede a New York e raggiunge 310 milioni di case in tutto il mondo. \u00c8 stata una delle prime reti di notizie finanziarie a fornire gratuitamente trasmissioni su internet in video streaming.\nLa rete \u00e8 ampiamente conosciuta per il suo formato datascreen, viene fatto ampio uso dello schermo della televisione con tickers e box per le notizie e i dati economico-finanziari.\nCanali internazionali in onda.\nA oggi esistono solo 3 versioni di Bloomberg Television in onda nel mondo: la versione U.S. (per il mercato statunitense), la versione Europe (per il mercato europeo) e la versione Asia (per il mercato asiatico).\nCanali internazionali precedentemente in onda.\nElenco dei canali di Bloomberg Television. Alcuni di questi ritrasmettevano in altri stati.\nChiusura della programmazione in italiano.\nDal 9 marzo 2009 Bloomberg ha interrotto la propria programmazione in italiano (cos\u00ec come in altre lingue diverse dall'inglese) e su Sky Italia ora \u00e8 sintonizzabile solo la programmazione internazionale in inglese (canale 519 dello Sky Box), comunque ricevibile in chiaro su Hotbird. Il canale in italiano era visibile su Sky Italia, con il pacchetto \"Mondo\" al canale 504, su internet e su Infostrada TV.\nProgrammi in Italia.\nAlcuni dei programmi che erano disponibili in italiano prima del 9 marzo 2009:"}
{"id": "1340622", "revid": "1782831", "url": "https://it.wikipedia.org/wiki?curid=1340622", "title": "Sumomomo Momomo", "text": " \u00e8 un manga del 2004 di Shinobu \u014ctaka adattato successivamente in un anime nel 2006 di 22 episodi. La trama narra le disavventure di K\u014dshi Inuzuka, un ragazzo comune che scopre con dispiacere di essere destinato a sposare Momoko Kuzury\u016b, ragazza patita di arti marziali e successore di una delle pi\u00f9 valorose famiglie di guerrieri.\nTrama.\nK\u014dshi Inuzuka \u00e8 un ragazzo comune che pur di non arrivare alle mani con i bulli della scuola si sacrifica e fa per loro i compiti. Il suo unico scopo \u00e8 laurearsi in legge e punire attraverso questa i criminali giapponesi. K\u014dshi si estranea dal mondo delle arti marziali, nonostante sia il successore di una nota famiglia di guerrieri e questo provoca non pochi problemi al padre. La vita del ragazzo scorre tranquilla finch\u00e9 a casa sua non irrompe Momoko Kuzury\u016b, il cui pane quotidiano sono proprio le arti marziali dato che \u00e8 la figlia di un grande campione. I due, per via di un patto stipulato dai loro padri, sono destinati a sposarsi in modo che dalla combinazione dei loro geni possa nascere una prole imbattibile. Ma mentre Momoko accetta di buon grado e tenta in tutti i modi di avere il suo primo rapporto sessuale con il ragazzo, K\u014dshi vede la giovane come una fonte di rovina per la sua vita scolastica e la sua mite esistenza.\nI due iniziano a convivere sotto lo stesso tetto e sebbene poco per volta K\u014dshi inizia ad accettare la presenza della ragazza (che comunque cucina per lui, lava i vestiti e si comporta da perfetta mogliettina) continua a respingerla la sera. Ma a questo punto viene rivelato loro che sono al centro di una guerra di arti marziali, in cui assassini mandati dalle principali famiglie di guerrieri giapponesi hanno l'unico scopo di uccidere il ragazzo. Grazie all'aiuto costante di Momoko, K\u014dshi in un modo o nell'altro riesce a sconfiggere uno dopo l'altro i nemici fino ad arrivare allo scontro finale.\nManga.\nIl manga \u00e8 stato serializzato sulla rivista mensile \"Young Gangan\" edita da Square Enix, dal 2004 al 2008. I capitoli sono stati poi raccolti in dodici volumi tank\u014dbon.\nIn Italia \u00e8 stato pubblicato da Edizioni BD sotto l'etichetta J-Pop dal 5 settembre 2008 al 17 settembre 2011.\nAnime.\nL'anime fu diretto da Nobuaki Nakanishi e venne trasmesso dal 5 ottobre 2006 al 15 marzo 2007 su TV Asahi per un totale di ventidue episodi. Il 24 agosto 2007 furono pubblicati anche due OAV nell'ultimo DVD della serie."}
{"id": "1340623", "revid": "124087588", "url": "https://it.wikipedia.org/wiki?curid=1340623", "title": "Emilio Marcos Palma", "text": "\u00c8 noto per essere la prima persona di cui si hanno notizie che sia nata in Antartide.\nBiografia.\nEmilio Palma \u00e8 anche la persona che \u00e8 nata pi\u00f9 a sud di qualunque altro essere umano nella storia. La sua nascita avvenne nel \"Fort\u00edn Sargento Cabral\" alla Base Esperanza, vicino alla punta della Penisola antartica.\nEssendo i suoi genitori cittadini argentini, ed essendo lui nato in una base argentina situata nell'Antartide argentina (territorio che l'Argentina reclama come suo), gli venne automaticamente assegnata la cittadinanza argentina, secondo il principio dello \"ius sanguinis\"; tuttavia, poich\u00e9 la base ricade anche nel Territorio antartico britannico, ed essendo lui nato prima del 1983, periodo in cui si acquisiva la nazionalit\u00e0 britannica per \"ius soli\", potrebbe reclamare anche quest'ultima.\nFigura nel Guinness dei primati per essere stato l'unica persona nella storia a risultare come il \"primo\" nato in un continente. Tuttavia, il primato \u00e8 conteso da Solveig Gunbj\u00f8rg Jacobsen, nata nel territorio della Georgia del Sud, poich\u00e9 questi territori vengono considerati per alcune funzioni come facenti parte dell'Antartide."}
{"id": "1340626", "revid": "767487", "url": "https://it.wikipedia.org/wiki?curid=1340626", "title": "Una mano nell'ombra", "text": "Una mano nell'ombra \u00e8 un thriller diretto dal regista argentino Hugo Fregonese, del 1953, su Jack lo squartatore, interpretato da Jack Palance. La pellicola \u00e8 un \"remake\" della pellicola di Alfred Hitchcock del 1926 \"Il pensionante - Una storia della nebbia di Londra\"."}
{"id": "1340628", "revid": "547034", "url": "https://it.wikipedia.org/wiki?curid=1340628", "title": "Marcello Visconti di Modrone", "text": "Fu podest\u00e0 di Milano dal 20 novembre 1929 al 19 novembre 1935.\nBiografia.\nInfanzia.\nNacque il 18 dicembre 1898 a Macherio dal duca Uberto Visconti di Modrone e dalla nobildonna Marianna Gropallo.\nCarriera.\nDurante il periodo in cui ricopr\u00ec l'incarico di podest\u00e0 di Milano venne avviata la costruzione del Palazzo di Giustizia che affid\u00f2 all'architetto Marcello Piacentini e venne inaugurato l'Idroscalo.\nEra il proprietario e fondatore dello \"Stabilimento Duca Visconti di Modrone di Marcello Visconti di Modrone\", cotonificio posto a Vaprio d'Adda che divenne societ\u00e0 a responsabilit\u00e0 limitata nel 1954 e societ\u00e0 per azioni l'anno successivo sotto la denominazione \"Stabilimento Duca Visconti di Modrone - Velvis\". Fu inoltre presidente del conservatorio Giuseppe Verdi di Milano (1940-1945).\nMorte.\n\u00c8 sepolto nel mausoleo di famiglia, nella frazione di Tremoncino, comune di Cassago Brianza.\nDiscendenza.\nIl duca Marcello e Xenia Berlingieri ebbero due figli:"}
{"id": "1340632", "revid": "834", "url": "https://it.wikipedia.org/wiki?curid=1340632", "title": "NHL Amateur Draft", "text": ""}
{"id": "1340633", "revid": "1833487", "url": "https://it.wikipedia.org/wiki?curid=1340633", "title": "Sa Sia", "text": "Sa Sia \u00e8 una frazione del comune di Tula in Provincia di Sassari.\nSituata a met\u00e0 strada verso Erula \u00e8 ubicata in posizione panoramica, sotto il Monte Limbara sovrasta il lago artificiale del Coghinas.\nFa parte del Logudoro, ma confina con l'Anglona e la Gallura e i suoi cinquanta abitanti, circa, parlano il gallurese e non il sardo logudorese. Particolarit\u00e0, questa, per la quale Sa Sia costituisce uno dei pochissimi casi in Sardegna in cui una frazione utilizza una lingua diversa rispetto al comune di appartenenza.\nLa popolazione ha una media d'et\u00e0 che varia tra i 40 e i 70 anni. Molto sviluppata l'agricoltura, meno la pastorizia. Nonostante la suggestiva bellezza del paesaggio nel luogo non \u00e8 presente alcuna struttura turistica.\nVi si trova una chiesa dedicata a San Pietro costruita nei primi anni trenta in ricordo di quella omonima sommersa dalle acque del Coghinas. \u00c8 posta su una graziosa collinetta ed \u00e8 molto curata dai siesi, che il 29 giugno organizzano una grande festa. Alle manifestazioni, religiose e civili, partecipano numerose persone, provenienti anche dai centri vicini. A occuparsi della chiesa \u00e8 il parroco di Sant'Elena, patrona di Tula, che vi celebra messa molto di frequente.\nA Sa Sia \u00e8 in fase di costruzione un osservatorio astronomico che ospiter\u00e0 il telescopio ottico pi\u00f9 grande della Sardegna. "}
{"id": "1340648", "revid": "228587", "url": "https://it.wikipedia.org/wiki?curid=1340648", "title": "Lista di strutture dati", "text": "Questa \u00e8 una lista di strutture dati. Per una pi\u00f9 completa lista dei termini utilizzati vedere lista dei termini relativi agli algoritmi e alle strutture dati. Per una comparazione dei tempi d'esecuzione di un sottoinsieme di questa lista vedere comparazione delle strutture dati.\nComparazione.\nUn tentativo di classificare le strutture dati si basa sulle loro propriet\u00e0:\n\"Stabili\" significa che viene mantenuto l'ordine dell'input. Altre strutture come la \"lista concatenata\" e la \"pila\" non possono essere facilmente definite in questo modo perch\u00e9 vi sono operazioni specifiche associate ad esse."}
{"id": "1340653", "revid": "110157", "url": "https://it.wikipedia.org/wiki?curid=1340653", "title": "Eritrulosio reduttasi", "text": "La eritrulosio reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima utilizza anche il NAD, anche se opera pi\u00f9 lentamente."}
{"id": "1340655", "revid": "1543377", "url": "https://it.wikipedia.org/wiki?curid=1340655", "title": "Ciclopentanolo deidrogenasi", "text": "La ciclopentanolo deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima pu\u00f2 utilizzare anche il metilcicloesanolo ed il cicloesanolo come substrati."}
{"id": "1340656", "revid": "110157", "url": "https://it.wikipedia.org/wiki?curid=1340656", "title": "Esadecanolo deidrogenasi", "text": "La esadecanolo deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima di lievito opera sui substrati dal C8 al C16. L'enzima di \"Euglena\" inoltre ossida le corrispondenti aldeidi ad acidi grassi."}
{"id": "1340657", "revid": "709406", "url": "https://it.wikipedia.org/wiki?curid=1340657", "title": "2-alchino-1-olo deidrogenasi", "text": "La 2-alchino-1-olo deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima opera su una grande variet\u00e0 di 2-alchin-1-oli, ed anche sul 1,4-butandiolo. Utilizza anche il NADP come accettore, ma agisce pi\u00f9 lentamente."}
{"id": "1340658", "revid": "1543377", "url": "https://it.wikipedia.org/wiki?curid=1340658", "title": "Idrossicicloesanocarbossilato deidrogenasi", "text": "La idrossicicloesanocarbossilato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima opera sugli idrossicicloesanocarbossilati che hanno un gruppo carbossilico equatoriale al C-1, un gruppo idrossilico assiale al C-3 ed un gruppo idrossilico o carbonilico equatoriale al C-4, tra cui il (-)-chinato e (-)-shikimato."}
{"id": "1340659", "revid": "110157", "url": "https://it.wikipedia.org/wiki?curid=1340659", "title": "Idrossimalonato deidrogenasi", "text": "La idrossimalonato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1340660", "revid": "110157", "url": "https://it.wikipedia.org/wiki?curid=1340660", "title": "2-deidropantolattone reduttasi (A-specifica)", "text": "La 2-deidropantolattone reduttasi (A-specifica) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima di lievito differisce da quello di \"Escherichia coli\", che \u00e8 specifico per la forma B del NADP."}
{"id": "1340661", "revid": "33528", "url": "https://it.wikipedia.org/wiki?curid=1340661", "title": "Strutture dati", "text": ""}
{"id": "1340662", "revid": "110157", "url": "https://it.wikipedia.org/wiki?curid=1340662", "title": "2-deidropantoato 2-reduttasi", "text": "La 2-deidropantoato 2-reduttasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1340663", "revid": "1573940", "url": "https://it.wikipedia.org/wiki?curid=1340663", "title": "Sterolo-4alfa-carbossilato 3-deidrogenasi (decarbossilante)", "text": "La sterolo-4alfa-carbossilato 3-deidrogenasi (decarbossilante) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce anche sul 3\u03b2-idrossi-5\u03b1-colest-7-ene-4\u03b1-carbossilato."}
{"id": "1340664", "revid": "110157", "url": "https://it.wikipedia.org/wiki?curid=1340664", "title": "2-ossoadipato reduttasi", "text": "La 2-ossoadipato reduttasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1340665", "revid": "1543377", "url": "https://it.wikipedia.org/wiki?curid=1340665", "title": "L-ramnosio 1-deidrogenasi", "text": "La L-ramnosio 1-deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1340667", "revid": "933835", "url": "https://it.wikipedia.org/wiki?curid=1340667", "title": "Antoine Chrysostome Quatrem\u00e8re de Quincy", "text": "Biografia.\nSecondo figlio di Fran\u00e7ois Bernard Quatrem\u00e8re de l'\u00c9pine, famoso commerciante che aveva ricevuto la lettera di nobilt\u00e0 nel 1780, e fratello di Quatrem\u00e8re Disjonval. Studi\u00f2 al \"Lyc\u00e9e Louis-le-Grand\", e si distinse principalmente per il suo gusto nelle arti. Destinato alla professione di avvocato, preferir\u00e0 dedicare la sua giovent\u00f9 ad approfondite ricerche sull'architettura e la scultura. Si rec\u00f2 quindi in Italia nel 1776, prima a Roma e successivamente a Napoli e in questo viaggio collezion\u00f2 elementi che gli sarebbero tornati utili per la stesura del suo \"Dictionnaire d'architecture\", il cui primo volume sarebbe uscito nel 1788.\nLegato con l'italiano Antonio Canova, e con i francesi Charles Percier, Pierre-Fran\u00e7ois-L\u00e9onard Fontaine, Charles-Louis Cl\u00e9risseau, e Pierre Julien, fu premiato nel 1785 dall'Acad\u00e9mie des inscriptions et belles-lettres per le sue memorie sulla domanda: \u00ab Qual era lo stato dell'architettura ai tempi degli Egizi, e cosa hanno importato i Greci presso di loro ? \u00bb. Questo riconoscimento spinse l'editore Charles-Joseph Panckoucke ad affidargli la redazione del volume sull'architettura dell\"'Encyclop\u00e9die m\u00e9thodique\", importante opera pubblicata tra il 1795 e il 1825. Guadagn\u00f2 anche fama come archeologo.\nLa rivoluzione francese.\nQuando scoppi\u00f2 la rivoluzione, mantenne delle posizioni moderate. Membro della camera dei rappresentanti della Comune di Parigi, il 2 aprile 1790 pronunci\u00f2 un appassionato discorso in favore della libert\u00e0 dei teatri. Il 2 luglio 1791 fu proposto per la posizione di governatore del Delfino, proposta che rimase senza seguito, e il 21 settembre 1791 fu eletto Deputato del dipartimento di Parigi all'Assemblea legislativa. Sedette insieme ai realisti, difendendo la monarchia costituzionale. Decret\u00f2 il 12 maggio 1792, malgrado una forte opposizione della sinistra, la celebrazione di una festivit\u00e0 (\"Festa della legge\"), per onorare la memoria di Jacques Guillaume Simoneau, sindaco di \u00c9tampes, morto durante l'esercizio delle sue funzioni, prese la parola in difesa dei Bertrand de Molleville, Duport-Dutertre e Terrier de Montciel, e si oppose il 10 luglio alla permanenza delle fazioni, cos\u00ec come alla dichiarazione della patria in pericolo, dicendo che era soltanto \"un mezzo per arrivare ad una nuova rivoluzione\". Intervenne anche in questioni artistiche, fece delle osservazioni sugli onori del Pantheon di Parigi, e diede man forte alle proteste degli artisti sulla distribuzione dei premi dell'esposizione del Louvre.\nLa sua attitudine, favorevole ai realisti, lo rese impopolare negli ultimi tempi della sessione. Cos\u00ec l'8 agosto 1792 si lament\u00f2 di essere stato gravemente insultato dalla folla all'uscita dalla sessione in cui aveva calorosamente preso le difese di La Fayette, minacciato da un decreto d'accusa. Fu arrestato nel 1793, durante il Terrore per la sua opposizione al club dei Giacobini, e rilasciato 13 mesi dopo, in seguito alla Caduta di Robespierre. Pieno di zelo per la contro-rivoluzione, divent\u00f2 presidente della sezione realista di Fontaine-de-Grenelle, e prese parte attiva nei preparativi per l'insurrezione del 13 vendemmiaio. Per questa ragione, la commissione militare residente al Th\u00e9\u00e2tre-Fran\u00e7ais condann\u00f2 in contumacia lui e il Conte de Vaublanc. Ma, sei mesi pi\u00f9 tardi, egli ricomparve e fu prosciolto da un giudice che dichiar\u00f2 che egli non aveva preso parte nella rivolta di vendemmiaio.\nEletto il 22 germinale dell'anno V (11 aprile 1797) deputato della Senna al Consiglio dei Cinquecento, si dimostr\u00f2 pi\u00f9 fervente che mai per la causa realista, combatt\u00e9 le istituzioni repubblicane, e fu iscritto alle liste di proscrizione con il Club di Clichy all'indomani del Colpo di Stato del 18 fruttidoro. Ma riusc\u00ec a sfuggire alla cattura.\nL'epoca napoleonica.\nFu richiamato, dopo il Colpo di Stato del 18 brumaio, dal governo consolare, che lo nomin\u00f2 segretario generale del consiglio generale della Senna il 20 marzo 1800. Entr\u00f2 a far parte dell'istituzione nel 1804.\nLa Restaurazione.\nNel 1814 ader\u00ec con sollecitudine al governo reale. Fu nominato lo stesso anno censore reale, carica da cui si dimise immediatamente per restare fedele alle sue opinioni del 1790 sulla libert\u00e0 dei teatri, e, nel gennaio 1815, sovrintendente alle arti e ai monumenti civili. Ricevette la croce di ufficiale della Legion d'onore e il cordone dell'Ordine di San Michele, e occup\u00f2 dal 1816 al 1839 il posto di segretario perpetuo dell'Acad\u00e9mie des beaux-arts. Nel 1818 fu nominato professore di archeologia al consiglio delle arti classiche della Biblioth\u00e8que nationale de France.\nFu ancora eletto, il 13 novembre 1820, deputato della Senna al gran collegio, con 1090 voti su 1846 votanti. Sedette quindi al centro e vot\u00f2 fino al 1822 con i realisti moderati.\nNel 1835, Charles Lenormant, il barone Jean de Witte, Jean-Antoine Letronne e Raoul Rochette lo nominano presidente della rivista Annales de l'Institut arch\u00e9ologique al momento della nascita di questa nuova pubblicazione. Il vice presidente \u00e8 il duca di Luynes.\nMassone, fu membro della loggia parigina \"Thalie\".\nMor\u00ec a 94 anni, lasciando numerose opere sull'archeologia e le belle arti, nei quali Pierre Larousse riscontr\u00f2 una vasta erudizione, bench\u00e9 male assimilata, e un'eccessiva prolissit\u00e0. Le sue \"Lettere a Miranda\" (\"Lettres sur le pr\u00e9judiges\u2026\", 1796) costituiscono ancora oggi un'eccezionale testimonianza di riflessione critica sugli effetti delle requisizioni delle opere d'arte e sulla corretta conservazione e valorizzazione del patrimonio culturale."}
{"id": "1340673", "revid": "1571097", "url": "https://it.wikipedia.org/wiki?curid=1340673", "title": "Lisa Fusco", "text": "Nel corso della sua carriera, viene menzionata come la Subrettina (piccola soubrette) per via della sua statura.\nBiografia.\nSi \u00e8 diplomata all'Istituto d'arte e ha iniziato nel 1999 a lavorare nello spettacolo come cantante di piano-bar con il maestro Alfredo Calfizzi, interpretando macchiette napoletane e cantando e ballando musica latino-americana.\nNel 2000 ha esordito in televisione sulla rete campana Canale 9, nella trasmissione comica \"Telegaribaldi\", con il personaggio della \"Subrettina\", che cantava canzoni ironiche e ballava in studio, ricordando il teatro di rivista napoletano degli anni 1950; appariva uscendo da una piccola scatola.\nSempre nel 2000 ha inciso l'album \"Cacao\", in cui ha raccolto i brani cantati nel programma televisivo e ha recitato nel ruolo di una cronista napoletana nel film \"Aitanic\" di Nino D'Angelo.\nNel 2001 \u00e8 stata ospite di una puntata della trasmissione televisiva \"Maurizio Costanzo Show\", nella quale ha cantato le sue canzoni e ha dedicato spaccate al pubblico, e del programma \"Gente sull'orlo di una crisi di nervi\" su LA7.\nHa partecipato ad altri programmi televisivi campani: \"Pirati show\", condotto da Biagio Izzo, nel 2002 e \"Movida\", condotto da Alessandro Siani, nel 2003; ha preso parte, inoltre, a un laboratorio musico-teatrale (di e con Alessandro Siani) al teatro Tam di Napoli. Nel 2003 le sono stati dedicati due speciali del programma televisivo \"La vita in diretta\" Nel 2004 ha condotto su Tele A la trasmissione \"Etiriti-tti-tti\" con Lello Musella.\nHa continuato a interpretare il personaggio della \"subrettina\" anche in altre trasmissioni televisive: nel 2005 nel programma \"Settima dimensione\" su LA7, condotto da Sabrina Nobile e Massimiliano Bruno, come ospite nel programma \"Cronache marziane\" su Italia 1, condotto da Fabio Canino, nel quale \u00e8 comparsa come l'ultima scoperta della responsabile Mediaset del casting Gianna Tani; nel programma \"Tintoria show\" di Rai 3, condotto da Taiyo Yamanouchi e Carolina Marconi (gennaio 2006) e accanto a Bel\u00e9n Rodr\u00edguez (gennaio 2007).\nNel settembre 2007 ha partecipato come vip femminile alla quinta edizione del reality show \"L'isola dei famosi\": \u00e8 uscita dal reality il 31 ottobre dopo aver perso la sfida con Paul Belmondo, sebbene avesse ottenuto il 60% dei voti, in quanto ha rifiutato la possibilit\u00e0 di restare sull'ultima spiaggia.\nDal novembre 2007 \u00e8 stata ospite di diversi programmi Rai (\"Quelli che il calcio\" \"Mezzogiorno in famiglia\", \"Unomattina\", \"La vita in diretta\", \"Cominciamo bene\", \"L'Italia sul 2\", \"Insieme sul Due\").\nA gennaio 2008 ha ripreso il ruolo della \"subrettina\" nel programma \"Tintoria show\", insieme a Taiyo Yamanouchi ed Ainett Stephens. Nell'aprile dello stesso anno \u00e8 stata l'inviata della trasmissione \"Pirati\", in onda in seconda serata su Rai 2 e condotta da Marco Cocci, affiancando anche il giornalista Luca Telese. Nel giugno ancora del 2008 \u00e8 entrata a far parte della soap opera napoletana \"Un posto al sole d'estate\", edizione estiva.\nNel 2011 \u00e8 stata nel cast del programma pilota \"101 modi di perdere un gameshow\", condotto da Francesco Facchinetti, andato in onda a luglio.\nNel 2012 ha recitato nel ruolo della moglie di Biagio Izzo in un cammeo del film \"Una donna per la vita\" diretto e interpretato da Maurizio Casagrande.\nNel 2013 ha pubblicato il libro autobiografico ironico \"Da Telegaribaldi all'Isola\" edito (Edizioni Graf), nel quale ha svelato alcuni retroscena del programma \"L'isola dei famosi\". Nel 2015 \u00e8 stata ospite fissa nei programmi \"Grand Hotel Chiambretti\" e \"Pomeriggio 5\".\nNel 2018 torna su Canale 5 come concorrente del \"Grande Fratello VIP 3\" ma viene eliminata nel corso della seconda puntata con il 33% dei voti."}
{"id": "1340676", "revid": "1494169", "url": "https://it.wikipedia.org/wiki?curid=1340676", "title": "Circolatore", "text": ""}
{"id": "1340677", "revid": "110157", "url": "https://it.wikipedia.org/wiki?curid=1340677", "title": "Cicloesano-1,2-diolo deidrogenasi", "text": "La cicloesano-1,2-diolo deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima ossida anche, seppure pi\u00f9 lentamente, l'isomero \"cis\" ed il 2-idrossicicloesanone."}
{"id": "1340678", "revid": "110157", "url": "https://it.wikipedia.org/wiki?curid=1340678", "title": "D-xilosio 1-deidrogenasi", "text": "La D-xilosio 1-deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1340679", "revid": "1543377", "url": "https://it.wikipedia.org/wiki?curid=1340679", "title": "12alfa-idrossisteroide deidrogenasi", "text": "La 12alfa-idrossisteroide deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima catalizza l'ossidazione del gruppo 12\u03b1-ossidrile degli acidi biliari, sia nella loro forma libera che in quella coniugata. L'enzima pu\u00f2 agire anche sugli alcoli presenti nella bile.\nVoci correlate.\nIdrossisteroide deidrogenasi"}
{"id": "1340680", "revid": "110157", "url": "https://it.wikipedia.org/wiki?curid=1340680", "title": "Glicerolo-3-fosfato 1-deidrogenasi (NADP+)", "text": "La glicerolo-3-fosfato 1-deidrogenasi (NADP+) \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1340681", "revid": "1543377", "url": "https://it.wikipedia.org/wiki?curid=1340681", "title": "3-idrossi-2-metilbutirril-CoA deidrogenasi", "text": "La 3-idrossi-2-metilbutirril-CoA deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce anche, pi\u00f9 lentamente, sul (2\"S\",3\"S\")-2-idrossi-3-metilpentanoil-CoA."}
{"id": "1340682", "revid": "110157", "url": "https://it.wikipedia.org/wiki?curid=1340682", "title": "D-xilosio 1-deidrogenasi (NADP+)", "text": "La D-xilosio 1-deidrogenasi (NADP+) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce anche, pi\u00f9 lentamente, su -arabinosio e -ribosio."}
{"id": "1340687", "revid": "287204", "url": "https://it.wikipedia.org/wiki?curid=1340687", "title": "Lucia y el sexo", "text": ""}
{"id": "1340690", "revid": "933835", "url": "https://it.wikipedia.org/wiki?curid=1340690", "title": "Louis Thomas Villaret de Joyeuse", "text": "I primi anni.\nLouis Thomas Villaret de Joyeuse nacque a Auch, nel cuore della Guascogna. La famiglia Villaret de Joyeuse era una famiglia nobiliare minore proveniente dalla Linguadoca. Louis originariamente entr\u00f2 a far parte della \"gendarme du roi\", ma dovette lasciarla all'et\u00e0 di 16 anni per aver ucciso uno dei suoi commilitoni in duello.\nNon riusc\u00ec a entrare nelle scuole navali d'\u00e9lite; entr\u00f2 nella marina come \"voluntaire\" (volontario) nel 1768. Nel 1773 fu luogotenente sulla nave \"Atalante\" nell'Oceano Indiano. Nel 1778 si distinse durante l'assedio di Pondicherry, guadagnando il rango di \"capitaine de br\u00fblot\".\nFu in seguito al servizio di Suffren, che gli affid\u00f2 il commando della fregata \"Bellone\" in seguito alla battaglia di Cuddalore. Venne in seguito trasferito sulla fregata \"La Dauphine\", e divenne primo ufficiale a bordo del vascello di Suffren \"Le Brillant\".\nNel 1782, Suffren lo promosse a suo assistente e gli affid\u00f2 una missione che sembrava impossibile: scappare dalla flotta inglese e avvertire i due vascelli e le due fregate che bloccano Madras di una flotta inglese superiore. \"Tu probabilmente verrai preso durante il viaggio di andata o a quello di ritorno. Dopo 4 giorni di viaggio, incontr\u00f2 il 64-gun HMS \"Spectre\". Villaret eluse la nave nemica navigando in acque poco profonde, dove il suo nemico pi\u00f9 grande e pesante non poteva seguirlo. Vicino a Madras, il \"Na\u00efade\" combatt\u00e9 contro la nave inglese in una battaglia durata ben 5 ore; il Naiade alla fine perse e Villaret venne fatto prigioniero. Il capitano inglese rifiut\u00f2 di accettare la spada di Villaret dicendo: \"Sir, you have given us a fairly beautiful frigate, but you made us pay dearly for her!\". Villaret fu fatto prigioniero ma il frastuono della battaglia aveva avvertito lo squadrone francese che scapp\u00f2. Villaret venne liberato nel 1783 in uno scambio di prigionieri e venne nominato Grand Cross dell'Ordine di San Luigi a luglio. Venne promosso a \"lieutenant de vaisseau\" nel 1784 per i suoi servigi alla nazione.\nRivoluzione francese.\nA differenza della maggioranza degli ufficiali navali, Villaret non emigr\u00f2 durante la Rivoluzione.\nNel 1791 gli fu affidato il commando della fregata \"La Prudente\" che doveva trasportare delle truppe a Saint-Domingue. Arrivando giusto prima della rivolta degli schiavi che diede inizio alla rivoluzione haitiana, aiut\u00f2 il governatore a trasportare le truppe nell'isola.\nGlorioso Primo di Giugno.\nPer permettere di sfamare la popolazione francese affamata dalla carestia, il Direttorio organizz\u00f2 un convoglio di 117 navi mercantili che portassero grano dagli Stati Uniti. Vista la vitalit\u00e0 del carico, velocemente a Brest si organizz\u00f2 un convoglio militare di scorta, agli ordini di Villaret. Issata la sua bandiera sul vascello da 120 cannoni \"Montagne\", la flotta francese salp\u00f2 incontro al convoglio forte di 26 navi di linea e 17 fregate. \nLa Royal Navy a sua volta cerc\u00f2 di intercettare il convoglio con una squadra al comando dell'ammiraglio Howe con 25 navi di linea. A dispetto della leggera inferiorit\u00e0 numerica, la flotta inglese godeva di una netta superiorit\u00e0 in fatto di addestramento e materiali bellici. Viceversa la flotta rivoluzionaria francese era composta da equipaggia raccogliticci e poco addestrati, e anche i cannoni erano inferiori a quelli inglesi. Inoltre Villaret \u00e8 costretto a portarsi a bordo Andr\u00e9 Jeanbon Saint Andr\u00e9 come commissario politico, il che limiter\u00e0 le sue possibilit\u00e0 d'azione.\nLe due squadre da battaglia nemiche si avvistarono il 25 maggio, ma il primo ingaggio pot\u00e9 avvenire solo il 28 maggio, e solo al retroguardia francese fu impegnata. Seguirono due giorni di manovre e di nebbia che evitarono ulteriori contatti a fuoco e consentirono a Villaret di allontanare le navi inglese dal prezioso carico di grano trasportato dai mercantili.\nSolo il 1\u00b0 di giugno Howe riusc\u00ec a portarsi d'appresso a Villaret e ad ingaggiarlo in combattimento. Nonostante il coraggio dei marinai francesi, gli inglesi catturarono o affondarono sette navi nemiche, pur riportando seri danni. Howe stesso dovette rompere quindi il contatto, e a ritirarsi. Villaret avrebbe quindi la possibilit\u00e0 di riprendersi i suoi vascelli catturati dagli inglesi, ma Andr\u00e9 Jeanbon Saint Andr\u00e9 lo obbliga a rientrare a Brest, considerato che il ruolo della flotta \u00e8 quello di proteggere il convoglio del grano.\nLa vittoria tattica va quindi attribuita ad Howe, ma l'ammiraglio francese Villaret riusc\u00ec a far giungere tutte le navi del convoglio in Francia, conseguendo il risultato strategico."}
{"id": "1340692", "revid": "116133005", "url": "https://it.wikipedia.org/wiki?curid=1340692", "title": "Optical mark recognition", "text": "L'Optical Mark Recognition \u00e8 il processo di cattura di informazioni tramite il riconoscimento di marcature (segni scuri) in punti predefiniti di una pagina.\nQuesto sistema si basa sul fatto che la riflettivit\u00e0 della pagina cambia nei punti scuri, per cui le aree marcate vengono riconosciute dal fatto che meno luce viene da esse riflessa.\nL'OMR \u00e8 pi\u00f9 semplice e diverso dal Riconoscimento ottico dei caratteri (OCR O\"ptical Character Recognition)\".\nUno degli usi pi\u00f9 frequenti di OMR \u00e8 quello relativo a questionari a risposta multipla \n(lo studente usa una matita tenera (gradazione HB) e marca le sue risposte annerendo i circoletti su di un foglio prestampato).\nI fogli vengono poi acquisiti da uno scanner (preferibilmente con inseritore automatico di fogli) ed un programma apposito crea automaticamente una tabella con i risultati di ciascun studente.\nIn Italia l'OMR \u00e8 usato anche in apparecchi specializzati per la lettura della schedina del Totocalcio e di concorsi simili.\nAltri esempi di lettura ottica OMR sono il riconoscimento MICR (inchiostro magnetico) dei numeri degli assegni ed i codici a barre."}
{"id": "1340694", "revid": "110157", "url": "https://it.wikipedia.org/wiki?curid=1340694", "title": "Colest-5-ene-3beta,7alfa-diolo 3beta-deidrogenasi", "text": "La colest-5-ene-3beta,7alfa-diolo 3beta-deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nAltamente specifico per 3\u03b2-idrossi-C27-steroidi con doppio legame \u03945."}
{"id": "1340695", "revid": "110157", "url": "https://it.wikipedia.org/wiki?curid=1340695", "title": "Geraniolo deidrogenasi", "text": "La geraniolo deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nAgisce anche, pi\u00f9 lentamente, su nerolo, farnesolo e citronellolo."}
{"id": "1340696", "revid": "110157", "url": "https://it.wikipedia.org/wiki?curid=1340696", "title": "Carbonil reduttasi (NADPH)", "text": "La carbonil reduttasi (NADPH) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima opera su un ampio raggio di composti carbonilici, tra cui chinoni, aldeidi aromatiche, chetoaldeidi, daunorubicina e prostaglandine E and F, riducendoli al corrispondente alcol. "}
{"id": "1340697", "revid": "110157", "url": "https://it.wikipedia.org/wiki?curid=1340697", "title": "L-glicolo deidrogenasi", "text": "La L-glicolo deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nIl composto 2-idrossicarbonilico formato pu\u00f2 essere ulteriormente ossidato in un composto dicarbonilico vicinale. Nella direzione inversa, possono essere ridotti i dichetoni vicinali, la gliceraldeide, il gliossale, il metilgliossale, i 2-osso-idrossichetoni e gli esteri 2-chetoacidici."}
{"id": "1340698", "revid": "110157", "url": "https://it.wikipedia.org/wiki?curid=1340698", "title": "DTDP-galattosio 6-deidrogenasi", "text": "La dTDP-galattosio 6-deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1340699", "revid": "110157", "url": "https://it.wikipedia.org/wiki?curid=1340699", "title": "GDP-4-deidro-D-ramnosio reduttasi", "text": "La GDP-4-deidro-D-ramnosio reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nNella reazione inversa si forma una miscela di GDP--ramnosio e del suo epimero C-4."}
{"id": "1340700", "revid": "110157", "url": "https://it.wikipedia.org/wiki?curid=1340700", "title": "Prostaglandina-F sintasi", "text": "La prostaglandina-F sintasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima riduce la prostaglandina D2 e la prostaglandina H2 a prostaglandina F2; la prostaglandina D2 non \u00e8 un intermedio della riduzione della prostaglandina H2. L'enzima catalizza anche la riduzione di diversi composti carbonilici, come il 9,10-fenantrochinone ed il 4-nitroacetofenone."}
{"id": "1340701", "revid": "110157", "url": "https://it.wikipedia.org/wiki?curid=1340701", "title": "Prostaglandina-E2 9-reduttasi", "text": "La prostaglandina-E2 9-reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima riduce la prostaglandina E2 a prostaglandina F2\u03b1. Anche un grande numero di derivati delle 9-osso- e 15-osso- prostaglandine pu\u00f2 essere ridotto ai corrispondenti composti idrossilici."}
{"id": "1340702", "revid": "110157", "url": "https://it.wikipedia.org/wiki?curid=1340702", "title": "Indolo-3-acetaldeide reduttasi (NAD)", "text": "La indolo-3-acetaldeide reduttasi (NAD) \u00e8 un enzima appartenente alla classe delle ossidoreduttasi, che catalizza la seguente reazione:\nVoci correlate.\nIndolo-3-acetaldeide reduttasi (NADPH)"}
{"id": "1340703", "revid": "110157", "url": "https://it.wikipedia.org/wiki?curid=1340703", "title": "Indolo-3-acetaldeide reduttasi (NADPH)", "text": "La indolo-3-acetaldeide reduttasi (NADPH) \u00e8 un enzima appartenente alla classe delle ossidoreduttasi, che catalizza la seguente reazione:\nVoci correlate.\nIndolo-3-acetaldeide reduttasi (NAD)"}
{"id": "1340705", "revid": "125837108", "url": "https://it.wikipedia.org/wiki?curid=1340705", "title": "Maria Oliverio", "text": "Biografia.\nMaria Oliverio, detta Ciccilla, nasce a Casole Bruzio il 30 agosto 1841 da Biagio e Giuseppina Scarcella. Il 3 ottobre 1858, all'et\u00e0 di 17 anni sposa Pietro Monaco e va a vivere nella frazione Macchia del comune di Spezzano Piccolo (oggi comune di Casali del Manco). Nel marzo 1862, pur non avendo commesso in precedenza alcun reato e senza alcun motivo fu arrestata, assieme alla sorella Teresa dal Maggiore Pietro Fumel. Fu reclusa nelle carceri del Convento di San Domenico (oggi ne restano solo i sotterranei e un tratto di muro) a Celico, per fare in modo che il marito Pietro Monaco si costituisse (come disse Maria nella testimonianza al processo); oppure, come sembra pi\u00f9 probabile, per ricattare il marito al fine di uccidere alcuni briganti filoborbonici (Leonardo Bonaro - che incontr\u00f2 Jos\u00e9 Borjes il 5 ottobre del 1861 - e il capobanda Pietro Santo Piluso chiamato Tabacchera). Questi ultimi furono uccisi subito prima della scarcerazione delle due sorelle. Ciccilla rest\u00f2 in carcere per due mesi. Uscita di prigione, allora ventenne, uccise la sorella per calunnia, con 48 colpi di scure. Si un\u00ec alla banda di briganti del marito. Fu accusata di innumerevoli reati: sequestri, rapine violente e a mano armata (chiamate grassazioni), furti, incendi, omicidi, uccisioni di animali domestici. I capi di imputazione furono ben 32, tutti elencati nel processo a suo carico che si tenne a Catanzaro nel febbraio 1864 all'indomani del suo arresto. Fra tutti i reati confess\u00f2 solo l'omicidio della sorella, mentre per tutti gli altri disse di esservi stata costretta. La sua vita \u00e8 raccontata nel romanzo \"Italiana\", scritto da Giuseppe Catozzella e pubblicato da Mondadori nel 2021. La Storia di Maria Oliverio \u00e8 stata portata sul grande schermo dal regista Calabrese Andrea Bonanno, il film dal Titolo Brutta Cera \u00e8 stato ideato nel 2009 ed \u00e8 stato portato sul grande schermo il 14 Ottobre 2019 \nI sequestri.\nCon la banda di Pietro Monaco, Ciccilla fu protagonista di molti atti di brigantaggio. Il pi\u00f9 noto fu il sequestro di 9 persone, tra nobili, religiosi e proprietari di Acri, avvenuto il 31 agosto 1863, essi erano: Michele e Angelo Falcone, rispettivamente il fratello e il padre del patriota ed eroe della spedizione di Sapri, Giovan Battista Falcone, e del Maggiore della Guardia Nazionale Raffaele Falcone; Ferdinando Spezzano (che venne subito ucciso); Angelo Feraudo; Domenico Zanfini; Carlo Baffi; due preti, i fratelli Francesco e Saverio Benvenuto) e il Vescovo di Tropea, acrese di origine, Mons. Filippo Maria De Simone che, secondo Alexandre Dumas, \"era internato ad Acri, perch\u00e9 imputato di opposizione al governo\". Un'impresa che dest\u00f2 molto scalpore e paura per la neonata Italia, un sequestro di simboli pi\u00f9 che di persone.\nUn altro importante evento fu il sequestro dei cugini Achille Mazzei e Antonio Parisio a Santo Stefano, l'attuale Santo Stefano di Rogliano, il 18 giugno 1863. Il riscatto frutt\u00f2 l'enorme cifra di 20 000 ducati permettendo alla banda di fare il \"salto di qualit\u00e0\" del suddetto rapimento di Acri. Achille Mazzei \u00e8 un patriota vicino al Governatore della Calabria Citra, Donato Morelli. Il fratello Raffaele \u00e8 uno dei patrioti pi\u00f9 attivi ed \u00e8 protagonista, fin dal 1856, dell'attivit\u00e0 clandestina di preparazione dell'arrivo di Garibaldi. Il padre Giuseppe mor\u00ec nei moti risorgimentali del 1848 presso l'Angitola. Antonio Parisio \u00e8 sindaco del paese componente di una delle pi\u00f9 importanti, antiche (Aulo Giano Parrasio, fondatore dell'Accademia Cosentina nel 1511, apparteneva a questa nobile casata) e ricche famiglie del cosentino.\nNel corso del processo per questo sequestro, (stranamente questo reato non \u00e8 contemplato tra i 32 capi d'imputazione di Maria Oliverio), si scoprirono i retroscena di alcuni delitti che coinvolsero Pietro Monaco come brigante filo piemontese o, comunque, che colp\u00ec una famiglia (i mugnai Spadafora) notoriamente filo borbonica. Inoltre nello stesso processo un brigante pentito, Francesco Ciarlo, rivel\u00f2 che la banda di Monaco fu chiamata da una persona dipendente (un torriere) di Achille Mazzei per rapire un giudice di nome Nicola Nicoletti. Pietro Monaco insieme a Maria Oliverio decisero di cambiare obiettivo e di rapire, invece, Achille Mazzei. \nIl 18 giugno del 1863 nel tardo pomeriggio davanti al sagrato della Chiesa Matrice di Santo Stefano tutta la banda Monaco con grida inumane, spari e violenze sequestr\u00f2 gli sbigottiti e increduli cugini Mazzei e Parisio.\nIl giorno successivo il plurisequestro di Acri, il 1\u00ba settembre del 1863, assunse il comando delle operazioni contro il brigantaggio nella Calabria Citra e Ultra il Generale Giuseppe Sirtori, gi\u00e0 Capo di Stato Maggiore dei Mille, Presidente della Commissione parlamentare anti Brigantaggio (che produsse la nota Legge Pica e la relazione Massari) e persona vicinissima a Giuseppe Garibaldi. Lascer\u00e0 la Calabria solo dopo che i processi che videro coinvolta Maria Oliverio si conclusero. \nA dare notizia, sia del clamoroso rapimento che del coinvolgimento del Generale Sirtori \u00e8 il giornale \"L'Indipendente\" diretto da Alexandre Dumas che informer\u00e0 i suoi lettori con diversi articoli delle vicende di Pietro Monaco e della Brigantessa Ciccilla fino alla ricostruzione dell'intera vicenda in un racconto di sette capitoli dedicati alla brigantessa e al marito Pietro Monaco dal titolo \"Pietro Monaco sua moglie Maria Oliverio e i loro complici\".. Il noto scrittore, che aveva gi\u00e0 scritto di briganti calabresi, rimase alla fine deluso da questo brigante del tutto diverso da quelli che aveva immaginato in giovent\u00f9. \nLo stesso anno scrive \"Robin Hood il proscritto\": per questo, secondo alcuni autori, Pietro Monaco ne diventa l'ispiratore \"a contrario\".\nLa morte di Pietro Monaco.\nIl 23 dicembre 1863, la sera prima della vigilia di Natale, dopo un tradizionale cenone, il Monaco fu ucciso dal suo braccio destro Salvatore De Marco, alias \"Marchetta\", con la complicit\u00e0 di Salvatore Celestino, alias \"Jurillu\" e Vincenzo Marrazzo, alias \"Diavolo\" (che aveva tentato di avvelenare la comitiva pochi giorni prima). Il rifugio della banda era nella valle di Jumiciello (un subaffluente del fiume Crati nel comune di Pedace), l'omicidio avvenne dentro una casella, ovvero essiccatoio per le castagne (tuttora esistente anche se diroccata), dove si era appena appisolato accanto alla moglie. In quella occasione, come descrive Maria Oliverio nel suo interrogatorio, la stessa pallottola che colp\u00ec Monaco al cuore fer\u00ec lei al polso. Secondo un poeta e giornalista dell'epoca, Luigi Stocchi, cerc\u00f2 di inseguire gli assassini, poi torn\u00f2 dal cadavere del marito e lo decapit\u00f2 per evitare che a farlo fossero i soldati piemontesi: ne bruci\u00f2 la testa in un grande castagno (ancora l\u00ec), nei pressi del luogo dell'agguato e fugg\u00ec in Sila assieme al fratello Raffaele, al cugino del marito Antonio e al resto della banda rifugiatasi nelle vicine grotte (anche quelle ancora esistenti). Secondo Alexandre Dumas, invece: \"Uno dei proprietari di Cosenza che aveva avuto ragione di dolersi crudelmente del capo \u2026 tagli\u00f2 la testa di Monaco, la fece seccare in un forno e la tenne in casa per ornamento del suo scrittoio\".\nPer 47 giorni sfugg\u00ec alla caccia spietata della forza pubblica, con la ferita mal medicata al braccio che teneva stretto al collo. Alla fine fu catturata nel febbraio 1864, in una grotta in luogo impervio a strapiombo sul fiume Neto in localit\u00e0 Serra del Bosco nel comune di Caccuri (oggi in provincia di Crotone), insieme ad Antonio Monaco e alcuni uomini della banda Palma: Pasquale Gagliardi e Ludovico Russo. La cattura fu preceduta da uno scontro a fuoco che dur\u00f2 due giorni, e caus\u00f2 la morte di due bersaglieri (Giovanni Spagnolini di Fara Novarese e Francesco Agnolini di Cittaducale) e uno squadrigliere del Barone Barracco (Michele Corvino). Durante lo scontro a fuoco fu ucciso e poi decapitato Antonio Monaco. Fu ucciso dopo la cattura, sebbene fosse solo ferito, anche Pasquale Gagliardi, mentre Ludovico Russo riusc\u00ec miracolosamente a fuggire nonostante fosse ferito. Si costituir\u00e0 a San Giovanni in Fiore qualche giorno dopo. Probabilmente in quella grotta c'erano anche altri briganti della banda: Rosario Mangone di Casino (oggi Castelsilano) e Luigi Romanelli, alias Cacciafrittule, di San Giovanni in Fiore, morti asfissiati in una grotta vicino a Santa Severina il 15 febbraio sorpresi dagli squadriglieri del barone Drammis di Scandale. Alcuni riferiscono anche della presenza del fratello di Maria Oliviero, Raffaele, alias \"Niurone\" (che sopravvisse, per altri due anni, aggregato prima alle bande Spinelli, poi a quella di Pietro Bianchi (con il quale comp\u00ec delle rappresaglie a danno di delatori nell'estate dello stesso anno assieme a tutta la banda di Bianchi), nelle foreste del Gariglione nella Sila Catanzarese, poi di Carmine Noce di Pietrafitta e infine alla banda di Sijnardi/De Luca di Pietrafitta e Pedace).\nIl processo.\nProcessata a Catanzaro dal Tribunale di Guerra della Calabria Ultra fu condannata a morte. Fu l'unica brigantessa italiana alla quale venne data una tale pena, ma il re Vittorio Emanuele II le concesse la grazia dietro precisa richiesta del generale Giuseppe Sirtori e del Giudice della Corte d'Appello di Catanzaro, Nicola Parisio, (zio di uno dei suoi facoltosi sequestrati) commutando la pena di morte in ergastolo (\"lavori forzati a vita\") forse scontato presso il Forte di Fenestrelle, in Val Chisone, dove secondo alcune mere ipotesi prive di prove, forse, si spense quindici anni dopo. In effetti non esistono documentazioni certe che ci possano far risalire alla vera, successiva storia della sua vita o ai dati relativi alla sua data di morte o luogo di sepoltura."}
{"id": "1340706", "revid": "110157", "url": "https://it.wikipedia.org/wiki?curid=1340706", "title": "(alcol a lunga catena) deidrogenasi", "text": "La (alcol a lunga catena) deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'esadecanolo \u00e8 un buon substrato. "}
{"id": "1340707", "revid": "1543377", "url": "https://it.wikipedia.org/wiki?curid=1340707", "title": "5-amino-6-(5-fosforibosilamino)uracil reduttasi", "text": "La 5-amino-6-(5-fosforibosilamino)uracil reduttasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1340708", "revid": "110157", "url": "https://it.wikipedia.org/wiki?curid=1340708", "title": "Coniferil-alcol deidrogenasi", "text": "La coniferil-alcol deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 specifico per l'alcol coniferile; non opera sull'alcol cinnamile, 4-coumarile o sinapile."}
{"id": "1340709", "revid": "110157", "url": "https://it.wikipedia.org/wiki?curid=1340709", "title": "Cinnamil-alcol deidrogenasi", "text": "La cinnamil-alcol deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima opera sull'alcol coniferile, sinapile, 4-coumarile e cinnamile. "}
{"id": "1340710", "revid": "363629", "url": "https://it.wikipedia.org/wiki?curid=1340710", "title": "15-idrossiprostaglandina-D deidrogenasi (NADP+)", "text": "La 15-idrossiprostaglandina-D deidrogenasi (NADP+) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 specifico per le prostaglandine D.\nVoci correlate.\n15-idrossiprostaglandina deidrogenasi (NADP+)"}
{"id": "1340712", "revid": "110157", "url": "https://it.wikipedia.org/wiki?curid=1340712", "title": "15-idrossiprostaglandina deidrogenasi (NADP+)", "text": "La 15-idrossiprostaglandina deidrogenasi (NADP+) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima opera sulle prostaglandine E2, F2\u03b1 e B1, ma non sulla prostaglandina D2 \nVoci correlate.\n15-idrossiprostaglandina-D deidrogenasi (NADP+)"}
{"id": "1340713", "revid": "110157", "url": "https://it.wikipedia.org/wiki?curid=1340713", "title": "(+)-borneolo deidrogenasi", "text": "La (+)-borneolo deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima utilizza anche il NADP, ma opera pi\u00f9 lentamente. "}
{"id": "1340714", "revid": "110157", "url": "https://it.wikipedia.org/wiki?curid=1340714", "title": "(S)-usnato reduttasi", "text": "La (S)-usnato reduttasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1340715", "revid": "112766626", "url": "https://it.wikipedia.org/wiki?curid=1340715", "title": "Girolamo Gigli", "text": "Biografia.\nNato nella famiglia senese dei Nenci, fu per\u00f2 adottato da un prozio, dal quale prese il cognome. Gigli si spos\u00f2 giovane con Laurenzia Perfetti, dalla quale ebbe dodici figli.\nNel 1698 insegn\u00f2 presso l'Universit\u00e0 di Pavia e successivamente in quella di Siena (professore di Lettere Toscane). Fu abituale frequentatore dell'Accademia degli Intronati (ne divenne anche segretario), usando il soprannome \"L'Economico\".\nOpere.\nGigli riprese i modi della commedia francese, risolvendoli in un vivace e spontaneo umorismo. Ad esempio \"Il Don Pilone, ovvero il bacchettone falso\" (1711) \u00e8 un adattamento de \"Il Tartufo\" di Moli\u00e8re. Qui Gigli utilizza il linguaggio senese, riuscendo a compiere un'operazione di satira arguta nei confronti di noti personaggi cittadini dell'epoca.\nSi ricorda anche \"La sorellina di don Pilone\" (1712), nella quale Gigli prese in giro la sua stessa famiglia, in particolar modo la propria moglie. Degli stessi anni sono \"Il Gazzettino\" e \"Avvisi ideali\", nelle quali vengono derisi personaggi legati al mondo accademico, religioso e cortigiano.\nOltre alle commedie, scrisse anche circa quaranta componimenti musicali. Tradusse inoltre due tragedie di Corneille, \"Nicom\u00e8de\" e \"Horace\", e scrisse un'opera di suo pugno, \"Il Balduino\", fingendola anch'essa una traduzione del celebre autore francese.\nGigli si occup\u00f2 di ricerche storiche e linguistiche. In ambito storico la sua opera pi\u00f9 rilevante \u00e8 il \"Diario Senese\" (o \"Sanese\"), opera in due volumi pubblicata postuma nel 1723 dal figlio Ludovico. Nel \"Diario\", Gigli ha raccolto \u00abinsigni cose sacre e profane che illustrassero gli annali di Siena\u00bb, ordinate giorno per giorno; sono pertanto numerose le notizie storiche, riferite ai secoli precedenti, riguardanti i costumi, le tradizioni, e le istituzioni di Siena.\nNel 1717 pubblic\u00f2 tutti gli scritti di Santa Caterina da Siena, infarcendoli per\u00f2 di linguaggio buffo e burlonesco: il cosiddetto \"Vocabolario Cateriniano\". Questa messa in discussione della lingua fiorentina, in aggiunta alla sua opinione riguardante la superiorit\u00e0 del senese sul fiorentino, contribu\u00ec a far nascere la polemica con l'Accademia della Crusca, dalla quale fu espulso. Gigli non sconfess\u00f2 mai le sue opinioni linguistiche, e fu perci\u00f2 mandato in esilio, su pressione della stessa Accademia della Crusca. Il suo \"Vocabolario Cateriniano\" fu bruciato a Firenze in Piazza Sant'Apollinare, il 9 settembre 1717.\nGigli dovette spostarsi prima a Viterbo e poi a Roma, prima di tornare nuovamente a Siena nel periodo finale della propria vita. Finito per\u00f2 in disgrazia economica e sociale, decise di ritornare a Roma, dove mor\u00ec nel 1722.\nIn anni recenti l'Accademia della Crusca ha deciso di ripubblicare il \"Vocabolario Cateriniano\" di Gigli.\nNel 1707 fu pubblicato a Siena \"appresso il Bonetti nella Stamp. del Pubbl.\" il volume con dedica al Granduca Cosimo III \"La vita della serafica sposa di Ges\u00f9 Cristo S. Caterina da Siena, tradotta ora fedelmente dalla Leggenda Latina che ne compil\u00f2 il B. Raimondo da Capua suo Confessore per signor Canonico Bernardino Pecci Accademico Intronato\"."}
{"id": "1340716", "revid": "1543377", "url": "https://it.wikipedia.org/wiki?curid=1340716", "title": "Aldosio-6-fosfato reduttasi (NADPH)", "text": "La aldosio-6-fosfato reduttasi (NADPH) \u00e8 un enzima appartenente alla classe delle ossidoreduttasi, che catalizza la seguente reazione:\nNella reazione inversa, l'enzima opera anche sul il -galattosio 6-fosfato e, anche se pi\u00f9 lentamente, sul -mannosio 6-fosfato ed il 2-deossi--glucosio 6-fosfato."}
{"id": "1340717", "revid": "1543377", "url": "https://it.wikipedia.org/wiki?curid=1340717", "title": "7beta-idrossisteroide deidrogenasi (NADP+)", "text": "La 7beta-idrossisteroide deidrogenasi (NADP+) \u00e8 un enzima appartenente alla classe delle ossidoreduttasi, che catalizza la seguente reazione:\nCatalizza l'ossidazione del gruppo 7\u03b2-idrossile degli acidi grassi come l'ursodeossicolato."}
{"id": "1340718", "revid": "110157", "url": "https://it.wikipedia.org/wiki?curid=1340718", "title": "1,3-propanodiolo deidrogenasi", "text": "La 1,3-propanodiolo deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1340721", "revid": "1543377", "url": "https://it.wikipedia.org/wiki?curid=1340721", "title": "IMP deidrogenasi", "text": "La IMP deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nl'enzima agisce sui gruppi idrossido dei derivati idratati del substrato."}
{"id": "1340722", "revid": "110157", "url": "https://it.wikipedia.org/wiki?curid=1340722", "title": "Tropina deidrogenasi", "text": "La tropina deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima ossida anche altri tropan-3\u03b1-oli, ma non i corrispondenti \u03b2. Questo enzima, come la tropinone reduttasi propriamente detta (o TR-II), agisce ad un punto chiave del metabolismo dei tropano alcaloidi. La tropina (prodotto di questo enzima) \u00e8 incorporata nella isociamina e nella scopolamina, mentre la pseudotropina (prodotto della TR-II) \u00e8 il primo metabolita specifico del \"pathway\" delle calistegine. I due enzimi sono sempre presenti insieme in tutte le specie che producono tropano-alcaloidi, hanno un substrato comune (il tropinone) e sono strettamente stereospecifici."}
{"id": "1340724", "revid": "1543377", "url": "https://it.wikipedia.org/wiki?curid=1340724", "title": "(-)-mentolo deidrogenasi", "text": "La (-)-mentolo deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima non \u00e8 identico alla (+)-neomentolo deidrogenasi. Opera anche su un certo numero di altri cicloesanoli e cicloesenoli."}
{"id": "1340726", "revid": "1543377", "url": "https://it.wikipedia.org/wiki?curid=1340726", "title": "(+)-neomentolo deidrogenasi", "text": "La (+)-neomentolo deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima non \u00e8 identico alla (-)-mentolo deidrogenasi. Opera su un certo numero di altri cicloesanoli e cicloesenoli."}
{"id": "1340728", "revid": "1573940", "url": "https://it.wikipedia.org/wiki?curid=1340728", "title": "3(o 17)alfa-idrossisteroide deidrogenasi", "text": "La 3(o 17)alfa-idrossisteroide deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima opera sul gruppo 3\u03b1-idrossile degli androgeni della serie 5\u03b1-androstano ed anche, sebbene pi\u00f9 lentamente, sul gruppo 17\u03b1-idrossile sia dei substrati degli androgeni, che degli estrogeni."}
{"id": "1340730", "revid": "110157", "url": "https://it.wikipedia.org/wiki?curid=1340730", "title": "3beta(o 20alfa)-idrossisteroide deidrogenasi", "text": "La 3beta(o 20alfa)-idrossisteroide deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima opera anche sugli 20\u03b1-idrossisteroidi."}
{"id": "1340731", "revid": "1573940", "url": "https://it.wikipedia.org/wiki?curid=1340731", "title": "3-idrossiacil-CoA (a lunga catena) deidrogenasi", "text": "La 3-idrossiacil-CoA (a lunga catena) deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce molto pi\u00f9 rapidamente con i derivati che hanno una catena lunga 8 o 10 C."}
{"id": "1340732", "revid": "110157", "url": "https://it.wikipedia.org/wiki?curid=1340732", "title": "3-ossoacil-(proteina trasportante acili) reduttasi (NADH)", "text": "La 3-ossoacil-(proteina trasportante acili) reduttasi (NADH) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 parte del metabolismo biosintetico delle piante ed \u00e8 differente dalla 3-ossoacil-(proteina trasportante acili) reduttasi.\nVoci correlate.\n3-ossoacil-(proteina trasportante acili) reduttasi"}
{"id": "1340733", "revid": "110157", "url": "https://it.wikipedia.org/wiki?curid=1340733", "title": "3alfa-idrossisteroide deidrogenasi (A-specifica)", "text": "La 3alfa-idrossisteroide deidrogenasi (A-specifica) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce anche sugli 3\u03b1-idrossisteroidi. Specifico alla forma A, utilizza sia il NAD che il NADP.."}
{"id": "1340734", "revid": "110157", "url": "https://it.wikipedia.org/wiki?curid=1340734", "title": "2-deidropantolattone reduttasi (B-specifica)", "text": "La 2-deidropantolattone reduttasi (B-specifica) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima di \"Escherichia coli\" \u00e8 differente da quello del lievito."}
{"id": "1340735", "revid": "110157", "url": "https://it.wikipedia.org/wiki?curid=1340735", "title": "Gluconato 2-deidrogenasi", "text": "La gluconato 2-deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nAgisce anche su -idonato, -galattonato and -xilonato."}
{"id": "1340736", "revid": "110157", "url": "https://it.wikipedia.org/wiki?curid=1340736", "title": "Farnesolo deidrogenasi", "text": "La farnesolo deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nAgisce anche, pi\u00f9 lentamente, su 2-'cis\",\"6-'trans\"-\"farnesolo, geraniolo, citronellolo e nerolo."}
{"id": "1340737", "revid": "110157", "url": "https://it.wikipedia.org/wiki?curid=1340737", "title": "Benzil-2-metil-idrossibutirrato deidrogenasi", "text": "La benzil-2-metil-idrossibutirrato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nAgisce anche sul benzil (2\"S\",3\"S\")-2-metil-3-idrossibutanoato, altrimenti \u00e8 altamente specifica."}
{"id": "1340738", "revid": "2036605", "url": "https://it.wikipedia.org/wiki?curid=1340738", "title": "Lettere di Ignazio", "text": "Con l'espressione Lettere di Ignazio si intendono sette lettere attribuite al vescovo e martire Ignazio di Antiochia (\u2020 107-110), detto \"L'Illuminatore\", scritte in greco nei primi anni del II secolo. Dalla tradizione cristiana e dagli studiosi contemporanei sono ritenute autentiche. Non essendo incluse nel canone della Bibbia sono considerate come apocrifi del Nuovo Testamento. Oggi sono incluse nella cosiddetta letteratura subapostolica (letteratura dei successori degli apostoli).\nIgnazio, per primo nella letteratura cristiana, attribuisce alla Chiesa l'appellativo \u00abcattolica\u00bb, cio\u00e8 \u00abuniversale\u00bb: \"Dove \u00e8 Ges\u00f9 Cristo, l\u00ec \u00e8 la Chiesa cattolica\" (\"Lettera agli Smirnesi\" 8,2).\nIl \"corpus\" di lettere di Ignazio.\nIgnazio ha lasciato un \"corpus\" di lettere redatte durante il viaggio che lo port\u00f2 da Antiochia a Roma, dove sub\u00ec il martirio. La prima tappa del suo viaggio fu Smirne. Qui Ignazio scrisse quattro lettere, rispettivamente alle Chiese di Efeso, di Magnesia, di Tralles e di Roma. Partito da Smirne, Ignazio giunse nella Troade, dove sost\u00f2 per qualche tempo. Dalla Troade sped\u00ec tre lettere: due alle comunit\u00e0 di Filadelfia e di Smirne, e una al vescovo di Smirne, Policarpo.\nDi tale \"corpus\" sono giunte a noi tre redazioni diverse, definite dagli studiosi:\nIl fatto che queste epistole compaiano in diversi formati ha fatto suscitare molti dubbi sulla loro autenticit\u00e0. Dopo una discussione durata svariati decenni, tra la fine del XIX secolo e l'inizio del XX, si \u00e8 convenuto che la versione autentica fosse quella media. La forma lunga e la forma breve sarebbero state redatte a posteriori e non apparterrebbero ad Ignazio.\nNonostante la comunit\u00e0 degli studiosi abbia trovato un accordo, il dibattito continua tutt'oggi.\nRecensione media.\nUnica da considerare autentica, la recensione media consta di sette lettere, rispettivamente:\nFonti antiche.\nLe lettere sono state tramandate, con l'eccezione della \"Lettera ai Romani\", dal codice Mediceo Laurenziano 57,7, databile all'XI secolo . La \"Lettera ai Romani\" \u00e8 contenuta nel codice Parigino greco 1451 (risalente ai secoli X-XI), dov'\u00e8 incorporata nello scritto intitolato \"Martirio di Ignazio\". Parte della lettera alla comunit\u00e0 di Smirne (capitoli 3-12, 1) \u00e8 contenuta nel papiro di Berlino 10581 (V secolo).\nLe lettere pseudoepigrafe.\nNella recensione lunga delle lettere ignaziane furono inserite anche altre lettere, oggi ritenute pseudoepigrafe:\nFanno inoltre parte delle lettere falsamente attribuite Ignazio quattro lettere indicate come \"Corrispondenza con san Giovanni e la Vergine\":"}
{"id": "1340739", "revid": "110157", "url": "https://it.wikipedia.org/wiki?curid=1340739", "title": "Morfina 6-deidrogenasi", "text": "La morfina 6-deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce anche su alcuni alcaloidi, tra cui la codeina, la normorfina, e l'etilmorfina, ma molto lentamente sui derivati 7-8 saturi come la diidromorfina e la diidrocodeina. Nella direzione inversa l'enzima riduce anche il nalossone all'analogo 6\u03b1-idrossile . \u00c8 attivato dal mercaptoetanolo."}
{"id": "1340740", "revid": "1543377", "url": "https://it.wikipedia.org/wiki?curid=1340740", "title": "Diidrocaempferolo 4-reduttasi", "text": "La diidrocaempferolo 4-reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce, nella direzione inversa, anche sulla (+)-diidroquercetina e (+)-diidromiricetina; ogni diidroflavonolo \u00e8 ridotto al corrispondente \"cis\"-flavan-3,4-diolo. Il NAD pu\u00f2 essere utilizzato al posto del NADP., anche se rallenta l'attivit\u00e0 dell'enzima. L'enzima \u00e8 coinvolto nella biosintesi delle antiocianidine nelle piante."}
{"id": "1340741", "revid": "110157", "url": "https://it.wikipedia.org/wiki?curid=1340741", "title": "6-piruvoiltetraidropterina 2'-reduttasi", "text": "La 6-piruvoiltetraidropterina 2'-reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima non \u00e8 identico alla sepiapterina reduttasi.\nVoci correlate.\nsepiapterina reduttasi"}
{"id": "1340742", "revid": "1318658", "url": "https://it.wikipedia.org/wiki?curid=1340742", "title": "Vomifoliolo 4'-deidrogenasi", "text": "La vomifoliolo 4'-deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima ossida il vomifoliolo a deidrovomifoliolo ed \u00e8 coinvolto nel metabolismo dell'acido abscisico in \"Corynebacterium\"."}
{"id": "1340744", "revid": "110157", "url": "https://it.wikipedia.org/wiki?curid=1340744", "title": "(R)-4-idrossifenillattato deidrogenasi", "text": "La (R)-4-idrossifenillattato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce anche, sebbene pi\u00f9 lentamente, sul (\"R\")-3-fenillattato, (\"R\")-3-(indol-3-ile)lattato e (\"R\")-lattato."}
{"id": "1340745", "revid": "110157", "url": "https://it.wikipedia.org/wiki?curid=1340745", "title": "Isopiperitenolo deidrogenasi", "text": "La isopiperitenolo deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce sul (-)-\"trans\"-isopiperitenolo, (+)-\"trans\"-piperitenolo e (+)-\"trans\"-pulegolo. \u00c8 coinvolto nella biosintesi del mentolo e di monoterpeni correlati, nelle foglie di menta piperita."}
{"id": "1340746", "revid": "1543377", "url": "https://it.wikipedia.org/wiki?curid=1340746", "title": "Mannosio-6-fosfato 6-reduttasi", "text": "La mannosio-6-fosfato 6-reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 coinvolto nella sintesi del mannitolo nelle foglie di sedano (\"Apium graveolens\")."}
{"id": "1340747", "revid": "110157", "url": "https://it.wikipedia.org/wiki?curid=1340747", "title": "Clordecone reduttasi", "text": "La clordecone reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nIl clordecone \u00e8 un insetticida organoclorurato."}
{"id": "1340748", "revid": "110157", "url": "https://it.wikipedia.org/wiki?curid=1340748", "title": "4-idrossicicloesanocarbossilato deidrogenasi", "text": "La 4-idrossicicloesanocarbossilato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima di \"Corynebacterium cyclohexanicum\" \u00e8 altamente specifico per la forma \"trans\"-4-idrossi."}
{"id": "1340750", "revid": "110157", "url": "https://it.wikipedia.org/wiki?curid=1340750", "title": "(-)-borneolo deidrogenasi", "text": "La (-)-borneolo deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima pu\u00f2 agire anche con NADP, ma pi\u00f9 lentamente."}
{"id": "1340752", "revid": "110157", "url": "https://it.wikipedia.org/wiki?curid=1340752", "title": "(+)-sabinolo deidrogenasi", "text": "La (+)-sabinolo deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima utilizza anche il NADP, per\u00f2 la sua attivit\u00e0 \u00e8 minore. \u00c8 coinvolto nella biosintesi del (+)-3-tuione and (-)-3-isotuione."}
{"id": "1340753", "revid": "110157", "url": "https://it.wikipedia.org/wiki?curid=1340753", "title": "Dietil 2-metil-3-ossosuccinato reduttasi", "text": "La dietil 2-metil-3-ossosuccinato reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce anche sul dietil (2\"S\",3\"R\")-2-metil-3-idrossisuccinato ed anche sui corrispondenti dimetil esteri."}
{"id": "1340754", "revid": "110157", "url": "https://it.wikipedia.org/wiki?curid=1340754", "title": "3alfa-idrossiglicirretinato deidrogenasi", "text": "La 3alfa-idrossiglicirretinato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 altamente specifico per i derivati 3\u03b1-idrossi del glicirretinato e dei suoi analoghi. Non \u00e8 identico alla 3alfa-idrossisteroide deidrogenasi (B-specifica)."}
{"id": "1340755", "revid": "110157", "url": "https://it.wikipedia.org/wiki?curid=1340755", "title": "15-idrossiprostaglandina-I deidrogenasi (NADP+)", "text": "La 15-idrossiprostaglandina-I deidrogenasi (NADP+) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 specifico per la prostaglandina I2."}
{"id": "1340756", "revid": "110157", "url": "https://it.wikipedia.org/wiki?curid=1340756", "title": "15-idrossiicosatetraenoato deidrogenasi", "text": "La 15-idrossiicosatetraenoato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1340757", "revid": "110157", "url": "https://it.wikipedia.org/wiki?curid=1340757", "title": "N-acilmannosammina 1-deidrogenasi", "text": "La N-acilmannosammina 1-deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce sull'acetil--mannosammina e sulla glicolil--mannosammina. \u00c8 altamente specifico."}
{"id": "1340758", "revid": "1543377", "url": "https://it.wikipedia.org/wiki?curid=1340758", "title": "Flavanone 4-reduttasi", "text": "La flavanone 4-reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 coinvolto nella biosintesi delle 3-deossiantocianidine a partire da flavanoni come la naringenina o l'eriodictiolo."}
{"id": "1340759", "revid": "339392", "url": "https://it.wikipedia.org/wiki?curid=1340759", "title": "B-tree", "text": ""}
{"id": "1340760", "revid": "110157", "url": "https://it.wikipedia.org/wiki?curid=1340760", "title": "8-ossocoformicina reduttasi", "text": "La 8-ossocoformicina reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 B-specifico rispetto a NADPH. Esso \u00e8 in grado di ridurre anche l'8-ossodeossi-coformicina all'antibiotico nucleosidico deossicoformicina."}
{"id": "1340761", "revid": "110157", "url": "https://it.wikipedia.org/wiki?curid=1340761", "title": "Tropinone reduttasi", "text": "La tropinone reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nQuesto enzima, come la tropina deidrogenasi (o TR-I), agisce ad un punto chiave del metabolismo dei tropano alcaloidi. La tropina (prodotto della TR-I) \u00e8 incorporata nella isociamina e nella scopolamina, mentre la pseudotropina (prodotto di questo enzima) \u00e8 il primo metabolita specifico del \"pathway\" delle calistegine. I due enzimi sono sempre presenti insieme in tutte le specie che producono tropano-alcaloidi, hanno un substrato comune (il tropinone) e sono strettamente stereospecifici.\nVoci correlate.\ntropina deidrogenasi"}
{"id": "1340762", "revid": "110157", "url": "https://it.wikipedia.org/wiki?curid=1340762", "title": "Idrossifenilpiruvato reduttasi", "text": "La idrossifenilpiruvato reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce anche sul 3-(3,4-diidrossifenil)lattato ed \u00e8 coinvolto, con la rosmarinato sintasi, nella biosintesi di acido rosmarinico.\nVoci correlate.\nrosmarinato sintasi"}
{"id": "1340763", "revid": "110157", "url": "https://it.wikipedia.org/wiki?curid=1340763", "title": "12beta-idrossisteroide deidrogenasi", "text": "La 12beta-idrossisteroide deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce su diversi acidi biliari, sia nella forma coniugata che in quella libera.\nVoci correlate.\nidrossisteroide deidrogenasi"}
{"id": "1340764", "revid": "767487", "url": "https://it.wikipedia.org/wiki?curid=1340764", "title": "Firebird (gruppo musicale)", "text": "I Firebird sono un gruppo musicale blues rock britannico fondato da Bill Steer (ex Napalm Death e Carcass ) nel 1999.\nStoria.\nLo stile musicale del gruppo, con reminiscenze dei gruppi rock degli anni settanta come i Cream, si allontana di molto dai precedenti lavori di Steer con i Napalm Death ed i Carcass. La formazione ha visto l'avvicendarsi di molti bassisti e batteristi, con la costante del solo Steer alla chitarra ed alla voce."}
{"id": "1340765", "revid": "543975", "url": "https://it.wikipedia.org/wiki?curid=1340765", "title": "Su e gi\u00f9 (programma televisivo 1999)", "text": "Su e gi\u00f9 \u00e8 stato un programma televisivo italiano, trasmesso da RaiUno nel 1999, con un'unica edizione, protrattasi per nove puntate, comprese tra l'11 febbraio ed il 12 aprile di quell'anno.\nIl programma, incentrato sull'attualit\u00e0 e l'intrattenimento, fu diretto da Francesco Vicario, e condotto da Gaia De Laurentiis, con la partecipazione di Giampiero Galeazzi, Roberto Brunetti alias \"Er Patata\", Nicoletta Orsomando, Rosanna Vaudetti e Paola Perissi."}
{"id": "1340767", "revid": "729019", "url": "https://it.wikipedia.org/wiki?curid=1340767", "title": "Louis Bertrand de Sivray", "text": "Ancien R\u00e9gime.\nNato da una nobile famiglia della Provenza, il 20 luglio 1782 entra nella compagnia dei cadetti-gentiluomini con sede a Lorient; viene promosso a sottotenente il 18 agosto 1785 nel reggimento di Carlo di Borbone e viene nominato tenente il 1\u00ba aprile 1788. Quando questo reggimento venne accorpato nel reggimento di Pondich\u00e9ry, il 3 dicembre 1789, il giovane Bertrand venne incluso nella nuova organizzazione.\nDeputato all'Assemblea nazionale con le guarnigioni dell'India, il 21 settembre 1791 si reca a Parigi, ed \u00e8 in questa occasione che apprende, da parte degli ufficiali del suo reggimento che erano di ritorno in Francia, la sua nomina al grado di capitano (1792). Il 10 agosto 1792, in occasione dell'instaurazione della Comune di Parigi, salva il deputato monarchico Vincent-Marie Vi\u00e9not de Vaublanc da un colpo di spada.\nGuerre della Rivoluzione francese.\nAttendente del generale Montredon, il 18 agosto 1793 partecip\u00f2 con lui alla campagna di quell'anno con l'Armata dei Pirenei Orientali, e pass\u00f2 successivamente con le stesse funzioni presso i generali Pr\u00e9vost e P\u00e9rignon, durante le campagne degli anni II ed III.\nNominato capo di battaglione dei cacciatori-esploratori di questo stesso esercito, il 6 ventoso dell'anno III si distingue in tutte le battaglie con il nemico.\nIl 28 termidoro dell'anno VII passa con il suo grado nel 41\u00ba reggimento tattico di linea, e serve nell'Armata d'Italia sotto gli ordini di Moreau.\nColonnello del 3\u00ba reggimento di fanteria leggera, il 13 pratile dell'anno VIII partecipa alle due campagne seguenti in Italia.\nConsolato e Impero.\nIl 19 frimaio dell'anno XII, il Primo Console lo nomina membro della Legion d'onore ed ufficiale della stessa il 20 pratile seguente.\nIl colonnello Bertrand si distingue nuovamente in Italia degli anni XIII e XIV, ed in Dalmazia dal 1806 al 1808. L'apertura della campagna d'Austria nel 1808 gli fornisce nuove occasioni di distinguersi. Nel mese di maggio 1809, difende alla testa del suo reggimento una posizione davanti a Licea, strenuamente attaccata dagli austriaci.\nIl 9 giugno seguente Napoleone gli conferisce la carica di generale di brigata, con la quale egli si unisce all'Armata di Illyrie fino al 7 dicembre 1810; poco dopo riceve il titolo di barone dell'Impero.\nRimessosi a disposizione in seguito alla riduzione di quest'esercito, riprende l'attivit\u00e0 soltanto all'epoca della campagna di Russia (1812).\nRientrato in Francia il 2 febbraio 1813, il 6 aprile seguente viene convocato al comando del dipartimento di Varo, ed al comando superiore delle isole di Hy\u00e8res. Il 25 novembre dello stesso anno, il governo lo designa per svolgere le funzioni di capo di Stato Maggiore del principe di Essling, comandante superiore dell'8\u00aa divisione militare; conserva questa posizione fino al 9 gennaio 1814. Il 18 aprile, il maresciallo gli d\u00e0 l'ordine di prendere il comando di Var, nel quale viene sostituito il 10 maggio.\nIl generale Bertrand va in pensione il 1\u00ba agosto 1815, e vi resta fino al 22 marzo 1831, quando il nuovo governo lo mette nel quadro di riserva.\nAvendo richiesto nuovamente in pensione, la ottiene il 1\u00ba maggio 1832 e la passer\u00e0 a casa, interamente ritirato dagli affari.\nLouis Bertrand de Sivray \u00e8 il fratello del barone d'Impero Jean-Baptiste-Charles Bertrand Geslin, che incontr\u00f2 il generale di Charette nel 1795 e permise l'accordo di pace dell'anno III, detto anche accordo di Jaulnais. Fu nominato sindaco di Nantes da Napoleone, quindi di La Fl\u00e8che.\nMor\u00ec il 3 luglio 1850."}
{"id": "1340770", "revid": "1543377", "url": "https://it.wikipedia.org/wiki?curid=1340770", "title": "OPML", "text": "OPML (Outline Processor Markup Language) \u00e8 un formato XML utilizzato per una rappresentazione strutturata e gerarchica dei contenuti.\nFu sviluppato originariamente da Radio Userland come formato file nativo per un'applicazione di gestione di \"Scalette\", nel senso di elenco di punti da toccare durante un discorso. Ma l'utilizzo principale ora \u00e8 come formato di scambio di elenchi di feed tra aggregatori\nLe specifiche di OPML definiscono una scaletta come una lista ordinata di elementi arbitrari. Questa caratteristica di poter descrivere elementi di diversa natura rende questo formato particolarmente flessibile.\nFormato XML.\nGli elementi XML in un documento OPML sono i seguenti:\nValidare OPML.\nDave Winer ha preparato una request for comment su un progetto per la validazione OPML, e ha rilasciato una beta del validatore OPML.\nKaty Ginger di DLESE ha pubblicato uno Schema XML per la validazione dell'OPML 2.0. Infine \u00e8 reperibile anche un DTD per OPML 1.0."}
{"id": "1340772", "revid": "6923", "url": "https://it.wikipedia.org/wiki?curid=1340772", "title": "MTV Movie Awards 1997", "text": "La 6\u00aa edizione degli MTV Movie Awards si \u00e8 svolta il 7 giugno 1997 al Barker Hangar di Santa Monica, California, ed \u00e8 stata presentata da Mike Myers.\nPerformance musicali.\nNel corso dello spettacolo si sono esibiti:\nParodie (\"Movie Spoofs\").\nNel corso dello spettacolo sono stati parodiati:\nVincitori e candidati.\nI vincitori sono indicati in grassetto."}
{"id": "1340773", "revid": "465169", "url": "https://it.wikipedia.org/wiki?curid=1340773", "title": "Pio di Savoia", "text": "I Pio di Savoia (in origine Pio) sono una casata feudale che ebbe dal secolo XI la signoria di Quarantola, nel modenese.\nEbbero la sovranit\u00e0 sulla citt\u00e0 di Carpi e su alcuni territori vicini tra i secoli XIV e XVI, finch\u00e9 la citt\u00e0 non venne annessa ai territori degli Estensi nel 1530. Essi ebbero il privilegio da parte del duca Lodovico di Savoia, con le lettere patenti del 27 gennaio 1450, di aggiungere il nome dei Savoia al loro cognome, come ricompensa per i servigi militari di Alberto I il Vecchio.\nLa famiglia \u00e8 iscritta nell'Elenco Ufficiale Nobiliare Italiano con i titoli di Principe (mpr) e Conte (m), Don e Donna, Nobile di Carpi (m), Patrizio di Ferrara (m).\nIl primo personaggio ricordato della famiglia \u00e8 un Manfredo (?-1096 ca.), il cui figlio Bernardo fu padre del Pio podest\u00e0 di Modena tra il 1177 e il 1178 che diede il cognome ai suoi discendenti. Seguirono quindi il figlio Lanfranco (1205-1252) e il figlio di questi Federico (1230-1267). \nManfredo I (1269-1348), figlio di Federico e di Agnese da Gorzano, fu vicario imperiale di Modena tra il 1329 e il 1336 insieme al cugino Guido Pio, ottenendo quindi il feudo di Carpi dagli Estensi.\nSignori di Sassuolo.\nNel 1496 Giberto II (nipote di Giberto I) e Alberto III Pio, cugini, essendosi scontrati pi\u00f9 volte per il controllo di Carpi, chiesero l'arbitrato del duca Ercole I d'Este, di cui erano vassalli, per comporre il dissidio. Il duca, interessato ad indebolire l'unit\u00e0 della signoria di Carpi, deliber\u00f2 con un lodo l'anno successivo che Giberto avrebbe dovuto cedere agli Este i suoi diritti sulla met\u00e0 del feudo di Carpi e il feudo di Soliera ricevendo in cambio l'investitura a signore di Sassuolo per s\u00e9 e i suoi discendenti. Giberto era sposato con Eleonora Bentivoglio e dal 1499 questo ramo dei Pio assunse la signoria di Sassuolo per la durata di un secolo; fino a quando cio\u00e8, Marco III Pio, pronipote di Giberto, mor\u00ec in un attentato, probabilmente ordito dal nuovo duca di Modena Cesare d'Este, il 10 novembre 1599. \nIn seguito alla morte di Marco Pio, che era sposato a Clelia Farnese ma senza eredi diretti, il duca Cesare pot\u00e9 cos\u00ec esautorare la casata (illegalmente, a dir il vero, privando cio\u00e8 dei suoi diritti lo zio di Marco, Enea Pio) e restaur\u00f2 dopo un secolo il dominio diretto della casa d'Este su Sassuolo.\nIn tal modo il duca Cesare ottenne il duplice risultato di aumentare le entrate dello stato Estense, in crisi profonda dopo la perdita della capitale Ferrara, e blocc\u00f2 i tentativi di Marco Pio di affrancare Sassuolo dal controllo degli Este e rendere autonoma la propria signoria, avendo questi chiesto qualche anno prima al papa Clemente VII la concessione ai Pio di Sassuolo il titolo di duca e poi, nel 1598 all'imperatore Rodolfo II il titolo di Principe del Sacro Romano Impero. Di seguito l'elenco dei signori di Sassuolo che seguivano la numerazione dinastica dei signori di Carpi:\nPrincipi di San Gregorio da Sassola, Duchi di Nocera dei Pagani.\nIl cardinale Carlo Pio di Savoia (1654) ottenne nel 1655 il Principato di San Gregorio da Sassola, il cui possesso rimase alla famiglia sino al 1840 circa.\nIl primo principe fu Luigi Pio di Savoia (1634 - 1665), fratellastro del cardinale Carlo Pio di Savoia, che acquist\u00f2 materialmente il Principato ma non poteva ottenerne il titolo essendo un ecclesiastico. Alla morte di Luigi, il titolo pass\u00f2 al fratello Gilberto (1639 - 1676).\nA Gilberto successe il figlio Francesco Pio di Savoia (1672-1723) gi\u00e0 trasferito presso la corte spagnola a Madrid, che mantenne tuttavia tra i tanti titoli acquisiti in Spagna anche quello di \"Principe di San Gregorio\".\nAttraverso Giovanna de Moura, moglie di Gilberto, i Pio di Savoia entrarono in possesso anche del titolo di duca di Nocera. Nel 1707, infatti, Giovanna de Moura rinunci\u00f2 al ducato, non volendo prestare giuramento presso il sovrano austriaco di Napoli Carlo VI e fu spogliata di tutti i suoi feudi, compreso Nocera.\nTale titolo entr\u00f2 in possesso nel 1709 di suo cognato, Luigi Pio di Savoia. Luigi rimase duca di Nocera fino al 1745, tranne che per un breve periodo (1723 - 1725) quando una congiura contro gli austriaci lo priv\u00f2 del titolo.\nAlla morte di Gilberto, il Principato in Italia pass\u00f2 al figlio Gilberto Pio di Savoia (1717 - 1776), che divenne anche duca di Nocera quando nel 1745 Luigi lasci\u00f2 Nocera dei Pagani.\nMorto quest'ultimo senza discendenza, gli succedette la sorella Isabella Maria della Concezione Pio di Savoia (1719 - 1799). Isabella spos\u00f2 in seconde nozze Antonio Jos\u00e9 Valc\u00e1rcel y P\u00e9rez Pastor. Mor\u00ec nel 1799 lasciando il feudo di Nocera alla famiglia del marito.\nAttraverso successioni dinastiche il titolo di principi di San Gregorio da Sassola, pass\u00f2 a Bernardina de Velasco, moglie del Duca di Uceda e nipote di Isabella Roca de Togores (nipote a sua volta di Isabella Maria). Da questi, il castello di San Gregorio e delle propriet\u00e0 agrarie nel territorio furono vendute al Duca de Mayo, e quindi ai Principi Brancaccio.\nDal 1991, il castello \u00e8 propriet\u00e0 del Comune di San Gregorio da Sassola.\nAltri personaggi.\nLa famiglia \u00e8 fiorente e risiede a Roma e San Francisco, California, U.S.A., Firenze e Francoforte sul Meno (Germania)."}
{"id": "1340775", "revid": "124417305", "url": "https://it.wikipedia.org/wiki?curid=1340775", "title": "Anima mia (album I Cugini di Campagna)", "text": "Anima mia \u00e8 il secondo album del gruppo pop italiano I Cugini di Campagna, pubblicato nel 1973 per l'etichetta discografica Pull.\nIl disco.\n\"Anima mia\" conta dodici brani, tra cui otto provenienti dall'album precedente. \u00c8 il primo album del gruppo che contiene brani scritti dai componenti del gruppo. Tra questi brani vi \u00e8 anche il brano dell'album che ha riscosso pi\u00f9 successo, ovvero \"Anima mia\" (pubblicata come singolo assieme al brano \"Te lo dico\"), divenuta nel tempo oggetto di cover da parte di diversi artisti internazionali, come Dalida (che ne ha interpretata una versione in francese), Perry Como o Frida degli ABBA (in questo caso il titolo fu tradotto in \"Ett liv i solen\").\nAnche il brano \"Brividi d'amore\" riscosse un discreto successo, nella versione interpretata da Nada e da Tormenta in spagnolo (1974) con il titolo \"Escalofr\u00edos de amor\" inserita nell'album \"Las 10 de las 10\", mentre \"Credi in te\" fu interpretata inizialmente da Little Tony e da Annibale Giannarelli nell'album \"\u00c8 solo un'impressione di...Annibale\" del 1972, assieme a I Cugini di Campagna. Lo stesso Annibale, sotto lo pseudonimo di Giampiero Muratti, aveva, nel 1971, gi\u00e0 inciso una versione di \"Te la dico\"."}
{"id": "1340782", "revid": "933835", "url": "https://it.wikipedia.org/wiki?curid=1340782", "title": "Armand-Gaston Camus", "text": "Nel 1789 fu eletto dal Terzo Stato di Parigi agli Stati Generali, e attir\u00f2 l'attenzione dei pi\u00f9 con i suoi discorsi contro le disuguaglianze sociali.\nPolitica.\nFu uno dei primi a compiere il giuramento della Pallacorda. Eletto presidente dell'Assemblea nazionale costituente il 28 ottobre 1789, conserv\u00f2 la carica fino all'11 novembre dello stesso anno.\nIl 14 agosto 1789 l'Assemblea costituente lo nomin\u00f2 archivista alla \"commissione degli archivi\" (conservante tutti i documenti dell'assemblea costituente), coadiuvato da due commissari aggiunti. Diede origine agli \"Archivi nazionali\", l'equivalente francese del nostro Archivio Centrale dello Stato. Conserv\u00f2 le funzioni d'archivista nazionale e di bibliotecario del corpo legislativo fino alla morte. Disegn\u00f2 tabelle analitiche dei \"proces-verbaux\". Scopr\u00ec il \"libro rosso\", un registro contenente le spese a carico del tesoro reale non dichiarate ufficialmente dai re Luigi XV e Luigi XVI.\nArmand-Gaston Camus si fece odiare dai suoi vecchi clienti facendo votare la Costituzione civile del clero. Fece inoltre sopprimere le imposte ricevute dallo stato pontificio sui benefici ecclesiastici, e spinse per l'annessione alla Francia del Contado Venassino. Il 30 luglio 1791 ottiene la soppressione dei titoli nobiliari.\nGioc\u00f2 un ruolo poco importante nel Consiglio dei Cinquecento, rifiut\u00f2 il \"ministero delle Finanze e della Polizia\". Rimase sempre un austero repubblicano, rifiutandosi di prendere parte al regime di Napoleone.\nLa prigionia.\nEletto alla Convenzione Nazionale dal dipartimento dell'Alta Loira, fu nominato membro del \"comitato di sicurezza generale\", e mandato in Belgio come commissario per la sorveglianza del generale Charles Fran\u00e7ois Dumouriez.\nConsegnato agli Austriaci il 3 aprile 1793 insieme ai suoi colleghi, fu trasferito a Mons, dov'era il quartier generale del principe di Coburgo. Furono avvisati dal barone di Mack di essere trattenuti in ostaggio per uno scambio con Maria Antonietta d'Asburgo-Lorena e suo figlio.\nDetenuti in seguito a Maastricht, Coblenza ed Olomouc, furono scambiati a Basilea il 4 nevoso dell'anno 4 (il 25 dicembre 1795) con la figlia di Luigi XVI, rientrando in Francia dopo 33 mesi di prigionia."}
{"id": "1340784", "revid": "1573940", "url": "https://it.wikipedia.org/wiki?curid=1340784", "title": "Happi", "text": "Lo \u00e8 un cappotto tradizionale giapponese di solito intessuto con del cotone di colore indaco o marrone con stampe di \"kamon\" (simboli araldici giapponesi).\nOriginariamente questi simboli rappresentavano lo stemma della famiglia, dato che gli happi venivano indossati dalla servit\u00f9, ma in seguito cominci\u00f2 a essere utilizzato come una sorta di pubblicit\u00e0: vi venivano infatti stampati i loghi di negozi e associazioni. Anche i vigili del fuoco in passato indossavano questa sorta di cappotto; sulla schiena avevano stampato il simbolo dell'organizzazione. Nel periodo Edo i vigili del fuoco per cui era indispensabile essere facilmente riconoscibili."}
{"id": "1340785", "revid": "287204", "url": "https://it.wikipedia.org/wiki?curid=1340785", "title": "Antonio Boccia", "text": ""}
{"id": "1340786", "revid": "6923", "url": "https://it.wikipedia.org/wiki?curid=1340786", "title": "MTV Movie Awards 1998", "text": "La 7\u00aa edizione degli MTV Movie Awards si \u00e8 svolta il 30 maggio 1998 a Santa Monica, California, ed \u00e8 stata presentata da Samuel L. Jackson.\nPerformance musicali.\nNel corso dello spettacolo si sono esibiti:\nParodie (\"Movie Spoofs\").\nNel corso dello spettacolo sono stati parodiati:\nVincitori e candidati.\nI vincitori sono indicati in grassetto."}
{"id": "1340788", "revid": "1430761", "url": "https://it.wikipedia.org/wiki?curid=1340788", "title": "Fran\u00e7ois-Antoine de Boissy d'Anglas", "text": "Origini.\nNato in una famiglia protestante ugonotta (calvinisti francesi) a Saint-Jean-Chambre, comp\u00ec gli studi giuridici per diventare, dopo alcune esperienze letterarie, avvocato al parlamento di Parigi.\nDurante la Rivoluzione.\nNel 1789 fu eletto deputato agli Stati Generali, con i voti dei rappresentanti del Terzo Stato del baliato di Annonay e fu uno dei membri a favore della proclamazione dell'Assemblea Nazionale del 17 giugno 1789, approvando con alcuni discorsi, sia la presa della Bastiglia che la deportazione della famiglia reale a Parigi (ottobre 1789).\nRieletto alla Convenzione Nazionale dal dipartimento di Ard\u00e8che (1792), prese posizione a favore dei protestanti e delle persone di colore, pur da posizioni moderate; tuttavia si distinse per il suo anticlericalismo e antipapismo affermando che \"\u00abil cattolicesimo \u00e8 servile per sua natura al dispotismo, per essenza intollerante e dominatore, abbruttente per la specie umana, complice di tutti i crimini del re\u00bb\". Vot\u00f2, assieme ai Girondini a favore della destituzione di Luigi XVI e per la messa in stato d'accusa di Jean-Paul Marat ma contro la pena di morte per il re.\nLe sue posizioni politiche, oscillanti fra il gruppo dei Girondini e quello dei Montagnardi, gli consentirono, dopo essere sfuggito agli arresti perpetrati agli stessi girondini il 2 gennaio 1793, di entrare nel gruppo moderato del Marais.\nDopo la caduta di Maximilien de Robespierre (9 termidoro anno II, 27 luglio 1794), si pose a capo dei moderati e fu eletto membro del Comitato di Salute Pubblica durante il governo della Convenzione Termidoriana; promosse il decreto del 3 ventoso anno II che ribadiva la separazione tra Stato e Chiesa e la libert\u00e0 di culto.\nFu presidente della Convenzione durante le sommosse popolari che si scatenarono tra il 12 germile e il 1 pratile anno III del 1795. Durante quest'ultima insurrezione, alcuni gruppi di donne e operai invasero la Convenzione per protesta contro la riduzione delle razioni di pane. I rivoltosi infilzarono su una picca la testa di un deputato (F\u00e9raud, scambiato per un altro detestato rappresentante di destra, il \"muscadin\" Louis Marie Stanislas Fr\u00e9ron) per sbandierarla davanti a Boissy d'Anglas. Per niente intimorito, egli rispose al cruento gesto semplicemente salutando la testa mozzata.\nEgli fu contributore della redazione della costituzione dell'anno III con cui veniva istituito il governo del Direttorio e si schier\u00f2 contro l'insurrezione realista di vendemmiaio.\nDurante il Direttorio.\nNel settembre 1795 fu eletto al Consiglio dei Cinquecento da 72 dipartimenti, avvicinandosi al monarchico Club di Clichy e, dopo il colpo di Stato del 18 fruttidoro (4 settembre 1797) organizzato da Paul Barras e altri del Direttorio contro la maggioranza moderata-realista dei Cinquecento, fu dichiarato fuorilegge ed esiliato sull'isola di Ol\u00e9ron, riuscendo a sfuggire alla cattura e a raggiungere l'Inghilterra.\nRientrato in Francia dopo il Colpo di Stato del 18 brumaio (9 novembre 1799) e approfittando dell'amnistia, si avvicin\u00f2 a Napoleone e fu nominato nel 1803 al Tribunato di cui divenne presidente; l'anno seguente ritrov\u00f2 il suo seggio al Senato.\nDurante il Primo Impero Francese fu nominato conte d'Epiro da Napoleone nel 1808, e fu responsabile per l'organizzazione della difesa dei dipartimenti occidentali, avvicinandosi poi a Luigi XVIII, sia dopo la prima abdicazione di Napoleone, sia dopo la Battaglia di Waterloo.\nNell'agosto 1815 fu nominato Pari di Francia; ebbe un ruolo di pacificatore durante il secondo \"Terrore Bianco\" ultrarealista del 1815, e difese la monarchia costituzionale e le libert\u00e0 civili degli ugonotti schierandosi a loro favore contro i cattolici pi\u00f9 reazionari. Mantenne il titolo di Pari anche dopo l'ascesa di Carlo X (1824), sostenitore del ripristino - fallito - della monarchia assoluta e del diritto divino dei re osteggiato dai protestanti come Boissy d'Anglas.\nFu vicepresidente della Societ\u00e0 biblica di Ginevra e membro del concistoro della Chiesa riformata di Francia.\nMor\u00ec a 80 anni nel 1826 e fu sepolto al cimitero di P\u00e8re-Lachaise"}
{"id": "1340791", "revid": "86341", "url": "https://it.wikipedia.org/wiki?curid=1340791", "title": "Sette per uno", "text": "Sette per uno \u00e8 stato un programma televisivo italiano, trasmesso da Rai 1 dal 1999 al 2001, nel periodo estivo, dal parco di Mirabilandia. La prima puntata venne mandata in onda il 15 luglio 1999. Il programma verteva sul desiderio di pervenire al successo nel mondo dello spettacolo da parte di sette concorrenti, differenti per ogni settimana, che attraverso delle prove giungevano alla finale, per decretare il vincitore. Scritto e diretto da Jocelyn Hattab, venne condotto per le prime due edizioni da Gigi Sabani, con la partecipazione nel 1999 di Samantha De Grenet e Rosita Celentano, nel 2000 di Ela Weber e Donatella Pompadour, e nell'ultima del 2001 da Tiberio Timperi, accompagnato dalla Weber e da Daniela Battizzocco, mentre Raffaella Berg\u00e9 \u00e8 rimasta nel cast della trasmissione per tutte le edizioni conducendo i collegamenti esterni.\nIl programma richiama anche alcuni elementi de Il grande gioco dell'oca e Conto su di te, sempre condotti da Jocelyn: dal primo, sono presenti le prove dei concorrenti; dal secondo, la prova finale in cui il vincitore di puntata, per vincere il montepremi, deve contare esattamente il denaro presente prima dell'arrivo di una tigra bianca, sostituita da una palla di fuoco nella terza edizione.\nStacco musicale all'inizio delle prove.\nAll'inizio delle prove, ogni concorrente viene annunciato dapprima da Jocelyn Hattab e poi si sente una squillante fanfara di trombe olimpiche in stile Tommy &amp; Oscar.\nStacchi musicali alla fine delle prove.\nVerso la fine delle prove fatte dai concorrenti, si possono sentire due stacchi musicali: la prima colei che ogni concorrente che supera la prova con uno stacco musicale che dice \"Prova superata\" ovvero \"Missione compiuta\" che \u00e8 la frase dettata dai conduttori e il pezzo della sigla di Sette per uno che sostituisce il pezzo musicale delle prove superate da ogni concorrente nelle edizioni estive 1993 e 1994 de Il grande gioco dell'oca trasmesse da Rai 2 con la stessa conduzione di Gigi Sabani, conduttore anche dello stesso programma nelle estati 1999 e 2000 e la seconda che impedisce al concorrente che rinuncia di superare la prova oppure fa contenere il gong che suona e il conduttore oppure l'inviata dice \"Prova non superata\" ovvero \"Missione non compiuta\" che \u00e8 la frase dettata da questi ultimi e il sottofondo musicale dell'Ahi, ahi, ahi che sostituisce la fanfara delle prove non superate presente in tutte le edizioni.\ncorpo di ballo.\nEdizione 1999 e 2000\nEdizione 2001"}
{"id": "1340792", "revid": "6923", "url": "https://it.wikipedia.org/wiki?curid=1340792", "title": "MTV Movie Awards 1999", "text": "L'8\u00aa edizione degli MTV Movie Awards si \u00e8 svolta il 5 giugno 1999 a Santa Monica, California, ed \u00e8 stata presentata da Lisa Kudrow.\nPerformance musicali.\nNel corso dello spettacolo si sono esibiti:\nParodie (\"Movie Spoofs\").\nNel corso dello spettacolo sono stati parodiati:\nVincitori e candidati.\nI vincitori sono indicati in grassetto."}
{"id": "1340793", "revid": "729019", "url": "https://it.wikipedia.org/wiki?curid=1340793", "title": "Centrale del Latte di San Marino", "text": "La Cooperativa Agricola Centrale del Latte di San Marino gi\u00e0 Azienda autonoma di Stato per la gestione della centrale del latte (AASCL) \u00e8 stata un'impresa pubblica della Repubblica di San Marino, nel 2014 \u00e8 stata acquistata dai produttori sammarinesi Ugo Bonifazi, Giorgio Stacchini e Claudio Salvi che sono diventati presidenti della cooperativa.\nLa centrale del latte \u00e8 nata nel 1962 come parte della Robur s.a. a Acquaviva, nel 1970 lo Stato sammarinese ha acquistato la centrale del latte da Robur s.a., ma solo nel 1980 \u00e8 stata istituita l'Azienda autonoma per la gestione della centrale del latte. Nell'aprile la propriet\u00e0 \u00e8 stata ceduta temporaneamente dallo Stato sammarinese per 30 anni.\nLo scopo dell'azienda \u00e8 acquistare dalle 6 stalle nella Repubblica tutto il latte. Nel 2006 l'azienda ha raccolto 1 milione di litri di latte crudo, ha prodotto 636.226 di latte fresco distribuito in 150 punti vendita della Repubblica, 60.290 chili di formaggio e 120 quintali di yogurt."}
{"id": "1340799", "revid": "1516566", "url": "https://it.wikipedia.org/wiki?curid=1340799", "title": "Pico (famiglia)", "text": "La famiglia Pico deriva da un consorzio parentale detto dei \"Figli di Manfredo\", dal nome di Manfredo da Limidi, vassallo di Matilde di Canossa, deceduto nel 1096 circa.\nNobile famiglia italiana che dal XIV secolo ebbe la sovranit\u00e0 sulla Mirandola e su altri territori vicini, come Concordia, finch\u00e9 i propri domini non vennero acquisiti dagli Estensi di Modena nel XVIII secolo. Proprio dal loro feudo pi\u00f9 importante deriva il nome con il quale \u00e8 meglio nota la famiglia: Pico della Mirandola.\nIl pi\u00f9 celebre esponente della casata \u00e8 certamente l'umanista e filosofo Giovanni Pico della Mirandola.\nPico di Monferrato.\nI Pico di Monferrato furono il ramo primogenito dei Pico della Mirandola che, scacciati dai cugini dalla terra natia, si ricoverarono in Monferrato. Ottennero i titoli di Conti di Uviglie, di Casorzo e sul nome; Signori di Borgo Vecchio di Trino; Consignori di Terruggia, Rosignano, Cellamonte, Borgomale, Ottiglio; Patrizi e Nobili di Baldacchino della citt\u00e0 di Casale Monferrato. Bonifacio con decreto 20 Marzo 1497 venne adottato ed aggregato ai Gonzaga di Mantova da parte del Marchese Francesco II, con il godimento alla corte gonzaghesca di tutte le prerogative di membri della casa marchionale (poi ducale)."}
{"id": "1340800", "revid": "547034", "url": "https://it.wikipedia.org/wiki?curid=1340800", "title": "MTV Movie Awards 2000", "text": "La 9\u00aa edizione degli MTV Movie Awards si \u00e8 svolta il 3 giugno 2000 a Culver City, California, ed \u00e8 stata presentata da Sarah Jessica Parker.\nPerformance musicali.\nNel corso dello spettacolo si sono esibiti:\nParodie (\"Movie Spoofs\").\nNel corso dello spettacolo sono stati parodiati:\nVincitori e candidati.\nI vincitori sono indicati in grassetto."}
{"id": "1340805", "revid": "344503", "url": "https://it.wikipedia.org/wiki?curid=1340805", "title": "MTV Movie Awards 2001", "text": "La 10\u00aa edizione degli MTV Movie Awards si \u00e8 svolta il 2 giugno 2001 allo Shrine Auditorium di Los Angeles, California, ed \u00e8 stata presentata da Jimmy Fallon e Kirsten Dunst.\nPerformance musicali.\nNel corso dello spettacolo si sono esibiti:\nParodie (\"Movie Spoofs\").\nNel corso dello spettacolo sono stati parodiati:\nVincitori e candidati.\nI vincitori sono indicati in grassetto."}
{"id": "1340808", "revid": "767487", "url": "https://it.wikipedia.org/wiki?curid=1340808", "title": "Io, Carlo", "text": "Biografia.\nNato da padre tedesco e madre inglese, si trasferisce in Italia nel 1974 e scopre la passione per la musica con un pianoforte all'et\u00e0 di 8 anni, sentimento che lo porter\u00e0 poi ad iscriversi al conservatorio. Nel 1984 riceve la promozione in teoria e solfeggio dopo due tentativi falliti, e all'et\u00e0 di 18 anni (nel 1989) si iscrive alla facolt\u00e0 di Scienze politiche. Durante il periodo universitario si guadagna da vivere impartendo lezioni di Inglese, pianoforte e culturismo. Nel 1993 costruisce un proprio studio di registrazione grazie al quale si dedica alla produzione e co-produzione musicale, prevalendo il genere dance.\nNel 2002 si lega all'etichetta indie Motivo, e si occupa della produzione di artisti del calibro dei Simply Red (con le canzoni \"So Not Over You\" e \"Perfect Love\"). La svolta arriva nel 2006, quando prende la decisione di produrre e cantare i propri pezzi con lo pseudonimo di \"Io, Carlo\", dando cos\u00ec vita al suo primo LP: \"In perenne riserva\", lanciato dal singolo \"L'ego\". Nel 2011 lavora ad un nuovo progetto musicale, dopo essersi dedicato per qualche tempo alla musica classica, caricando su YouTube qualche pezzo. Nel 2012, dopo quasi 4 anni, esce il nuovo singolo, \"Vento\"."}
{"id": "1340809", "revid": "119211", "url": "https://it.wikipedia.org/wiki?curid=1340809", "title": "Carlo Fath", "text": ""}
{"id": "1340811", "revid": "767487", "url": "https://it.wikipedia.org/wiki?curid=1340811", "title": "Bill Stevenson", "text": "Meglio conosciuto come Bill Stevenson, \u00e8 il batterista dei Descendents. Nel 1981 si un\u00ec ai Black Flag sostituendo l'ex-batterista ROBO. Fino al primo scioglimento dei Descendents (1987), si concentr\u00f2 su questa band ma, quando Milo Aukerman lasci\u00f2 la band per concentrarsi sul college, insieme al bassista Karl Alvarez ed al chitarrista Stephen Egerton, presero un nuovo cantante, Dave Smalley dei Dag Nasty e fondarono gli ALL. Gli ALL ebbero tre cantanti nella loro storia: Smalley, Scott Reynolds e Chad Price. Nel 1996 partecip\u00f2 alla riunione dei Descendents e negli album \"Everything Sucks\" e \"Cool to Be You\".\n\u00c8 co-proprietario, insieme a Jason Livermore dello studio di registrazione \"The Blasting Room\" a Fort Collins, in Colorado."}
{"id": "1340812", "revid": "729019", "url": "https://it.wikipedia.org/wiki?curid=1340812", "title": "Bridgnorth (distretto)", "text": "Bridgnorth \u00e8 stato un distretto dello Shropshire, Inghilterra, Regno Unito, con sede nella citt\u00e0 omonima.\nIl distretto fu creato con il Local Government Act 1972, il 1\u00ba aprile 1974 dalla fusione del municipal borough di Much Wenlock con il distretto rurale di Bridgnorth e gran parte del distretto rurale di Shifnal. Fu soppresso nel 2009 con la creazione dell'autorit\u00e0 unitaria dello Shropshire che comprende il territorio di tutti i precedenti distretti della contea."}
{"id": "1340813", "revid": "1656773", "url": "https://it.wikipedia.org/wiki?curid=1340813", "title": "La maschera della morte rossa (racconto)", "text": "La maschera della morte rossa (\"The Masque of the Red Death\", inizialmente pubblicato come \"The Mask of the Red Death\") \u00e8 un racconto scritto da Edgar Allan Poe e pubblicato nel 1842. In italiano \u00e8 conosciuto anche coi titoli \"La mascherata della morte rossa\" e \"La pantomima della morte rossa\".\nLa storia fu pubblicata nel maggio 1842 nel \"Graham's Magazine\".\nTrama.\nUna terribile pestilenza, la Morte Rossa, sta devastando una contrada e il principe Prospero, uomo di animo felice e temerario, si rende conto che le sue terre sono spopolate (molti sono morti a causa della pestilenza, oppure sono semplicemente fuggiti per evitare il contagio). L'uomo allora decide di ritirarsi insieme ad un migliaio di amici e cortigiani nel suo palazzo, cos\u00ec da evitare di contrarre il morbo. All'interno dell'edificio gli occupanti trascorrono gioiosamente le giornate, con danze e giullari, e dopo cinque mesi di isolamento il principe decide di indire un ballo in maschera. Vengono quindi allestite sette stanze, ciascuna di un colore diverso: azzurro, giallo, verde, arancione, bianco, viola e nero. I partecipanti si concentrano nelle prime sei ed evitano l'ultima, perch\u00e9 troppo cupa. Durante lo svolgimento della festa compare tra gli invitati una figura misteriosa, la quale indossa un sudario macchiato di sangue e una maschera che raffigura il volto di un cadavere. La figura attraversa tutte e sette le stanze tra lo sconcerto dei presenti, che si fanno da parte per evitare di toccarla. Quando ha concluso la sua camminata, Prospero, ripresosi e oltraggiato da quello che crede un orribile scherzo, corre incontro al nuovo venuto con l'intenzione di ucciderlo, ma poco prima di raggiungerlo cade a terra senza vita. Solo allora gli astanti riescono a togliere il costume al misterioso ospite, ma si accorgono che sotto di esso non c'\u00e8 niente: \u00e8 la Morte Rossa, riuscita a entrare nel palazzo. Gli occupanti cadono morti uno dopo l'altro, e la Morte Rossa stabilisce il suo regno sull'intera contrada e sull'edificio, ormai buio e desolato.\nAl cinema.\nDal racconto sono stati tratti alcuni film:"}
{"id": "1340814", "revid": "287204", "url": "https://it.wikipedia.org/wiki?curid=1340814", "title": "\u00c9lie Decazes", "text": "Biografia.\n\u00c9lie Decazes nacque a Saint-Martin-de-Laye, nel dipartimento della Gironda, nella regione dell'Aquitania, in Francia. Studi\u00f2 legge, divent\u00f2 un giudice nel tribunale del dipartimento della Senna nel 1806, fu assegnato al consiglio di gabinetto di Luigi Bonaparte nel 1807, e divenne consulente legale della corte d'appello a Parigi nel 1811.\nSubito dopo la caduta dell'impero si dichiar\u00f2 legittimista, e rimase fedele alla dinastia dei Borboni durante i Cento Giorni. In quel periodo incontr\u00f2 re Luigi XVIII, da cui venne ricompensato con la nomina a prefetto di polizia a Parigi, il 9 luglio 1815. I suoi successi in quella difficile posizione gli valsero il ministero della Polizia, il 24 settembre, succedendo a Joseph Fouch\u00e9.\nEssendo stato nel frattempo eletto deputato nel dipartimento della Senna, guid\u00f2 i realisti moderati sia come deputato che come ministro. Il suo motto era \"Legittimare la Francia e nazionalizzare la monarchia\". I moderati erano in minoranza nella camera del 1815, ma Decazes persuadette Luigi XVIII a scioglierla, e alle elezioni di ottobre del 1816 la sua fazione conquist\u00f2 la maggioranza. Nei quattro anni successivi Decazes fu chiamato a ricoprire un ruolo da protagonista nel governo.\nMinistro di polizia.\nCome ministro di polizia, dovette reprimere il Terrore bianco della seconda restaurazione, le violenze provocate dagli ultrarealisti contro liberali, repubblicani e bonapartisti; dopo le dimissioni del Duca di Richelieu, prese \"de facto\" il comando del ministero, il cui presidente \"formale\" era il generale Dessolles. Decazes copriva contemporaneamente anche l'incarico di ministro degli Interni. Il governo, nel quale il barone Joseph-Dominique Louis era ministro delle Finanze, e Laurent de Gouvion-Saint Cyr rimaneva ministro della Guerra, era interamente formato da liberali moderati; il suo primo atto fu di sopprimere il ministero di polizia, poich\u00e9 Decazes lo riteneva incompatibile col regime di libert\u00e0. Le sue riforme si scontrarono contro l'aperta ostilit\u00e0 della Camera dei pari, dove gli \"ultras\" erano in maggioranza, e per superare l\"'impasse\" ottenne dal re l'assegnazione di sessanta nuovi Par\u00ec liberali.\nSuccessivamente si dedic\u00f2 alla riforma della stampa, eliminando la censura. Con la riorganizzazione delle finanze, la protezione delle industrie e la messa in cantiere di importanti lavori pubblici, la Francia riguadagn\u00f2 la sua prosperit\u00e0 economica, e il ministro divent\u00f2 popolare. Ma le potenze della Santa Alleanza non vedevano di buon occhio la crescita del liberalismo in Francia. Metternich in particolare ascriveva le colpe di questo principalmente alla \"debolezza\" del ministro, e quando nel 1819 le elezioni politiche confermarono la tendenza, in particolare con l'elezione dell'abb\u00e9 Gr\u00e9goire, si cre\u00f2 un dibattito se fosse arrivato il momento di mettere in pratica i termini degli accordi del Congresso di Aquisgrana. Fu questa minaccia di interventi esterni, pi\u00f9 che il clamore degli Ultras, che spinsero Luigi XVIII a richiedere un cambiamento nella legge elettorale, che rendesse impossibile nel futuro uno \"scandalo\" come l'elezione di Gr\u00e9goire.\nPrimo ministro.\nDessolles e il barone Louis, rifiutandosi di perseguire questa linea politica, si dimisero; Decazes divent\u00f2 quindi capo del nuovo governo nel novembre del 1819. L'esclusione di Gr\u00e9goire dalla Camera e i cambiamenti nel diritto di voto esacerbarono i rapporti con i radicali, senza tuttavia portare ad una riconciliazione con gli ultras. Le notizie della rivoluzione spagnola, nel gennaio-marzo 1820, peggiorarono ulteriormente le cose.\nDecazes fu denunciato come nuovo Seiano, moderno Catilina e quando, il 13 febbraio, il duca di Berry venne assassinato, Decazes fu accusato di essere un complice. Il ministro, prevedendo la bufera che lo attendeva, all'improvviso dette le dimissioni. Il re sulle prime le respinse: \u00abattaccheranno\u00bb - esclam\u00f2 - \u00abnon il tuo sistema, caro figlio mio, ma il mio\u00bb. Ma alla fine fu costretto ad arrendersi alle pressioni della corte e della famiglia reale (17 febbraio). Decazes, innalzato al rango di duca, fin\u00ec in dignitoso esilio come ambasciatore in Gran Bretagna.\nQuesto pose fine alla sua carriera. Nel dicembre del 1821 torn\u00f2 a sedere nella Camera dei Pari, dove non rinunci\u00f2 a mantenere le sue posizioni liberali. Con la rivoluzione di luglio, nel 1830, ader\u00ec al nuovo regno di Luigi Filippo. Caduto questo, nel 1848 si ritir\u00f2 a vita privata.\nMassone, \u00e8 stato Sovrano Gran Commendatore del Supremo Consiglio di Francia del Rito scozzese antico ed accettato dal 1838 al 1860.\nAveva messo in piedi nel 1826 una societ\u00e0 per commercializzare il carbone e il ferro dell'Aveyron, e al centro principale di questa industria fu dato, nel 1829, il nome Decazeville."}
{"id": "1340815", "revid": "287204", "url": "https://it.wikipedia.org/wiki?curid=1340815", "title": "Maratona di Treviso", "text": "La Maratona di Treviso \u00e8 una gara podistica di lunghezza \"standard\" (42195 metri) con arrivo a Treviso. Sullo stesso percorso si svolge anche la gara dei disabili.\nIl percorso.\nLa prima edizione della maratona di Treviso si \u00e8 svolta il 14 marzo 2004, con partenza da Vittorio Veneto e arrivo in centro storico a Treviso.\nDal 2007 la partenza e l'arrivo, sempre da Vittorio Veneto a Treviso, sono sistemati in siti pi\u00f9 spaziosi per facilitare l'afflusso dei molti atleti che hanno subito apprezzato l'organizzazione, il tifo lungo il percorso (calcolate almeno 200.000 persone, ANSA) e il tracciato davvero veloce, privo di asperit\u00e0, anzi addirittura con una lieve pendenza positiva che permette risultati di livello mondiale.\nIl percorso di gara ha ottenuto l'omologazione AIMS/IAAF, massimo riconoscimento in materia. Misuratore, il francese Jean-Marie Grall, che ha certificato anche la maratona olimpica di Atene.\nLa quinta edizione, svoltasi domenica 30 marzo 2008 con pi\u00f9 di 6200 iscritti, in occasione del 90\u00ba anniversario della fine della Prima guerra mondiale, prevede ben tre partenze: alla tradizionale sede di Vittorio Veneto si aggiungono infatti le partenze da Vidor e da Ponte di Piave. Poi i maratoneti, dotati dall'organizzazione di maglie verdi, bianche e rosse (a seconda dalla localit\u00e0 di partenza), dopo aver completato i primi 22 chilometri di gara, si congiungono a Ponte della Priula (Susegana), nelle vicinanze del ponte sul Piave, per creare l'effetto della bandiera tricolore. L'esperienza verr\u00e0 poi riproposta nel 2013 in occasione della decima edizione.\nDal 2014 la manifestazione cambia radicalmente: la partenza \u00e8 a Conegliano e il percorso tocca Santa Lucia di Piave, Susegana, Nervesa della Battaglia, Arcade, Povegliano e Villorba.\nRisultati.\nPrima edizione - Anno 2004.\nBinati Ermelino\n14 MARZO 2004 3.136 ISCRITTI (2.662 ARRIVATI)\nSeconda edizione - Anno 2005.\n6 MARZO 2005 3.770 ISCRITTI (2.716 ARRIVATI)\nTerza edizione - Anno 2006.\n12 MARZO 2006 4.324 ISCRITTI (3.408 ARRIVATI)\nQuarta edizione - Anno 2007.\n25 MARZO 2007 4.710 ISCRITTI (3.695 ARRIVATI)\nQuinta edizione - Anno 2008.\n30 MARZO 2008 6.200 ISCRITTI (4.716 ARRIVATI)"}
{"id": "1340824", "revid": "799504", "url": "https://it.wikipedia.org/wiki?curid=1340824", "title": "Rusca (famiglia)", "text": "I Rusca, o Rusconi, sono stati un'antica famiglia della nobilt\u00e0 di Como, di cui erano originari, e successivamente presenti anche a Milano e, con diverse ramificazioni, a Bellinzona e Lucerna, con ruoli sempre di primo piano, in campo politico ed ecclesiastico.\nStoria.\nTra il 1194 e il 1198 tre esponenti di questa schiatta, Adamo, Loterio e Giovanni, furono eletti consoli della citt\u00e0 lariana. In particolare il terzo di essi, Giovanni, si mise in mostra, nel 1196, in occasione di un trattato di pace tra Como e Milano, tanto che di questa citt\u00e0 venne nominato podest\u00e0 nel 1199 e forse, successivamente, ebbe la stessa carica anche a Ferrara.\nNegli anni a cavallo tra '200 e '300, durante le contese tra i Della Torre e i Visconti per Milano e l'intera Lombardia, districandosi tra le fazioni e i contendenti, la famiglia Rusca riusc\u00ec con successo ad impadronirsi a fasi alterne dei territori di Como, della Valtellina, di Lugano e del Sottoceneri, di Locarno e di Bellinzona, ma alla fine tutti questi tentativi signorili fallirono. \nIl membro pi\u00f9 celebre della casata fu in quegli anni turbolenti Franchino Rusca, che cerc\u00f2 di crearsi una propria signoria duratura. Franchino in particolare nel 1313 sbaragli\u00f2 i rivali di sempre, quelli della famiglia Vitani, e divenne Capitano e signore generale del comune e del popolo di Como, governando poi la citt\u00e0 per un buon ventennio. Ma gi\u00e0 nel 1335 Como cadde in mano di Azzone Visconti e ai Rusca venne lasciata la sola Bellinzona. Nel 1339 Franchino mori e infine Bellinzona, dopo un epico assedio con macchine belliche, nel 1340 venne conquistata definitivamente da Luchino e Giovanni Visconti.\nPer circa settanta anni, dopo la presa di Bellinzona da parte viscontea, i membri della famiglia Rusca non occuparono un ruolo rilevante, fungendo soprattutto da funzionari e subalterni militari dei Visconti, o rimanendo sparsi a governare i loro feudi nel Sottoceneri.\nAlla morte di Gian Galeazzo Visconti il ducato visconteo entr\u00f2 in crisi, perci\u00f2 nel 1403 un secondo Franchino Rusca rientr\u00f2 a Como da Pisa (dove ricopriva la carica di governatore visconteo della citt\u00e0 toscana) cercando di approfittare della situazione critica, per imporre la propria signoria sulla sua citt\u00e0 d'origine. Ma questo ed altri tentativi fallirono dinanzi all'abilit\u00e0 restauratrice del ducato paterno, da parte di Filippo Maria Visconti. Franchino II e i Rusca quindi furono costretti a ritirarsi inizialmente a Lugano, dando vita per primi alla formazione nel Sottoceneri di una unit\u00e0 politica coerente, la cosiddetta Val Lugano.\nNella prima met\u00e0 del XV secolo la famiglia Rusca rinunci\u00f2 definitivamente a Como ed al Sottoceneri, in cambio per\u00f2 venne infeudata dal duca Filippo Maria Visconti di Locarno e di altre terre attorno all'alto Lago Maggiore, con il titolo di conti. Rimasero conti di Locarno sino al 1513, quando vennero estromessi dai confederati Svizzeri. Dopo questa data ai Rusca rimase solo la Contea di Luino."}
{"id": "1340832", "revid": "124073722", "url": "https://it.wikipedia.org/wiki?curid=1340832", "title": "Blue Cheer", "text": "I Blue Cheer sono stati un gruppo musicale statunitense formato a San Francisco nel 1966 e scioltosi definitivamente nel 2009, dopo una prima dipartita nel 1972 e un successivo ritorno alle scene nel 1988, considerato tra i padri fondatori della musica heavy metal, dello stoner rock e del grunge.\nStoria.\nStorico power trio, era composto originariamente dal cantante e bassista Dickie Peterson, il chitarrista Leigh Stephens, ed il batterista Paul Whaley.\nIl loro primo successo fu una cover di \"Summertime Blues\" di Eddie Cochran contenuta nell'album di debutto \"Vincebus Eruptum\" (1968). Il singolo si posizion\u00f2 al numero 14 della classifica Billboard Hot 100, e fu il miglior posizionamento ottenuto da un loro singolo, mentre l'album arriv\u00f2 fino alla posizione 11 della Billboard 200.\nIl 12 ottobre 2009 mor\u00ec il fondatore e unico membro fisso Dickie Peterson."}
{"id": "1340833", "revid": "287204", "url": "https://it.wikipedia.org/wiki?curid=1340833", "title": "Pierre Daunou", "text": "Biografia.\nFiglio di Pierre Daunou, chirurgo di Boulogne-sur-Mer, e di Marie-Antoinette-P\u00e9ronne Sauzet, Pierre Daunou fu prima allievo e poi insegnante presso gli Oratoriani. Ordinato prete nel 1787, insegn\u00f2 lettere, filosofia e teologia in numerosi collegi oratoriani. Pubblic\u00f2 il discorso \"Influence litt\u00e9raire de Boileau\" (1787), premiato dall'Acad\u00e9mie de N\u00eemes e \"M\u00e9moire sur l'origine, l'\u00e9tendue et les limites de l'autorit\u00e9 paternelle\" (1788) che distinse l'Accademia di Berlino.\nDurante la rivoluzione francese.\nDurante la rivoluzione francese Daunou abbracci\u00f2 le \"idee nuove\" e, avendo preso partito per la costituzione civile del clero, divenne vicario generale del vescovo costituzionale del dipartimento di Pas-de-Calais (1791). Il 9 settembre 1792 venne eletto alla Convenzione Nazionale in rappresentanza di questo dipartimento, dove si distinse per la sua moderazione. Si oppose alla messa in giudizio di Luigi XVI (pubblic\u00f2 a tal proposito le \"Consid\u00e9rations sur le proc\u00e8s de Louis XVI\") e, per spirito di moderazione, il 20 gennaio 1793 vot\u00f2 in favore della reclusione fino alla pace seguita alla deportazione.\nIde\u00f2 un programma completo per l'istruzione pubblica e deposit\u00f2 una mozione d'ordine riguardo al lavoro d'elaborazione della costituzione (aprile 1793).\nDurante il Consolato e l'Impero.\nTornato in Francia al momento del colpo di Stato del 18 brumaio, al quale aveva collaborato, fece parte, il 19 brumaio anno VIII (10 novembre 1799), della commissione intermediaria del potere legislativo e contribu\u00ec alla redazione della Costituzione dell'anno VIII. Pubblic\u00f2 nel 1799, su richiesta di Napoleone Bonaparte, un \"Essai historique sur la puissance temporelle des papes\" (\"Saggio storico sul potere temporale dei papi\").\nChiamato al Conseil d'\u00c9tat il 3 nevoso anno VIII (24 dicembre 1799), rifiut\u00f2 questo posto, ed entr\u00f2 fin dal giorno seguente al Tribunato, di cui divenne presidente. A causa della sua eccessiva indipendenza e dei suoi discorsi contro l'autorit\u00e0 eccessiva dei prefetti e dell'organizzazione dei tribunali speciali, lo fecero ammettere come \"ideologo\" alla prima eliminazione del 1802.\nRifiut\u00f2 di nuovo il Conseil d'\u00c9tat, cos\u00ec come la direzione della pubblica istruzione e, il 24 frimaio anno XIII (15 dicembre 1799), accett\u00f2 soltanto le funzioni di archivista del Corpo legislativo come sostituto di Armand-Gaston Camus e nel 1810 la croce di cavaliere della Legion d'onore.\nDi spirito troppo indipendente per continuare ad occuparsi di politica, Daunou si dedic\u00f2 allora all'organizzazione di biblioteche e archivi e divenne nel 1804 \"Guardia generale\" degli Archivi dell'Impero e censore imperiale nel 1810."}
{"id": "1340835", "revid": "169529", "url": "https://it.wikipedia.org/wiki?curid=1340835", "title": "North Shropshire", "text": "Il North Shropshire \u00e8 stato un distretto dello Shropshire, Inghilterra, Regno Unito, con sede a Wem.\nStoria.\nIl distretto fu creato con il Local Government Act 1972, il 1\u00ba aprile 1974 dalla fusione del distretto rurale di Market Drayton col distretto rurale del North Shropshire. Fu soppresso nel 2009 con la creazione dell'autorit\u00e0 unitaria dello Shropshire che comprende il territorio di tutti i precedenti distretti della contea.\nSi tratta di un ambito geografico che, in varie forme, ha sempre espresso un seggio alla Camera dei Comuni, designandovi per duecento anni consecutivamente un esponente dei \"tories\", fino alle elezioni suppletive del 2021."}
{"id": "1340837", "revid": "767487", "url": "https://it.wikipedia.org/wiki?curid=1340837", "title": "Wild Wild West", "text": "Wild Wild West \u00e8 un film del 1999 diretto da Barry Sonnenfeld, ispirato alla serie televisiva \"Selvaggio west\" (\"The Wild Wild West\") degli anni sessanta.\n\u00c8 una commedia comica che unisce la fantascienza steampunk, con incursioni alla Jules Verne, ad un'ambientazione storica western (fantawestern).\nTrama.\nSubito dopo la fine della guerra di secessione americana due sceriffi, agenti speciali, vengono incaricati dal Presidente degli Stati Uniti di catturare il cattivo di turno.\nL'agente speciale James West, dinamico e ricco di intuito, e l'agente speciale Artemus Gordon, abile nei travestimenti e brillante inventore di gadget tecnologici, si ritrovano fianco a fianco, controvoglia ma su ordine del presidente Ulysses S. Grant, sulle tracce del dottor Arliss Loveless, diabolico e geniale inventore, rancoroso reduce sudista della guerra, privo di gambe e ridotto su una carrozzella a vapore, che sta complottando contro il presidente degli Stati Uniti con lo scopo finale della dissoluzione della nazione stessa, utilizzando una enorme e mostruosa macchina gigante chiamata \"Tarantola\", per costruire la quale ha rapito alcuni scienziati illustri costringendoli a lavorare per lui.\nAll'inizio della missione, i due sceriffi da rivali ben presto decidono di unire le loro forze per cercare di ottenere il risultato migliore. West, poi, confessa di avere un conto aperto con Loveless, poich\u00e9 costui con una delle sue macchine infernali (un antenato ucronico del carroarmato) ha distrutto il suo villaggio d'origine e ucciso i suoi parenti. A complicare i piani degli agenti c'\u00e8 per\u00f2 anche Rita Escobar, bella e misteriosa cantante che ad un certo punto si unisce ai due, perch\u00e9 in cerca di uno degli scienziati rapiti. Anche dall'altra parte Loveless ha al proprio fianco alcune vivaci e spietate ragazze, che rappresentano una costante minaccia per gli agenti: una di queste, l'esotica Miss East, per poco non riesce ad uccidere West con l'aiuto di complici ben camuffati.\nTra gli inseguitori e l'inseguito si apre una caccia che si svolge per gran parte su un treno pieno di gadget tecnologici steampunk alla James Bond, costruiti da Artemus, fra cui armi davvero sorprendenti, che per\u00f2 lui non usa, preferendo una specie di arte marziale. Ma neppure l'aiuto del generale McGrath (che ci lascer\u00e0 la pelle) basta a Loveless per attuare il suo piano: catturare il Presidente mentre sta inaugurando la Ferrovia Transcontinentale con l'intento di fargli sciogliere gli Stati Uniti. Grant \u00e8 liberato dall'intervento dei nostri, che ingaggiano col loro rivale una battaglia all'ultimo sangue.\nLoveless soccombe, precipitando in un dirupo. West e Gordon raggiungono il Presidente, il quale subito da agenti speciali li promuove agenti segreti del neonato United States Secret Service, e dice loro che li aspetta a Washington. I due guardano Rita con cupidigia, ma lei rivela di non essere la figlia, bens\u00ec la moglie, di uno degli scienziati rapiti. Il film si chiude con West e Gordon, scornati, che si allontanano verso il tramonto, alla guida del gigantesco aracnide di ferro di Loveless.\nProduzione.\nNel gennaio 1992 Variety riport\u00f2 che la Warner Bros. stava progettando una versione cinematografica di \"Selvaggio west\" (\"The Wild, Wild West\") diretta da Richard Donner, scritto da Shane Black interpretato da Mel Gibson come James West (Richard Donner aveva diretto tre episodi della serie originale). Tuttavia sia Gibson che Donner dovettero rinunciare a causa di impegni precedenti.\nIl film venne infine distribuito nel 1999, per la regia di Barry Sonnenfeld, col titolo \"Wild Wild West\" (senza l'articolo determinativo utilizzato nel titolo della serie), introducendo sostanziali modifiche ai personaggi della serie, rivisitando James West come afro-americano interpretato da Will Smith, includendo \u2013 fino a un certo punto \u2013 alcuni dei problemi razziali che sicuramente avrebbe reso difficile a uomo di colore essere uno sceriffo o un agente segreto degli Stati Uniti nel XIX secolo.\nAl personaggio del dottor Loveless, interpretato da Kenneth Branagh, furono apportate modifiche significative: da nano (nella versione televisiva) egli diventa un mutilato senza gambe. Kevin Kline impersona Artemus Gordon, un personaggio piuttosto simile alla versione originale interpretata da Ross Martin, tranne che per un'accesa rivalit\u00e0 con James West. Il film rappresenta infatti West e Gordon come rivali in costante competizione (quasi al punto di una reciproca antipatia e diffidenza l'uno verso l'altro), mentre nella serie televisiva West e Gordon godevano di una stretta amicizia e fiducia reciproca.\nLe sequenze su entrambi gli interni dei treni di Gordon Artemus e Dr. Loveless sono state girate sui set della Warner Bros. Gli esterni dei treni sono stati girati in Idaho. Gran parte del selvaggio West \u00e8 stato girato in giro per Santa Fe, Nuovo Messico, in particolare nella citt\u00e0 occidentale dell'Internet Movie Cooke Ranch. \nColonna sonora.\nLe principali colonne sonore del film sono state due: \"Wild Wild West\" cantata dal cantante statunitense Will Smith collaborando con il gruppo musicale Dru Hill, e \"Bailamos\" cantata dal cantante pop spagnolo Enrique Iglesias, che hanno riscosso un discreto successo.\nAccoglienza.\nCon il 21% di recensioni positive su Rotten Tomatoes, \"Wild Wild West\" \u00e8 stato accolto generalmente male dalla critica. Il film ha incassato 222.104.681 dollari in tutto il mondo, con un budget iniziale di 170 milioni di dollari."}
{"id": "1340838", "revid": "86341", "url": "https://it.wikipedia.org/wiki?curid=1340838", "title": "A tutto goal", "text": " \u00e8 un anime di produzione giapponese, ambientato nel mondo del calcio giovanile italiano. Nonostante l'ambientazione, in Italia non ebbe molto successo e venne trasmesso interamente poche volte su Italia 1, per lo pi\u00f9 la mattina, oscurato da opere simili che ebbero senza dubbio un maggior riscontro mediatico come \"Holly e Benji\". Rimane comunque uno degli anime pi\u00f9 popolari in Francia, e non solo, di calcio.\nTrama.\nL'anime racconta dell'avventura calcistica di Benjamin Lefranc, un orfano francese di undici anni (nella versione italiana si chiama Carlos ed \u00e8 originario del Brasile mentre nella versione giapponese si chiama Hikaru Yoshikawa, ed \u00e8 giapponese) residente a Genova, che ha una grande passione (e una dote innata) per il calcio. Parallelamente coesiste in minima parte la storia d'amore tra il protagonista e Catherine, ballerina e sorella di Eric Townsend, rivale di Benjamin.\nIl campionato provinciale di Genova.\nBenjamin prova subito ad integrarsi nel calcio genovese entrando nella San Podest\u00e0 Junior, il club pi\u00f9 prestigioso di Genova; il giovane dimostra le sue ottime qualit\u00e0 ma, nonostante avesse il supporto morale dell'amico Mario Santi, il fortissimo capitano di origini inglesi Eric Townsend lo \"oscura\" e il tecnico Caroni non ha fiducia in lui tanto da relegarlo in panchina.\nIn ogni caso il dottore di Genova ed ex calciatore inglese Robson e l'allenatore Bertini notano l'immenso potenziale del ragazzo e lo convincono ad entrare nella mediocre Columbus; qui fa la conoscenza del carismatico capitano Roberto Conchini, del valido ma testardo Luca Rondi e degli altri elementi della squadra come il portiere Giorgio ed il difensore Antonio.\nIniziano il campionato provinciale con una vittoria contro la difensivista Francesca che pure era passata in vantaggio. Successivamente sconfiggono la Corvette dei gemelli spilungoni Nino e Riccardo Bianchi.\nIn semifinale faticano non poco contro la forte Gloria, capitanata dal fuoriclasse Cesare Gatti, calciatore di strada dotato di una forza esplosiva che fa vedere con il suo tiro potentissimo, e Benjamin \u00e8 costretto a sfoderare il suo tiro speciale, \"il tiro dell'aquila\" (in pratica un tiro a foglia morta effettuato compiendo una capriola all'indietro quando si calcia la palla).\nIn finale si trovano opposti alla stra-favorita San Podest\u00e0 Junior che dal primo minuto non presenta in campo le due stelle Eric e Mario e lascia la squadra in mano ai modesti Renzo e Luigi; Benjamin mette alle corde la squadra del mister Caroni ma con l'ingresso in campo di Eric (dotato di un tiro speciale dove la palla sembra moltiplicarsi) e Mario (calciatore agilissimo e molto tecnico) il San Podest\u00e0 Junior ribalta il risultato e vince per 6 a 5 con una rete allo scadere di Eric che in precedenza per bloccare un tiro di Benjamin si era infortunato.\nIl campionato nazionale italiano.\nIl mister dei campioni genovesi del San Podest\u00e0 Junior, Caroni, viene scelto come allenatore della Selezione di Genova che parteciper\u00e0 al campionato nazionale.\nIn quella squadra ci sono Benjamin, Luca, Roberto, Mario, i gemelli Bianchi, il forte difensore Bruno Moriconi, il portiere del San Podest\u00e0 Junior Coroni Perez, il difensore centrale della Columbus Macaroni Giotti ed altri ancora, ma mancano Eric (infortunato) e Cesare (trasferitosi a Napoli).\nI genovesi partono sicuri di s\u00e9 stessi ed un po' egoisti, e la poca esperienza a livello nazionale gioca un brutto scherzo agli eroi: nel match di apertura contro Roma i giocatori della capitale vanno subito in vantaggio per 2 a 0 trascinati da un gran tridente d'attacco capitanato da Nerone; i ragazzi in divisa verde se la vedono brutta ma una reazione d'orgoglio li porta a vincere la partita per 3 a 2, decisivo \u00e8 proprio Benjamin.\nSuccessivamente superano Firenze e si trovano in semifinale Milano, una delle squadre pi\u00f9 forti d'Italia capitanata da Gino detto \"il mago\", probabilmente il calciatore tecnicamente pi\u00f9 forte della serie, in grado di dribblare e attirare a s\u00e9 tutta la squadra avversaria per poi smarcare i compagni con abili passaggi. Gino \u00e8 in pratica il migliore in campo fornendo i 3 assist delle reti milanesi (uno in rovesciata, uno con rimessa laterale con capriola, uno con tunnel dopo un doppio passo) ma Genova vince 4 a 3 con rete finale del solito Benjamin.\nLa finale \u00e8 quindi contro il Napoli di un mostruoso e scatenato Cesare e del portiere pi\u00f9 forte d'Italia, ovvero il tedesco Voltz che blocca il \"tiro dell'aquila\" con una mano; per la finale Genova recupera Eric e vince il campionato nazionale.\nAd assistere al campionato nazionale c'\u00e8 anche Catherine che per questo rischia l'esclusione dalla scuola di danza.\nIl torneo europeo.\nParte quindi il progetto di costituire una selezione nazionale italiana, ma non potendo includere in squadra gli stranieri Benjamin, Eric e Voltz il mister Robson decide di formare una selezione di giovani talenti provenienti da tutto il mondo, una squadra chiamata Jupiter Wings (abbreviata in J-Wings); cos\u00ec Bertini viene incaricato di osservare le migliori promesse del mondo e Robson parte per l'Inghilterra assieme a Benjamin.\nNegli J-Wings ci sono Benjamin, Eric, Cesare, Voltz, Luca, Roberto, il potente olandese Yann (nasce subito una rivalit\u00e0 tra lui e Cesare), il tecnicissimo francese Pinpan ed il difensore di colore Marcel.\nLa squadra \u00e8 chiamata a sostituire i Paesi Bassi in una quadrangolare tra le nazionali giovanili pi\u00f9 forti d'Europa che si tiene a Parigi; con loro ci sono anche l'Inghilterra, la Francia e la Germania.\nI J-Wings faticano contro l'Inghilterra del forte difensore Peter e del bomber Kelly ma riescono a rimontare un pesante passivo e ad imporsi per 3 a 2.\nStesso scenario nella finale contro la Francia dove i protagonisti rimontano un parziale di 1 a 3 grazie anche al fatto che Benjamin capisce le istruzioni che il capitano blues Francois impartisce ai compagni.\nAlla fine del torneo i J-wings sono tutti d'accordo nel ritenere Benjamin il giovane calciatore pi\u00f9 forte d'Europa.\nIl mondiale per club.\nI J-wings arrivano all'atto finale, un torneo mondiale tra club giovanili provenienti da tutto il mondo; tra questi i Falcon Junior (Brasile), i Dragoni Rossi (Giappone?), Brema (Germania) e i San Podest\u00e0 Junior (Italia).\nI J-Wings hanno la meglio sui Falcon Junior di Carlos e Jos\u00e8 e sui Dragoni Rossi del capitano Ken.\nNella finalissima si ritrovano opposti al San Podest\u00e0 Junior allenato da Caroni che ha portato con s\u00e9 i giocatori della selezione genovese che non si sono uniti ai J-Wings (il nuovo capitano Mario, i gemelli Bianchi, Renzo, Bruno, Luigi, Macaroni, Coroni Perez) pi\u00f9 il nuovo attaccante Renato; quest'ultimo agli albori era l'anticalcio per eccellenza ma grazie alle sue immense doti atletiche e agli allenamenti di Mario \u00e8 diventato un fuoriclasse.\nIl match inizia con un buon equilibrio tra le due squadre e subito con la sfida tra i capitani Benjamin e Mario; sono per\u00f2 i J-Wings ad arrivare alla conclusione per primi con Cesare che da fuori area scaglia il suo potentissimo tiro speciale, che per\u00f2 con gran sorpresa \u00e8 respinto con le ginocchia dai difensori del SPJ.\nCesare \u00e8 sgomento ma Benjamin recupera palla e calcia subito il suo \"tiro del falco\": il tiro scavalca Perez ma sulla linea i difensori del SPJ respingono il tiro in rovesciata! Nell'azione successiva Eric scarica il suo tiro speciale, ma Perez \u00e8 molto allenato sul tiro-miraggio e lo blocca senza problemi.\nI giocatori della J-Wings sono basiti e si sentono impotenti nel vedere le loro migliori armi neutralizzate senza difficolt\u00e0 dai difensori avversari; ne approfitta il SPJ che affonda il colpo: Mario trascina la sua squadra in fase offensiva, salta Benjamin e crossa teso per Renato, Eric non riesce ad intercettare il passaggio e cos\u00ec Renato \u00e8 libero di calciare a rete: il tiro apparentemente sembra alla portata di Voltz ma la palla prende lo stesso effetto del tiro di Eric e finisce in rete.\nI J-Wings sono in ginocchio e il SPJ raddoppia: Renato anticipa Eric e lancia in area Mario che ingaggia un duello con Benjamin in tuffo di testa: la spunta Mario che di testa la rid\u00e0 indietro per Renato che da fuori area calcia il \"tiro del falco\" e sigla la rete del 2 a 0.\nVoltz non ci sta e conoscendo ora le doti di Renato riesce a farsi valere sulle sue successive conclusioni, finendo per scoraggiare lo stesso Renato; dall'altra parte Benjamin e soci non si affidano pi\u00f9 ai tiri speciali ma cercano delle manovre avvolgenti che li portano ad accorciare le distanze con Luca e poi a pareggiare!\nMario \u00e8 ovviamente l'ultimo ad arrendersi, prende la sua squadra per mano e con un tiro combinato assieme a Renato piega le mani a Voltz e riporta la squadra in vantaggio.\nProprio nel finale i J-Wings prima pareggiano con una serie di scambi tra Cesare, Eric e Benjamin effettuati con i tiri speciali. Nell'ultima azione Voltz respinge prima un tiro combinato di Mario e Renato e poi una rovesciata combinata nuovamente dei due attaccanti del SPJ; sulla respinta Bruno calcia a porta vuota ma Roberto respinge sulla linea finendo per schiantarsi contro il palo. Sul capovolgimento di fronte i J-Wings segnano la rete della definitiva vittoria."}
{"id": "1340840", "revid": "709565", "url": "https://it.wikipedia.org/wiki?curid=1340840", "title": "MTV Movie Awards 2002", "text": "L'11\u00aa edizione degli MTV Movie Awards si \u00e8 svolta il 1\u00ba giugno 2002 allo Shrine Auditorium di Los Angeles, California, ed \u00e8 stata presentata da Jack Black e Sarah Michelle Gellar.\nPerformance musicali.\nNel corso dello spettacolo si sono esibiti:\nParodie (\"Movie Spoofs\").\nNel corso dello spettacolo sono stati parodiati:\nVincitori e candidati.\nI vincitori sono indicati in grassetto."}
{"id": "1340843", "revid": "729019", "url": "https://it.wikipedia.org/wiki?curid=1340843", "title": "Oswestry (borough)", "text": "Oswestry (gallese: \"Croesoswallt\") \u00e8 stato un borough dello Shropshire, Inghilterra, Regno Unito, con sede nella citt\u00e0 omonima.\nIl distretto fu creato con il Local Government Act 1972, il 1\u00ba aprile 1974 dal precedente distretto rurale di Oswestry. Fu soppresso nel 2009 con la creazione dell'autorit\u00e0 unitaria dello Shropshire che comprende il territorio di tutti i precedenti distretti della contea."}
{"id": "1340845", "revid": "697352", "url": "https://it.wikipedia.org/wiki?curid=1340845", "title": "Vitim", "text": ""}
{"id": "1340849", "revid": "277118", "url": "https://it.wikipedia.org/wiki?curid=1340849", "title": "Dato", "text": "Un dato (dal latino \"datum\" che significa dono, cosa data) \u00e8 una descrizione elementare codificata di un'informazione, un'entit\u00e0, di un fenomeno, di una transazione, di un avvenimento o di altro.\nCaratteristiche.\nFormati.\nI dati possono presentarsi sotto diverse forme: numeri e lettere dell'alfabeto (testo), immagini statiche, immagini in movimento (video), suono (audio) ed altri. I dati possono essere conservati su diversi mezzi (o supporti) fisici quali cartaceo, magnetico (floppy disk, hard disk), ottico (CD ed altri supporti) e/o veicolati (trasmissibili) attraverso una rete di telecomunicazioni tra pi\u00f9 utenti.\nOperazioni.\nL'elaborazione dei dati pu\u00f2 portare alla conoscenza di un'informazione. I dati nascono dall'osservazione di aspetti e fenomeni elementari e permettono di effettuare dei calcoli, risolvere un problema, caratterizzare un fenomeno o di esprimere un'opinione. Ogni tipo di dato dipende dal \"codice\" e dal \"formato\" impiegati.\nNei vari ambiti.\nInformatica.\nIn informatica, il termine \"dato\" indica un valore, tipicamente numerico in bit, che pu\u00f2 essere elaborato e/o trasformato da un automa o meglio da un elaboratore elettronico. Il dato rappresenta l'oggetto specifico su cui interviene l'esecutore dell'algoritmo. Le memorie di massa consentono di salvare i dati in modo permanente, mentre il processo di registrazione dei dati in una memoria si chiama memorizzazione o archiviazione. Singoli dati o pi\u00f9 spesso insiemi di dati possono essere conservati in file o nei database.\nTendenzialmente risulta essere un segnale digitale associato mediante un determinato codice ad un segnale o ad un sistema di simboli come il codice ASCII, che permette di rappresentare in binario numeri, lettere dell'alfabeto e simboli."}
{"id": "1340852", "revid": "1711941", "url": "https://it.wikipedia.org/wiki?curid=1340852", "title": "Mac Gr\u00e9ine", "text": "Nella mitologia irlandese Mac Gr\u00e9ine dei T\u00faatha D\u00e9 Danann era figlio di Cermait, figlio di Dagda. Lui e suoi fratelli Mac Cuill e Mac Cecht uccisero L\u00fag come vendetta per loro padre. I tre fratelli divennero re supremi d'Irlanda, regnando a rotazione per un totale di 29 o 30 anni. Furono gli ultimi T\u00faatha D\u00e9 Danann a regnare prima della conquista milesia dell'Irlanda. Mac Gr\u00e9ine prendeva il suo nome dal dio Grian, il sole. Sua moglie era \u00c9riu."}
