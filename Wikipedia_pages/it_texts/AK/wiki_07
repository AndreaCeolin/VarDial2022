{"id": "1245177", "revid": "6923", "url": "https://it.wikipedia.org/wiki?curid=1245177", "title": "Gareth Southgate", "text": "Alla guida dell'Inghilterra ha raggiunto la semifinale nel campionato mondiale 2018 e la finale nel campionato europeo 2020.\nCarriera.\nCalciatore.\nClub.\nGiovanissimo, muove i primi passi nel settore giovanile del , in cui milita per due anni e mezzo, prima di lasciare il vivaio del club all'et\u00e0 di tredici anni.\nNel 1988 viene ingaggiato dal , dove inizia come difensore di fascia destra e poi viene spostato a centrocampo. Dopo aver esordito in prima squadra nel 1990, si afferma come titolare nella stagione 1991-1992, in cui \u00e8 capitano della compagine londinese, con la quale vince, nel 1993-1994, il campionato di First Division, la serie cadetta inglese. Nel 1994-1995 milita in Premier League con il Crystal Palace, che alla fine dell'annata retrocede; Southgate conclude, dunque, l'esperienza nelle file del club con 152 presenze in oltre quattro stagioni.\nPrelevato dall' per 2,5 milioni di sterline nell'estate del 1995, viene spostato al centro della difesa e nel 1995-1996 vince la Coppa di Lega inglese, con i \"Villans\" che si qualificano alla Coppa UEFA. Negli anni a venire veste ancora la maglia dell'Aston Villa, non saltando neanche una partita di Premier League nel 1998-1999. Nel 1999-2000 raggiunge con i compagni, da capitano, la finale di Coppa d'Inghilterra, persa contro il .\nL'11 luglio 2001 si accasa al in cambio di 6,5 milioni di sterline, sottoscrivendo un contratto quadriennale, voluto dall'allenatore Steve McClaren. Nel luglio 2002, dopo la partenza di Paul Ince, eredita da questi i gradi di capitano, nella cui veste si aggiudica la Coppa di Lega nel 2003-2004, divenendo il primo capitano del \"Boro\" a vincere un trofeo, grazie al successo contro il al Millennium Stadium di Cardiff. Rimane al Middlesbrough fino al 2007; la sua ultima partita da professionista risale al maggio 2006, quando scende in campo nella finale di Coppa UEFA persa contro il al Philips Stadion di Eindhoven.\nNazionale.\nHa vestito la maglia della nazionale per 57 volte, segnando in due occasioni. Ha partecipato a due edizioni degli europei ( e ) e a un'edizione dei mondiali (). All'europeo casalingo del 1996 l'Inghilterra arriv\u00f2 fino alla semifinale, dove fu sconfitta dalla Germania ai tiri di rigore: fu di Southgate l'errore decisivo dal dischetto.\nAllenatore.\nSouthgate inizi\u00f2 la carriera di allenatore nel giugno 2006, rilevando la guida del da Steve McClaren, appena nominato commissario tecnico della nazionale inglese. La sua nomina suscit\u00f2 numerose polemiche, giacch\u00e9 a quel tempo egli non era in possesso della licenza Pro UEFA, requisito minimo per gestire un club militante in un campionato di prima fascia. Venne dunque chiamata a pronunciarsi l'amministrazione della Premier League, che sei mesi dopo sanc\u00ec la liceit\u00e0 della scelta del Middlesbrough: Southgate aveva, infatti, da poco concluso la propria carriera di giocatore a livello internazionale, durante la quale era stato materialmente impossibilitato a seguire i corsi di qualifica (che comunque provvide immediatamente ad assolvere, conseguendo i brevetti necessari).\nNella sua prima stagione in panchina Southgate guid\u00f2 il Middlesbrough alla dodicesima posizione in Premier League; l'anno seguente, dopo un iniziale periodo di crisi e stazionamento in zona retrocessione, la squadra si riprese e, sulla falsariga di un anno prima, chiuse il campionato in tredicesima posizione (ottenendo tra l'altro una vittoria per 8-1 contro il Manchester City nel maggio 2008). Nel dicembre 2007 l'allenatore dell' Ars\u00e8ne Wenger fu tra i primi a indicare Southgate come uno dei tecnici ritenuti in grado di allenare la nazionale inglese (che sotto la gestione McClaren aveva mancato la qualificazione a Euro 2008).\nLa stagione 2008-2009 si apr\u00ec all'insegna dei buoni risultati: nel mese di novembre il Middlesbrough di Southgate si era issato all'ottavo posto, a ridosso delle posizioni di testa. Di l\u00ec a poco la squadra incapp\u00f2, per\u00f2, in un drastico calo di rendimento, che infine la condusse alla retrocessione in Championship. La societ\u00e0 scelse, tuttavia, di confermare la fiducia al tecnico, ma l'inizio del campionato 2009-2010 non venne ritenuto soddisfacente: il 20 ottobre 2009, pur col Middlesbrough al quarto posto e non lontano dalle squadre di testa, Southgate venne esonerato.\nDopo circa quattro anni di inattivit\u00e0, il 22 agosto 2013 fu nominato selezionatore della propria nazionale under-21 dalla federcalcio inglese: ricopr\u00ec l'incarico fino all'autunno 2016, allorch\u00e9 venne promosso a commissario tecnico \"ad interim\" della nazionale maggiore, in sostituzione del dimissionario Sam Allardyce. Confermato in pianta stabile nel mese di novembre 2016 con un contratto quadriennale, guid\u00f2 l'Inghilterra al quarto posto nel , al terzo posto nella UEFA Nations League 2018-2019 e al secondo posto nel ; in quest'ultima occasione gli inglesi perdono ai rigori la finale giocata allo stadio casalingo di Wembley contro la nazionale italiana guidata da Roberto Mancini.\nStatistiche.\nStatistiche da allenatore.\nNazionale.\n\"Statistiche aggiornate all'11 luglio 2021.\""}
{"id": "1245180", "revid": "436907", "url": "https://it.wikipedia.org/wiki?curid=1245180", "title": "Blackbird (album Alter Bridge)", "text": "Blackbird \u00e8 il secondo album in studio del gruppo musicale statunitense Alter Bridge, pubblicato il 5 ottobre 2007 dalla Universal Republic.\nL'album si \u00e8 piazzato alla posizione numero 13 della Billboard 200 negli Stati Uniti d'America, vendendo 47.000 copie nella sua settimana di debutto. Nel Regno Unito ha debuttato alla posizione numero 37 della Official Albums Chart e alla seconda della Official Rock &amp; Metal Chart. Al dicembre del 2008, l'album aveva venduto globalmente circa 227.000 copie.\nAntefatti.\nIl gruppo ha dichiarato nei primi mesi del 2006 che il processo di composizione dei brani era completo per due terzi. Intorno allo stesso periodo la formazione ha lasciato la Wind-up Records a causa delle pressioni fatte dell'etichetta per una riunione dei Creed (gruppo composto, tra gli altri, da tre componenti degli Alter Bridge), firmando un nuovo contratto discografico con la Universal Republic.\nL'8 febbraio 2007 gli Alter Bridge hanno annunciato che la composizione dell'album \u00e8 terminata. Il mese stesso, gli Alter Bridge sono entrati in studio per registrare il nuovo materiale con l'aiuto del produttore Michael \"Elvis\" Baskette. Attraverso il sito ufficiale del gruppo, l'11 maggio 2007 il chitarrista Mark Tremonti ha annunciato che la sessione di registrazione era stata completata, che il missaggio era stato effettuato, e che rimanevano solo un paio di piccole cose minori da fare per completare l'album.\nIl 23 luglio 2007 sono stati resi noti i titoli delle tredici canzoni del disco, le date del tour e il primo singolo, \"Rise Today\". Tre giorni dopo, sulla pagina ufficiale Myspace della band, sono state inserite due canzoni, la stessa \"Rise Today\", in vendita dal successivo 30 luglio, e \"Ties That Bind\". Inoltre, il 24 agosto 2007, la Universal Republic ha inserito sulla home page del suo sito ufficiale gli inediti \"Before Tomorrow Comes\", \"Watch Over You\", \"Buried Alive\" e \"Come to Life\". Questi sono stati rimossi il giorno successivo, in quanto la loro presenza aveva indotto molti fan ad accedere al sito in un breve periodo di tempo. La loro accessibilit\u00e0 online sembra essere stato un errore da parte della Universal, ma pu\u00f2 anche essere stata una particolare strategia di marketing.\nComposizione.\nRispetto al precedente \"One Day Remains\", \"Blackbird\" ha risentito della piena integrazione di Myles Kennedy come chitarrista e compositore. In \"One Day Remains\" la maggioranza delle canzoni erano state scritte prima che Kennedy si unisse al gruppo, mentre \"Blackbird\" \u00e8 nato dallo sforzo collaborativo di Mark Tremonti e Kennedy nel processo di composizione, mentre tutti e quattro i membri della band hanno lavorato sugli arrangiamenti. Mark Tremonti ha cos\u00ec commentato la completa integrazione di Kennedy nella band: \n\"Blackbird\" si caratterizza anche per un approccio sonoro e lirico pi\u00f9 duro e personale rispetto a \"One Day Remains\", come spiegato da Kennedy: \nPubblicazione.\nL'album \u00e8 stato ufficialmente pubblicato il 9 ottobre 2007. La versione messa in commercio per il Regno Unito conteneva la traccia bonus \"We Don't Care At All\", un brano disponibile anche nella versione per iTunes. Sono state anche pubblicate una versione in vendita esclusivamente su Best Buy, che conteneva due tracce bonus \"The Damage Done\" e \"New Way to Live\", e una in vendita esclusivamente su Walmart, che conteneva un DVD bonus con interviste esclusive e un dietro le quinte sulla realizzazione dell'album.\nIl 19 marzo 2009, la band ha pubblicato un libro con tutte le tablature delle canzoni dell'album. In aggiunta, \"Come to Life\" \u00e8 apparsa nel videogioco musicale ' e \"Ties That Bind\" sar\u00e0 successivamente inserita in '.\nSingoli.\n\"Rise Today\" \u00e8 stato il primo singolo estratto dall'album. \u00c8 stato pubblicato ufficialmente il 30 luglio 2007. La canzone \u00e8 stata resa disponibile per il download su iTunes il giorno successivo. Il videoclip di \"Rise Today\" \u00e8 stato caricato su Yahoo! il 4 ottobre 2007. Il singolo \u00e8 stato pubblicato nel Regno Unito il 15 ottobre, in formato CD e 7\".\nDurante il concerto del 30 ottobre 2007 a Dallas, in Texas, il gruppo ha registrato un video dal vivo per un futuro singolo, \"Ties That Bind\". \u00c8 stato successivamente annunciato che \"Ties That Bind\" sarebbe stato pubblicato come singolo nel Regno Unito e che quel video sarebbe stato usato per promuovere il brano. Il 2 gennaio 2008 \u00e8 stato annunciato che \"Watch Over You\" sarebbe stato il secondo singolo estratto dall'album. Del brano \u00e8 stata resa disponibile anche una versione in duetto con Cristina Scabbia dei Lacuna Coil, sul Myspace degli Alter Bridge. La canzone ha ottenuto diverso successo negli Stati Uniti in quanto colonna sonora della seconda stagione di \"Celebrity Rehab with Dr. Drew\", un reality show che mostra le star statunitensi dello spettacolo intente a uscire dalla dipendenza da alcol e droghe. In quel periodo \u00e8 stata pubblicata una seconda versione del video del brano trasmessa da VH1, contenente alcune immagini tratte proprio dal reality show. \"Before Tomorrow Comes\" \u00e8 stata pubblicata come quarto e ultimo singolo estratto dall'album nell'aprile del 2008, ed il terzo ad essere pubblicato negli Stati Uniti."}
{"id": "1245181", "revid": "339392", "url": "https://it.wikipedia.org/wiki?curid=1245181", "title": "Kazakistan Orientale", "text": ""}
{"id": "1245188", "revid": "122454014", "url": "https://it.wikipedia.org/wiki?curid=1245188", "title": "Memorie di un viaggiatore spaziale", "text": "Memorie di un viaggiatore spaziale (\"Dzienniki gwiazdowe\") \u00e8 una raccolta di racconti di fantascienza di Stanis\u0142aw Lem, organizzati in modo da sembrare una raccolta di memorie scritte dall'esploratore spaziale Ijon Tichy. Un altro personaggio ricorrente, oltre a Tichy, \u00e8 il suo amico, il professor Tarantoga.\nDall'antologia \u00e8 stata liberamente tratta la serie televisiva tedesca \"\" (2007).\nTema.\nLa prima met\u00e0 del libro, \"Memorie di un viaggiatore spaziale\", consiste in racconti di viaggio numerati, ma la numerazione contiene dei vuoti perch\u00e9, dato che alcuni dei viaggi avvengono anche nel tempo, non c'\u00e8 modo di collocare i racconti in un ordine cronologico definitivo. La seconda parte del libro, \"Dai ricordi di Ijon Tichy\", contiene soprattutto incontri di Tichy con varie persone \u2013 in buona parte scienziati pazzi \u2013, pi\u00f9 altri racconti non necessariamente incentrati sui viaggi del protagonista, tra cui una lettera aperta di Tichy sui problemi del turismo spaziale incontrollato.\nIl libro \u00e8 scritto in buona parte nello stile leggero e scherzoso tipico di Lem, ma contiene numerose riflessioni su temi scientifici e filosofici, come il conflitto tra materialismo scientifico e religione, il confine tra la realt\u00e0 fisica e la realt\u00e0 virtuale, se l'intelligenza artificiale debba per forza essere un'imitazione di quella umana, il senso della vita e della religione quando si possono modificare a piacimento il proprio corpo e la mente."}
{"id": "1245191", "revid": "110157", "url": "https://it.wikipedia.org/wiki?curid=1245191", "title": "Bolotnoe", "text": "Bolotnoe (in lingua russa \u0411\u043e\u043b\u043e\u0442\u043d\u043e\u0435) \u00e8 una citt\u00e0 situata nell'Oblast' di Novosibirsk, in Russia, a 126 chilometri a nord dal capoluogo del territorio, Novosibirsk. Nel 2005 Bolotnoe contava 17.600 abitanti, nel 2002 contava 18.170 abitanti e nel 1989 contava 20.006 abitanti, quindi la citt\u00e0 ha avuto un notevole calo demografico. Bolotnoe \u00e8 stata fondata nel 1802 come insediamento nei pressi della ferrovia siberiana (in lingua russa \u0421\u0438\u0431\u0438\u0440\u0441\u043a\u0438\u0439 \u0442\u0440\u0430\u043a\u0442). Ricevette lo status di citt\u00e0 nel 1943."}
{"id": "1245196", "revid": "1861950", "url": "https://it.wikipedia.org/wiki?curid=1245196", "title": "Fokker F70", "text": "Il Fokker F70 \u00e8 un aereo di linea regionale costruito dalla ditta olandese Fokker.\nStoria del progetto.\nLa Fokker inizi\u00f2 a sviluppare il progetto del Fokker F70 nel novembre 1992 come sostituto del vecchio Fokker F28. Il primo volo del prototipo avvenne il 4 aprile 1993 e il Fokker F70 debutt\u00f2 ufficialmente nel luglio 1994. La certificazione da parte della autorit\u00e0 olandesi avvenne il 14 ottobre 1994 e la prima consegna di un Fokker F70 a un cliente, la Ford (in configurazione \"Executive Jet\") avvenne nello stesso mese. L'ultimo Fokker F70 venne consegnato nell'aprile 1997, quando la produzione si interruppe a causa della bancarotta della Fokker. Anche se la produzione ufficiale del Fokker F70 \u00e8 terminata, la ditta Rekkof propose, nel 1999, un rilancio del Fokker F100 e dello stesso Fokker F70. Nonostante la buona volont\u00e0, nulla \u00e8 stato realizzato.\nUtilizzatori.\nAl gennaio 2022, dei 47 esemplari consegnati, 31 sono operativi. Il Fokker F70 non \u00e8 pi\u00f9 in produzione, tutti i velivoli ordinati sono stati consegnati.\nCivili.\nGli utilizzatori sono:\nMilitari.\nGli utilizzatori sono:\nVoci correlate.\nAerei comparabili per ruolo, configurazione ed epoca\nAltro\nSviluppo correlato"}
{"id": "1245198", "revid": "767487", "url": "https://it.wikipedia.org/wiki?curid=1245198", "title": "Bela B.", "text": "Noto anche come Bela B. Felsenheimer, dal 1982 \u00e8 il batterista del gruppo punk rock tedesco Die \u00c4rzte. Ha inoltre inciso il suo primo album da solista, \"Bingo\", nel 2006.\nBiografia.\nIl suo nome d'arte \u00e8 composto da due parti: \"Bela\" deriva dall'attore Bela Lugosi, celebre interprete di \"Dracula\", mentre la B. sta per Barney Rubble, personaggio del cartone animato I Flinstones, che in tedesco viene chiamato \"Barney Ger\u00f6llheimer\" e, data l'assonanza del suo cognome con quella del personaggio dei cartoni animati, ai tempi della scuola veniva soprannominato cos\u00ec.\nAvviati inizialmente gli studi per diventare poliziotto, Bela B. ha preferito presto cambiare strada orientandosi verso la musica. Dopo aver incontrato Jan Vetter (poi divenuto Farin Urlaub), nel 1979 decise di creare un gruppo, i \"Soilent Gr\u00fcn\" (il cui nome proviene dal film degli anni settanta \"Soylent Green\", noto in Italia con il titolo \"\"). Dopo lo scioglimento del gruppo, avvenuto nel 1982, il batterista fond\u00f2 i Die \u00c4rzte.\nBela B. \u00e8 conosciuto anche come attore: \u00e8 apparso infatti in film e serie tv, tra cui \"Squadra Speciale Cobra 11\", dove ha interpretato per due episodi un personaggio di nome Joseph Tscherne. Nel 1985 ha girato un film con i componenti della sua band Farin Urlaub e Hans Runge dal titolo \"Richy Guitar\", dove ha una parte anche la rockstar Nena, famosa per la sua canzone \"99 Luftbaloons\". Nel 2003 \u00e8 stato scelto da Jes\u00fas Franco per un ruolo nella pellicola \"Killer Barbys vs. Dracula\"."}
{"id": "1245200", "revid": "1873140", "url": "https://it.wikipedia.org/wiki?curid=1245200", "title": "God Save the Queen (Queen)", "text": "God Save the Queen \u00e8 un singolo del gruppo musicale britannico Queen del 1975, contenuto nel quarto album in studio \"A Night at the Opera\". Il brano \u00e8 una cover rock di \"God Save the Queen\" inno nazionale del Regno Unito e di alcune nazioni del Commonwealth.\n\"God Save the Queen\" \u00e8 stato riadattato da Brian May che suona alla chitarra la melodia principale dell'inno, con una ricca armonizzazione ottenuta attraverso numerose sovraincisioni, secondo il suo stile caratteristico; l'orchestrazione \u00e8 completata da sottofondo di timpani e piatti. L'impatto \u00e8 molto forte, difatti venne utilizzato dalla band come pezzo finale di ogni concerto a partire dal 1974 (anno dell'originale incisione, senza per\u00f2 essere inclusa in Sheer Heart Attack), quando mentre il gruppo sostava sul palco a raccogliere le ovazioni degli spettatori partiva la registrazione della cover (la complessit\u00e0 dell'arrangiamento non avrebbe permesso di riprodurre dal vivo lo stesso impatto), e tutto il pubblico cominciava a cantare l'inno originale. Spesso in questi momenti Freddie Mercury ringraziava gli spettatori per essere venuti.\nQuando nel 2002 esegu\u00ec la sua versione di \"God Save the Queen\" sul tetto di Buckingham Palace in occasione del Giubileo della Regina, Brian May dichiar\u00f2 di intendere l'esibizione come una sorta di omaggio alla versione di \"The Star-Spangled Banner\" suonata da Jimi Hendrix al Festival di Woodstock."}
{"id": "1245201", "revid": "2151778", "url": "https://it.wikipedia.org/wiki?curid=1245201", "title": "RIVA 128", "text": "La Riva 128 (nome in codice NV3), messa in commercio nel tardo 1997, fu la prima scheda grafica con GPU prodotta da NVIDIA a ottenere successo sul mercato. Nacque infatti da un deciso cambiamento tecnologico rispetto al predecessore NV1, poco fortunato.\nIl cambiamento di rotta.\nL'NV1 era una soluzione costosa ed \"esotica\": il mercato non aveva premiato la scelta coraggiosa di NVIDIA, e spinse la direzione dell'azienda a riconsiderare le proprie mosse.\nInfatti il primo chip era basato su una tecnologia poco diffusa: le texture quadratiche, non comprese nelle specifiche Direct3D (diffuse da Microsoft con le DirectX 1.0 poco dopo l'uscita sul mercato della scheda). Tuttavia SEGA era inizialmente interessata a questa tecnologia, e ne commission\u00f2 lo sviluppo per la futura console Dreamcast (il mercato delle console \u00e8 pi\u00f9 amichevole a standard proprietari particolari, se vantaggiosi). Il progetto NV2 non ebbe per\u00f2 fortuna: l'azienda giapponese cambi\u00f2 idea e si rivolse a tecnologie pi\u00f9 tradizionali. Questa ulteriore beffa spinse i manager NVIDIA all'estremo opposto, e resero la propria azienda l'unica a non avere un'API proprietaria. Il successivo processore grafico sarebbe stato nativo Direct3D.\nInoltre la scheda non aveva pi\u00f9 pretese di essere un acceleratore multimediale completo, ma fu configurata come una scheda grafica combinata 2D/3D. Le altre soluzioni sul mercato, come la Voodoo, erano acceleratori 3D, che dovevano essere affiancati a processori grafici 2D. Spesso il segnale VGA della scheda 2D doveva essere \"bypassato\" attraverso l'acceleratore 3D, che si attivava solo all'avvio dell'applicazione specifica. La nuova impostazione di NVIDIA, vicina a quella attuale, era pi\u00f9 economica di quella allora in voga e lasciava all'utente la personalizzazione del comparto audio.\nDotazione hardware e prestazioni.\nLa nuova scheda grafica fu quindi caratterizzata da scelte pi\u00f9 concrete.\nQuesto non comport\u00f2 un basso profilo. Il processore grafico supportava infatti risoluzioni fino a 960x720, pi\u00f9 alte del leader di allora, il 3dfx Voodoo, che raggiungeva al massimo 640x480. Erano integrati 4 MB di RAM su un bus a 128 bit (mentre molti concorrenti avevano un bus a 64 bit). La connessione al sistema era compatibile PCI, ma comprendeva un precoce supporto AGP 2x. Aveva una singola \"pixel pipeline\", capace di elaborare 1 pixel per ciclo di clock. Non era supportato il \"multitexturing\", il formato massimo dei colori era a 16 bit (Highcolour) e lo Z-buffer a 16 bit.\nIl supporto 2D era ai vertici della categoria, anche tra le schede native, sia per velocit\u00e0 di elaborazione che per qualit\u00e0 d'immagine. In ambiente 3D le prestazioni erano buone, ma con qualit\u00e0 minore rispetto alle Voodoo, soprattutto a causa del discutibile texture filtering.\nMancando il supporto al trilinear filtering, questo era emulato generando automaticamente mip-map; ma questa soluzione al problema ne creava altri di compatibilit\u00e0. Coi primi driver la scheda usava un \"mip-mapping\" riferito ai poligoni, invece che basato sui singoli pixel. Questo comportava un fastidioso fenomeno di \"popping\" delle texture di diverso dettaglio, quando all'interno del videogioco ci si avvicinava ad un oggetto. In seguito NVIDIA cre\u00f2 dei driver che permettevano il secondo procedimento, pi\u00f9 dispendioso in termini di calcolo. Il bilinear filtering dell'NV3 restituiva immagini pi\u00f9 nitide rispetto alla Voodoo: non le sfocava quanto questo, ma generava una sorta di \"rumore\" a causa di un algoritmo meno fedele. Ci\u00f2 riscuoteva risposte alterne. C'erano anche problemi di confusione tra poligoni diversi.\nI driver furono piuttosto rozzi per gran parte del ciclo vitale della scheda. Oltre ai succitati problemi in ambiente Direct3D, anche il supporto OpenGL era carente. Fu proprio con questo componente che l'azienda cominci\u00f2 la propria ricerca del miglior supporto OpenGL, e il RIVA 128 ottenne in seguito discrete prestazioni. Un problema era il mancato supporto delle API Glide, proprietarie di 3dfx.\nCome anche il rivale RagePRO, l'NV3 non poteva far girare l'Unreal Engine in modalit\u00e0 Direct3D, a causa di caratteristiche hardware mancanti. Era possibile utilizzare la modalit\u00e0 OpenGL, ma il supporto era lento e difettoso. Le prestazioni col Quake III Engine erano migliori, grazie alla migliore ottimizzazione del motore, pi\u00f9 avanzato.\nRIVA 128ZX.\nAll'inizio del 1998 NVIDIA present\u00f2 una revisione della scheda, cui fu dato il nome RIVA 128ZX. L'unica differenza nelle componenti era l'ampliamento della memoria RAM video, a 8 MB. Inoltre fu pronto il completo supporto OpenGL fin dal lancio. Il rivale Voodoo Banshee di 3dfx tard\u00f2 nel lancio, avvenuto a settembre, e lasci\u00f2 campo libero.\nQuesto modello non rappresent\u00f2 una svolta epocale per l'azienda, ma fu l'inizio del rapporto con le fonderie taiwanesi TSMC, da allora il principale fornitore di NVIDIA."}
{"id": "1245203", "revid": "729019", "url": "https://it.wikipedia.org/wiki?curid=1245203", "title": "Battaglia di Rain", "text": "La battaglia di Rain si svolse il 15 aprile 1632 in Baviera, nel corso della fase svedese della guerra dei trent'anni. L'esercito della Lega Cattolica, al comando di Johann Tserclaes, conte di Tilly, venne battuto nel tentativo di impedire all'esercito svedese del re Gustavo II Adolfo di attraversare il fiume Lech; lo stesso conte di Tilly venne ferito a morte in combattimento.\nEventi precedenti e piano svedese.\nDopo la grande vittoria riportata nella battaglia di Breitenfeld, Gustavo Adolfo si diresse verso occidente, ponendo i quartieri invernali presso la citt\u00e0 di Magonza, creando un campo fortificato che divenne noto come \"Gustavusburg\". Trascorso l'inverno, egli diede il via alla campagna del 1632, dirigendosi verso la Baviera; qui trov\u00f2 l'esercito della Lega Cattolica che occupava una posizione difensiva dominante il passaggio sul fiume Lech. Gli svedesi procedettero alla costruzione di un ponte di barche, presso la cittadina di Rain, e Gustavo predispose un piano che, nelle sue intenzioni, non solo avrebbe permesso di attraversare il fiume, ma avrebbe anche portato alla distruzione dell'esercito avversario. Tale piano, articolato in due fasi, dimostra le capacit\u00e0 tattiche di Gustavo Adolfo, che formul\u00f2 un piano semplice ma efficace che non riusc\u00ec solo per circostanze che non potevano essere previste.\nI movimenti previsti dal piano svedese erano:\nSvolgimento della battaglia.\nPer mettere in pratica la prima parte del piano, circa trecento uomini facenti parte del corpo finlandese dell\"'Hakkapeliitta\" furono inviati attraverso il fiume sotto un pesante fuoco, dove scavarono ripari in terra per alcune batterie di artiglieria; una volta piazzati, questi cannoni protessero efficacemente l'attraversamento del resto della fanteria svedese. Nel frattempo, la cavalleria, senza incontrare alcuna opposizione, attraversava il fiume a sud, come previsto dal piano.\nUna volta che tutte le forze svedesi ebbero attraversato il fiume, Gustavo ordin\u00f2 un assalto che riusc\u00ec a catturare la collina; durante questo scontro, il conte di Tilly fu ferito mortalmente ad una gamba da una palla di cannone, e dovette abbandonare il comando, che venne assunto dal suo secondo, Johann von Aldringen. Tuttavia, anche Aldringen venne ferito, subendo una frattura del cranio, e il comando fu rilevato dall'Elettore di Baviera Massimiliano I, che ordin\u00f2 la ritirata per salvare l'esercito, lasciando in mano avversaria i bagagli e l'artiglieria.\nConseguenze.\nLo scontro vide perdite considerevoli e sostanzialmente equivalenti da entrambe le parti; questo fu dovuto ai pesanti scontri frontali verificatisi durante l'attraversamento e l'assalto alla collina. Probabilmente, il ferimento di Tilly e di Aldringen furono i fattori che salvarono l'esercito cattolico da una distruzione completa, in quanto la perdita dei due principali comandanti convinse Massimiliano ad ordinare la ritirata molto prima di quanto previsto dal piano svedese, sottraendo quindi le forze cattoliche alla manovra accerchiante della cavalleria di Gustavo.\nLa vittoria lasci\u00f2 tuttavia agli svedesi il dominio pressoch\u00e9 completo sulla Baviera: il 17 maggio venne occupata Monaco, e Massimiliano fu costretto a fuggire in territorio asburgico, a Salisburgo; anche i domini asburgici erano per\u00f2 minacciati dagli svedesi, e solo dopo la battaglia di L\u00fctzen la minaccia diminu\u00ec.\n\u00c8 da notare che la manovra aggirante di Gustavo Adolfo venne poi riproposta dal generale svedese Johan Ban\u00e9r durante la battaglia di Wittstock del 1635."}
{"id": "1245205", "revid": "177661", "url": "https://it.wikipedia.org/wiki?curid=1245205", "title": "Popeline", "text": "Il popeline \u00e8 un leggero tessuto di cotone di mano fresca e asciutta, lucido, compatto anche se morbido.\nIl nome viene dal francese (pronuncia \"popelin\"), in origine indicava un tessuto pregiato e pesante per l'uso invernale, in lana, cotone o seta, prodotto nel XIV secolo ad Avignone, allora residenza del papa, cui era esclusivamente destinato, da cui il nome originario di 'papaline'.\nCaratteristiche.\nOggi \u00e8 un tessuto molto compatto e resistente pur se finissimo e leggero, prodotto con diversi filati, cotone, seta e fibre artificiali, spesso in mischia. I filati sono sottilissimi, molto ritorti, mercerizzati, quindi danno come risultato un tessuto fresco, per assenza di peluria, e liscio.\nAd armatura tela \u00e8 caratterizzato da fili di ordito molto ritorti e con un titolo pi\u00f9 alto (cio\u00e8 pi\u00f9 sottili) di quelli di trama, la \"riduzione\" dell'ordito maggiore, spesso doppia, di quella di trama ne fa un reps, variante dell'armatura tela con dominante d'ordito, che presenta una leggera rigatura orizzontale. \nAdatto all'abbigliamento e alla biancheria \u00e8 il tessuto principe per la confezione di camicie da uomo. \nUn tempo bianco, poi di colori pastello, per seguire le esigenze della moda viene prodotto anche in colori brillanti."}
{"id": "1245211", "revid": "1543377", "url": "https://it.wikipedia.org/wiki?curid=1245211", "title": "Delahaye Type 44", "text": "La Type 44 era un'autovettura di fascia alta prodotta tra il 1911 ed il 1914 dalla Casa automobilistica francese Delahaye.\nBreve profilo.\nLa Type 44 fu una vettura rivoluzionaria per l'epoca: una vettura di fascia alta, quasi di lusso, che montava un motore V6. Si trattava del primo motore a 6 cilindri della marca francese e addirittura del primo motore a V nella storia dell'automobile ad essere installato su una vettura di serie. Tale motore aveva un angolo di 30 gradi tra le bancate e disponeva di un asse a camme per bancata. La cubatura era di 3181 cm\u00b3, data da misure di alesaggio e corsa pari a 75x120 mm, e la potenza massima era di 24 CV.\nLa trazione era posteriore ed il cambio era manuale a 4 marce.\nLa vettura tuttavia non ebbe un gran successo: fu prodotta fino al 1914, inizio della prima guerra mondiale, e non ebbe una vera e propria erede."}
{"id": "1245214", "revid": "110157", "url": "https://it.wikipedia.org/wiki?curid=1245214", "title": "\u010cerepanovo", "text": "\u010cerepanovo (in lingua russa \u0427\u0435\u0440\u0435\u043f\u0430\u043d\u043e\u0432\u043e) \u00e8 una citt\u00e0 situata nell'Oblast' di Novosibirsk, in Russia, 109 chilometri a sud est dal capoluogo del territorio, Novosibirsk. \u010cerepanovo contava nel 2009 19.436 abitanti, nel 2002 20.496, nel 1989 invece la popolazione era di 22.116 abitanti.\nStoria.\nLa citt\u00e0 fu fondata nel 1912 in seguito alla costruzione della ferrovia che va da Novosibirsk a Barnaul; al 1915 risale la stazione ferroviaria. La citt\u00e0 ricevette lo status di citt\u00e0 nel 1925."}
{"id": "1245215", "revid": "2101382", "url": "https://it.wikipedia.org/wiki?curid=1245215", "title": "Oggi Sicilia", "text": "Oggi Sicilia \u00e8 stato un quotidiano fondato a Palermo nel settembre 1997, facente parte della catena dei giornali locali del gruppo editoriale di Giuseppe Ciarrapico. Chiuse nell'agosto del 2000.\nStoria.\nFu diretto nei primi due mesi (fino al 30 ottobre 1997) da Marina Pino, gi\u00e0 capocronista de \"L'Ora\" e del \"Giornale di Sicilia\". Le subentr\u00f2 Marianna Bartoccelli, che lasci\u00f2 dopo un anno di direzione. Fino alla chiusura, fu guidato (a distanza) dal molisano Antonio Sorbo, direttore responsabile di pi\u00f9 giornali del gruppo, con caporedattore centrale Vittorio Corradino, ex \"L'Ora\", poi presidente dell'Ordine dei giornalisti della Sicilia. La redazione era in via Libert\u00e0, poi trasferitasi nel 1999 nel palazzo ex \"L'Ora\". Inizialmente vicino alle posizioni politiche del centro destra, dal 1999 sostenne l'Udeur, che aveva compiuto il ribaltone alla Regione Siciliana con il centrosinistra.\nInsieme ad un altro quotidiano palermitano, \"Il Mediterraneo\" (1995-2000), tent\u00f2 di rompere il sostanziale monopolio del \"Giornale di Sicilia\" a Palermo, ma esiguo fu il numero di copie che conquist\u00f2, nonostante nel 1999 avesse aperto redazioni periferiche a Trapani e ad Agrigento.\nGiornalisti.\nLavorarono in redazione a \"Oggi Sicilia\", tra gli altri: Elvira Terranova (giudiziaria), Claudia Mirto (cronaca), Roberto Ginex (cronaca), Vito Orlando (politica regionale), Giuseppe Ardica (politica e cronaca), Nino Amadore (cronaca), Fabio Geraci (Cronaca e sindacale), Giulio Ambrosetti (politica regionale), Salvo Messina (politica provinciale), Loredana Passarello (politica e cronaca), Loredana Cacicia (cultura e spettacoli), Patrizia Mercadante (societ\u00e0), Antonella Caradonna (Cultura e spettacoli), Santi Fabio Tedesco (sport) e Giuseppe Lima (sport).\nInsieme alla Pino nei primi due mesi lavorarono Gaetano Perricone (cronaca), Antonio Di Giovanni (cronaca) e, come collaboratore, Dario Miceli. Successivamente per un breve periodo arriv\u00f2 come capo pagina della cronaca Massimo Arcidiacono.\nTra le firme: Beppe Benvenuto, Pietrangelo Buttafuoco, Enzo Fragal\u00e0, Pasquale Hamel, Aldo Gerbino, Giuseppe Barbaccia, Vittorugo Mangiavillani, Guido Lo Porto, Gaetano Armao\nTra i collaboratori fissi: Alessandra Zaffiro, Paola Nicita, Chiara Di Salvo, Giuseppe Drago, Salvo Cacicia, Deborah Giambalvo, Luca Di Martino, Tiziana Lenzo, Ivana Di Nuovo, Anna Francini, Clara Picciotto, Stefania Giuffr\u00e8, Alessandro Amato, Alberto Samon\u00e0.\nInserto fumetti.\nOggi Sicilia, nel 1999 per qualche mese apre al fumetto con un inserto speciale, denominato \"Oggi Sicilia Comics\", che ha come direttore responsabile del supplemento, Max Crivello. ."}
{"id": "1245217", "revid": "1327519", "url": "https://it.wikipedia.org/wiki?curid=1245217", "title": "Universit\u00e4t der K\u00fcnste Berlin", "text": "La Universit\u00e4t der K\u00fcnste (abbreviato UdK, in italiano \"Universit\u00e0 delle belle arti\") \u00e8 una delle universit\u00e0 di Berlino, la cui sede si trova nel quartiere di Charlottenburg, nella quale si insegnano le arti figurative, la musica e la recitazione.\nStoria.\nL'universit\u00e0 venne fondata nel 1696 ed era chiamata \"Preu\u00dfische Akademie der K\u00fcnste\" (Accademia prussiana delle belle arti). Nel corso del tempo l'universit\u00e0 sub\u00ec numerose riforme dell'ordinamento, infatti tra il 1875 e il 1882 venne divisa in due distinte sezioni: l'\"Hochschule f\u00fcr Bildende K\u00fcnste\" (Istituto superiore per le arti figurative) e la \"Hochschule f\u00fcr Musik und Darstellende Kunst\" (Istituto superiore per la musica e la recitazione). Tra il 1897 e il 1902 vennero costruiti una serie di edifici barocchi per le due sezioni dell'universit\u00e0; il progetto venne affidato a Heinrich Kayser e Karl von Gro\u00dfheim. Dopo i bombardamenti della guerra sono rimasti solo due edifici. Nel 1955 \u00e8 stata costruita una nuova sala concerti, al posto di quella distrutta dai bombardamenti, su progetto di Paul Baumgarten."}
{"id": "1245223", "revid": "110157", "url": "https://it.wikipedia.org/wiki?curid=1245223", "title": "Karasuk (citt\u00e0)", "text": "Karasuk (in lingua russa \u041a\u0430\u0440\u0430\u0441\u0443\u043a) \u00e8 una citt\u00e0 situata nell'Oblast' di Novosibirsk, in Russia, sul fiume karasuk a 648 chilometri dal capoluogo del territorio, Novosibirsk; venne fondata nella fine del XVIII secolo e ricevette lo status di citt\u00e0 nel 1954."}
{"id": "1245227", "revid": "287204", "url": "https://it.wikipedia.org/wiki?curid=1245227", "title": "Mancuso", "text": ""}
{"id": "1245230", "revid": "73843", "url": "https://it.wikipedia.org/wiki?curid=1245230", "title": "Fuso Orario di Novosibirsk", "text": ""}
{"id": "1245235", "revid": "1305772", "url": "https://it.wikipedia.org/wiki?curid=1245235", "title": "Vanishing Point (film 1997)", "text": "Vanishing Point \u00e8 un film del 1997 diretto da Charles Robert Carner, con Viggo Mortensen e Jason Priestley, remake di \"Punto zero\" (\"Vanishing Point\", 1971) di Richard C. Sarafian.\nIl film venne trasmesso per la prima volta dalla Fox il 7 gennaio 1997.\nTrama.\nJimmy Kowalski \u00e8 un veterano della guerra del Golfo che lavora come trasportatore d'auto per pagare una costosa operazione chirurgica a sua moglie. Sulla strada, viene informato che la gi\u00e0 difficile gravidanza di sua moglie sta peggiorando e decide di tornare a casa a tutta velocit\u00e0, rifiutando di fermarsi ai posti di blocco della polizia. La polizia pensa che il suo rifiuto di fermarsi sia dovuto al fatto che trasporta droghe o peggio nel bagagliaio dell'auto e cos\u00ec inizia un inseguimento per il quale saranno attraversati gli Stati Uniti.\nNel suo cammino viene aiutato da un deejay chiamato \"Da Voice\". Venuto a sapere della morte della moglie, Kowalski si andr\u00e0 a schiantare ad altissima velocit\u00e0, nonostante l'epilogo del film suggerisca che egli \u00e8 riuscito a fuggire per vivere con la figlia.\nDifferenze con l'originale.\nLa trama principale rimane la stessa, ma il numero di protagonisti \u00e8 cresciuto, i personaggi principali, Kowalski e \"Da Voice\" (un deejay rap molto diverso dal \"Grande Grande Anima\" di \"Punto zero\", che trasmetteva musica rock o soul) sono stati modificati significativamente e la trama \u00e8 cambiata di conseguenza. Inoltre Kowalski riesce a salvarsi mentre nel primo film il protagonista muore schiantandosi contro due pale meccaniche."}
{"id": "1245243", "revid": "125722621", "url": "https://it.wikipedia.org/wiki?curid=1245243", "title": "Gibson EDS-1275", "text": "La Gibson EDS-1275 \u00e8 una chitarra elettrica doppio-manico prodotta dalla Gibson a partire dal 1963.\nLa chitarra presenta due manici ed un corpo pi\u00f9 grande di una comune Gibson SG, di cui riprende la linea. La chitarra presenta un manico superiore con dodici corde ed uno inferiore a sei. Il corpo e i manici rimangono in mogano e le tastiere in palissandro; Pur presentando somiglianze stilistiche con la succitata SG, la EDS-1275 se ne discosta per l'uso di un manico pi\u00f9 corto, pur mantenendo la stessa scala. Altri modelli simili prodotti da Gibson sono l'EMS-1235 (manico superiore mandolino, inferiore chitarra a 6 corde) e l'EBSF-1250 (manico superiore basso a 4 corde, inferiore chitarra a 6 corde). Nonostante il peso notevole (circa sei chilogrammi) la renda poco comoda e maneggevole, questa chitarra ha riscosso nel tempo un buon successo e risulta ancora in produzione dopo pi\u00f9 di 50 anni dal suo lancio.\nUtilizzatori iconici della EDS-1275.\nJohn McLaughlin.\nNei primi anni settanta, il musicista jazz-rock John McLaughlin ha suonato con una EDS-1275, attaccata ad un amplificatore da 100 watt, nei suoi primi anni con la \nMahavishnu Orchestra.\nJimmy Page.\nUn altro famoso utilizzatore della EDS-1275 fu Jimmy Page dei Led Zeppelin, che la scelse quando eseguiva dal vivo la canzone \"Stairway to Heaven\" per evitare di cambiare chitarra pi\u00f9 volte durante l'esibizione (cosa che invece era possibile fare durante le registrazioni in studio). Page suonava la \"6 corde\" per l'intro e la prima strofa della canzone, poi passava alla \"12 corde\" nel crescendo, in seguito tornava alla \"6 corde\" per l'assolo esteso, e poi chiudeva di nuovo con la \"12 corde\" per la parte finale. Dal '73 fino al '75 la utilizz\u00f2 anche per suonare The Song Remains the Same e The Rain Song, quando usava rispettivamente la 12 corde per il primo brano e poi passava alla 6 corde per il secondo. Nel '75 venne anche usata nel disco Physical Graffiti per The Rover. Dal '77 venne poi usata per The Song Remains The Same e Celebration Day. Quando il gruppo si sciolse venne usata in varie occasioni, come ad esempio la reunion dell'85 al Live Aid coi Led Zeppelin, per poi rispolverarla per la loro reunion del 2007 per suonare Stairway To Heaven e The Song Remains The Same.\nAltri utilizzatori.\nSono stati altri utilizzatori, della EDS-1275, anche Barry stock dei Three Days Grace, Slash dei Guns N' Roses, Don Felder degli Eagles, Pete Townshend dei The Who, Tom Morello dei Rage Against the Machine, Zakk Wylde dei Black Label Society, Ace Frehley dei KISS, Grant Mickelson chitarrista di Taylor Swift, Steve Howe degli Yes, Steve Clark dei Def Leppard, Steve Hackett dei Genesis, Alex Lifeson dei Rush, James Hetfield dei Metallica, Andrew Latimer dei Camel, Dodi Battaglia dei Pooh."}
{"id": "1245244", "revid": "1632387", "url": "https://it.wikipedia.org/wiki?curid=1245244", "title": "Giuseppe Ciarrapico", "text": "Senatore del Popolo della Libert\u00e0, fu gestore delle terme di Fiuggi e, dal 1991 al 1993, presidente della A.S. Roma.\nBiografia.\nL'ascesa come editore e imprenditore.\nNacque e crebbe a Roma, ma la famiglia proveniva da un piccolo paese, Bomba, in provincia di Chieti, dove il nonno costru\u00ec un cementificio. In giovent\u00f9 fu un simpatizzante fascista. Successivamente si avvicin\u00f2 alla corrente andreottiana della Democrazia Cristiana, rimanendo contemporaneamente amico di Giulio Andreotti e del segretario missino Giorgio Almirante.\nContinu\u00f2 comunque a stampare i manifesti dell'MSI e a pubblicare nella sua azienda tipografica di Cassino l'organo ufficiale del partito, il \u00abSecolo d'Italia\u00bb. La stessa azienda stamp\u00f2 libri e fascicoli sulla storia, le armi e forze armate del fascismo (ed in particolare della Repubblica Sociale Italiana); ripropose anche \u00abSignal\u00bb, la rivista illustrata destinata alla Wehrmacht. Ottenne la collaborazione di intellettuali della destra, come il giornalista e agente segreto Guido Giannettini. Nell'ambito della sua vicinanza ai movimenti di destra pu\u00f2 essere vista anche la partecipazione nel 2001 al funerale di Massimo Morsello, uno dei fondatori di Forza Nuova. \nNegli anni ottanta Ciarrapico rilev\u00f2 le Edizioni del Borghese con i tipi della \u00abCiarrapico Editore\u00bb; segu\u00ec l'acquisizione del catalogo delle edizioni Volpe dopo la scomparsa di Giovanni, avvenuta nel 1984. Come direttore editoriale chiam\u00f2 Marcello Veneziani, che cur\u00f2 la pubblicazione di autori di qualit\u00e0. Tra essi:\nil premio Nobel Knut Hamsun, Robert Brasillach, Pierre Drieu La Rochelle e Oswald Spengler. Ciarrapico ripubblic\u00f2 anche la rivista \u00abIntervento\u00bb, fondata nel 1972 da Giovanni Volpe.\nCiarrapico possedeva diversi quotidiani locali, tra i quali \"Ciociaria Oggi\", \"Latina Oggi\" e \"Nuovo Molise Oggi\" (mentre, tra gli altri, si annoverano anche \"Nuovo Oggi Castelli\", \"Nuovo Oggi Guidonia\" e \"Nuovo Viterbo Oggi\"), che fanno capo a due societ\u00e0 editoriali: \"Nuovo Oggi\" srl, ed \"Editoriale Oggi\" srl. Quest'ultima (editrice di Latina Oggi, Ciociaria Oggi e Cassino Oggi) in grave crisi, il 5 giugno 2012 \u00e8 stata ceduta all'imprenditore Armando Palombo.\nIl lodo Mondadori.\nTra le sue \"operazioni\" pi\u00f9 note vi fu anche il suo intervento, sollecitato da Carlo Caracciolo, di cui era amico, nella soluzione del Lodo Mondadori, nel quale fece da intermediario tra Silvio Berlusconi e Carlo De Benedetti.\nIn quegli anni facevano parte del suo \"impero\" anche la societ\u00e0 di acque minerali Recoaro, diverse cliniche romane, di cui la pi\u00f9 nota era \"Villa Stuart\", la compagnia di aerotaxi \"Air Capitol\", la casa editrice Fratelli Vallardi e la Casina Valadier, noto ristorante di Roma, tutte raccolte sotto la holding capogruppo Italfin '80, successivamente fallita dopo spregiudicate operazioni che lo portarono a fondere la holding con una societ\u00e0 quotata, la \"Terme di Bognanco\".\nPresidente della \"Roma\".\nNel frattempo l'imprenditore port\u00f2 a termine una delle operazioni per le quali \u00e8 pi\u00f9 ricordato: l'acquisto della AS Roma, conclusosi nell'aprile del 1991. Ciarrapico dovette per\u00f2 lasciare la presidenza della squadra nel 1993, a causa della denuncia e dell'arresto per bancarotta fraudolenta.\nLe altre attivit\u00e0 imprenditoriali.\nNegli anni ottanta divenne presidente delle terme di Fiuggi. Da ci\u00f2 deriv\u00f2 il soprannome \"Re delle acque minerali\", essendo proprietario delle grandi terme. Organizz\u00f2 in quegli anni il Premio Fiuggi, un premio internazionale che vide la presenza del presidente sovietico Michail Gorba\u010d\u00ebv, al tempo protagonista della perestrojka.\nAlla fine degli anni novanta Ciarrapico era sbarcato in Sicilia, con il quotidiano \"Oggi Sicilia\", ma l'esperienza \u00e8 durata solo tre anni, con la chiusura del giornale. La sua ingerenza nei confronti dei direttori dei giornali di sua propriet\u00e0 \u00e8 pressante, e spesso \u00e8 entrato in rottura con loro, portandoli alle dimissioni: gli ultimi casi sono stati quelli di Angelo Perfetti che nel 2006 si \u00e8 dimesso dalla direzione di nove giornali del gruppo e nel 2007 di Gianni Tomeo, che ne aveva preso il posto.\nHa due figli, Tullio - oggi direttore generale del Gruppo Eurosanit\u00e0, (facente capo allo stesso Ciarrapico, a Carlo Caracciolo e alla famiglia Miraglia) - e Micaela, che per alcuni anni ha diretto la casa di cura \"Quisisana\" e che \u00e8 sposata con il noto radiologo romano Giovanni Simonetti.\nSenatore del PdL (2008-2013).\nNel 2005 ha sostenuto la candidatura di Francesco Storace alla presidenza della Regione Lazio.\nAlle elezioni politiche del 2008, Ciarrapico si \u00e8 candidato nel Lazio al Senato della Repubblica con Il Popolo della Libert\u00e0, su richiesta di Berlusconi e nonostante il parere contrario di Alleanza Nazionale. Durante la campagna elettorale ha suscitato polemiche anche a livello europeo una intervista in cui ha affermato di non aver mai rinnegato il fascismo. Ciarrapico \u00e8 stato poi eletto. \u00c8 stato componente della commissione industria, commercio e turismo e vicepresidente della commissione dal 2011 al 2013.\nNon si \u00e8 ricandidato nel febbraio 2013.\nPolemiche sull'antisemitismo.\nIl 30 settembre 2010, nel corso del dibattito in Senato sulla fiducia al governo Berlusconi, pronuncia nei confronti di Gianfranco Fini, leader di Futuro e Libert\u00e0, la seguente frase:\"\"i finiani hanno gi\u00e0 ordinato le kippah? Chi ha tradito una volta tradisce sempre\".\nLa frase di Ciarrapico suscita forti polemiche tra i partiti e la reazione sdegnata della comunit\u00e0 ebraica italiana. Daniele Nahum, vicepresidente della comunit\u00e0 ebraica di Milano, chiede al capogruppo del PdL in Senato Maurizio Gasparri l'espulsione di Ciarrapico. Il 4 ottobre 2010 Ciarrapico chiede ufficialmente scusa alla comunit\u00e0 ebraica per le frasi pronunciate al Senato. In una lettera a Gattegna dichiara:\"la contestata espressione da me utilizzata, lungi dal voler arrecare offesa all'ebraismo e agli ebrei, e men che meno alla tragica memoria dell'Olocausto, era finalizzata esclusivamente a sottolineare una delle tante contraddizioni che hanno contrassegnato la parabola politica di Gianfranco Fini (...). Non intendo indugiare pi\u00f9 a lungo nel porgerle le mie pi\u00f9 sentite scuse\"\".\nIl presidente del Senato, Renato Schifani chiama il presidente delle comunit\u00e0 ebraiche dichiarando che le frasi di Ciarrapico \"sono parole inaccettabili\".\nPolemica sui gay.\nNel febbraio 2012, durante la trasmissione \"La Zanzara\" in onda su Radio24, dichiara: \"Due gay che si baciano mi fanno schifo. Durante il fascismo venivano mandati a Carbonia, scavavano e stavano benissimo. Oggi non vale nemmeno la pena mandarceli\". Arrivano immediate le reazioni da parte della comunit\u00e0 LGBT e del mondo politico, con parole di condanna espresse nel suo stesso partito dalla parlamentare Mara Carfagna e dal portavoce del PdL Daniele Capezzone.\nUltimi anni e morte.\nNel 2015 il Senato gli sospende il vitalizio parlamentare a causa delle condanne penali.\nMuore la mattina del 14 aprile 2019 alla clinica Quisisana di Roma, di cui era anche il proprietario, ad 85 anni dopo una lunga malattia.\nLe vicende giudiziarie.\nCiarrapico \u00e8 stato condannato nel 1974 dal pretore di Cassino, che gli infligge una multa di 623.500 lire per aver violato per quattro volte la legge a tutela del lavoro minorile (legge 17 ottobre 1967, n. 977) sentenza confermata in Cassazione.\nLa casina Valadier.\nCondannato per ricettazione fallimentare a quattro anni e mezzo di reclusione, ridotti nel 1999 in Cassazione a 3 anni, per gli sviluppi della vicenda \u00abCasina Valadier\u00bb, crac da 70 miliardi della societ\u00e0, inglobata irregolarmente da Ciarrapico nella sua \"Italfin '80\".\nL'arresto per lo scandalo Safim.\nInquisito anche per lo scandalo della Safim-Italsanit\u00e0, il 18 marzo 1993 viene spiccato nei suoi confronti un mandato di custodia cautelare: entra a Regina Coeli il 21 marzo, insieme a Mauro Leone, figlio dell'ex Presidente della Repubblica Giovanni Leone, e dirigente dell'AS Roma con la gestione Ciarrapico. I due vengono ricoverati nell'infermeria del carcere, mentre la societ\u00e0 sportiva sprofonda nel caos. Il 24 aprile dello stesso anno a Ciarrapico vengono concessi gli arresti domiciliari.\nIl finanziamento illecito ai partiti.\nL'11 maggio viene revocato il mandato di custodia cautelare ma la libert\u00e0 \u00e8 breve perch\u00e9 Ciarrapico \u00e8 di nuovo arrestato e trasferito a Milano, con l'accusa di finanziamento illecito ai partiti. Nel 2000, dopo sette anni, Ciarrapico viene condannato in via definitiva, tuttavia, in ragione della sua et\u00e0, viene affidato ai servizi sociali.\nIl crack dell'Ambrosiano.\nNel 1996 \u00e8 condannato per bancarotta fraudolenta nel processo relativo al crack del Banco Ambrosiano di Roberto Calvi, in primo grado a 5 anni e mezzo di reclusione, ridotti in appello a 4 anni e mezzo. Successivamente gli sono stati condonati 4 anni, ed \u00e8 stato condannato a scontare gli ultimi 6 mesi in \"detenzione domiciliare\" per motivi di salute. La condanna \u00e8 stata confermata dalla Cassazione nel 1998.\nLo stalking a mezzo stampa.\nNel marzo 2010 la procura di Cassino chiede per Ciarrapico il rinvio a giudizio con l'accusa di \"stalking a mezzo stampa\" che sarebbe stato attuato dal senatore ed editore tramite il quotidiano di sua propriet\u00e0 \"Nuovo Molise Oggi\", con articoli e vignette, pubblicate quasi giornalmente e contenenti insulti, accuse e allusioni a sfondo sessuale rivolti alla giornalista Manuela Petescia, direttrice dell'emittente Telemolise e moglie di un altro senatore PdL, Ulisse Di Giacomo; con la giornalista avrebbe avuto in precedenza dei contrasti. Della vicenda, per l'unicit\u00e0 del reato ipotizzato, hanno mostrato interesse alcuni ricercatori dell'Universit\u00e0 di Cambridge.\nLe condanne per truffa editoriale.\nNel maggio 2010 la Guardia di Finanza ha sequestrato immobili, quote societarie e conti correnti nell'ambito di un'inchiesta della Procura di Roma, in cui Ciarrapico \u00e8 accusato di truffa aggravata per il conseguimento di erogazioni pubbliche. Le due imprese editoriali controllate da lui tramite suo figlio e prestanome avrebbero percepito illecitamente circa 20 milioni di euro di contributi tra il 2002 e il 2007.\nSecondo gli inquirenti avrebbe in dieci anni creato 90 societ\u00e0 con le provvidenze per l'editoria.\nIl 19 luglio 2011 la Corte dei Conti chiede il suo interrogatorio. Secondo la magistratura contabile sarebbero 45 milioni di euro di contributi pubblici per l'editoria indebitamente percepiti attraverso una truffa ai danni della presidenza del Consiglio dei ministri.\nNel gennaio 2012 il Giudice dell'udienza preliminare del Tribunale di Roma lo rinvia a giudizio insieme ad altre 11 persone, tra cui il figlio Tullio. I reati contestati sono quelli di truffa aggravata ai danni dello Stato, favoreggiamento, violazione della disciplina della responsabilit\u00e0 amministrativa delle societ\u00e0, dichiarazione fraudolenta mediante uso di fatture o altri documenti per operazioni inesistenti.\nNel 2015 viene condannato in via definitiva a tre anni per truffa per avere ottenuto indebitamente dal dipartimento editoria della presidenza del Consiglio circa 20 milioni di euro di sovvenzione per la sua catena editoriale.\nNel dicembre di quell'anno subisce un'altra condanna: il Tribunale di Roma gli ha inflitto la pena di 5 anni di reclusione per bancarotta fraudolenta. L'imputazione si riferisce al dissesto della societ\u00e0 \"Editoriale Ciociaria Oggi\", di cui Ciarrapico era proprietario."}
{"id": "1245247", "revid": "1543377", "url": "https://it.wikipedia.org/wiki?curid=1245247", "title": "Delahaye Type 87 e 107", "text": "Le Type 87 e 107 erano due autovetture di fascia alta prodotta dal 1924 al 1928 dalla Casa automobilistica francese Delahaye.\nProfilo.\nLanciata nel 1924, la Type 87 era una torpedo che andava ad occupare una fascia di mercato che durante gli anni venti non era molto folta: la maggior parte delle vetture concorrenti infatti tendevano a presidiare le fasce di mercato intorno ai 2 litri o ai 1.5 litri, ma la fascia intorno ai 1.7-1.8 litri non era molto affollata.\nLa Type 87 era equipaggiata da un 4 cilindri da 1846 cm\u00b3, in grado di erogare una massima di 30 CV a 2200 giri/min. Il cambio era manuale a 4 marce. La velocit\u00e0 massima era di 80 km/h.\nFu prodotta fino all'inizio dell'anno seguente.\nUna sua valida sostituta si vide all'inizio del 1928, quando fu lanciata la Type 107, un'altra torpedo caduta nel dimenticatoio, equipaggiata da un altro 4 cilindri, ma stavolta della cilindrata di 1791 cm\u00b3, ed in grado di raggiungere gli 85 km/h di velocit\u00e0 massima.\nAlla fine del 1928, anche questa vettura fu pensionata."}
{"id": "1245248", "revid": "15756", "url": "https://it.wikipedia.org/wiki?curid=1245248", "title": "Iskitim (citt\u00e0)", "text": "Iskitim (in lingua russa \u0418\u0441\u043a\u0438\u0442\u0438\u043c) \u00e8 una citt\u00e0 situata nell'oblast' di Novosibirsk, in Russia, sul fiume Berd'.\nEssa \u00e8 parte del distretto cittadino della Citt\u00e0 di Iskitim ed \u00e8 anche il capoluogo del rajon di Iskitim (\u0418\u0441\u043a\u0438\u0442\u0438\u043c\u043d\u0441\u043a\u0438\u0439 \u0440\u0430\u0439\u043e\u043d). Fa parte dell'agglomerazione di Novosibirsk. Popolazione: 57.032 nel 2017.\nGeografia.\nLa citt\u00e0 sorge sul fiume Berd' (affluente destro del fiume Ob'), 26km a sud di Novosibirsk.\nLa stazione di Iskitim si trova a 57km dalla stazione di Novosibirsk-Glavnyj.\nLa piazza di Iskitim, al 2008, misura 29,87 km\u00b2.\nFuso orario.\nIskitim si trova nel fuso orario MSK +4 (ora di Krasnojarsk). Secondo l'Universal Time Coordination, il fuso orario \u00e8 UTC +7.\nStoria.\nSecondo una delle varie teorie etimologiche, il nome \u00abIskitim\u00bb deriverebbe dall'etnonimo \"aski\u0161tim\", in cirillico \u00ab\u0430\u0441\u043a\u0438\u0448\u0442\u0438\u043c (\u0430\u0448\u043a\u0438\u0442\u0438\u043c, \u0430\u0437\u043a\u0435\u0448\u0442\u0438\u043c)\u00bb, il luogo dove sorge Iskitim era infatti abitato dai Teleuti, un'antica trib\u00f9 siberiana, nella cui lingua tale parola aveva il significato di \u00abcavit\u00e0\u00bb, \u00abcoppa\u00bb; la citt\u00e0 si trova effettivamente in un avvallamento. Questa popolazione nomade arriv\u00f2 in Siberia meridionale, pi\u00f9 precisamente nell'area di Priob'e, tra il XV\u00b0 e il XVII\u00b0 secolo stabilendosi nel kanato degli Oirati (una popolazione turcofona). Fino a quel momento, l'area era sparsamente abitata da popolazioni ugrofinniche. La densit\u00e0 di popolazione della Siberia occidentale durante il Medio Evo, era grandemente inferiore a quella di oggi, e principalmente a maggioranza teleutica. Verso il XVII\u00b0 secolo, nell'area di Priobe e nell'Altaja pedecollinare vivevano soltanto circa 1000 persone. Durante i due secoli successivi, la regione pass\u00f2 sotto il controllo dei cosacchi russi e della popolazione contadina della Russia. \nDopo l'annessione della Siberia nel 1604, venne costruita la grande prigione di Tomsk, la quale costituiva la base di una nuova catena difensiva delle trib\u00f9 kirghise e zungare, un buon numero delle quali si trovavano nella moderna regione di Berdsk. Tali basi costituivano il centro degli insediamenti cosacchi. \n\u0410ll'epoca del censimento del 1717 sul luogo dove sorge la moderna citt\u00e0 di Iskitim esistevano gi\u00e0 i villaggi di \u0160ipun, Kojn, e \u010c\u0451rnodyr (dal nome dell'omonimo fiume, che in epoca sovietica fu ribattezzato in \u010c\u0451rn\u0430ja) e Vylkov.\nDal 1886 al 1917, il territorio della futura citt\u00e0 di Iskitim fu sotto l'amministrazione del Volost' di Kojnovsk, appartenente al Distretto di Barnaul del Governatorato di Tomsk. Dopo la guerra civile russa, dal 1920 al 1922, l'autorit\u00e0 sulla citt\u00e0 di Iskitim fu trasferita al distretto di Novonikolaevsk.\nLo sviluppo economico del Volost' di Kojnovsk durante il XIX secolo, contribu\u00ec a due fattori:\nAgli inizi del XX secolo, incluso il periodo della guerra civile, il territorio di Iskitim fu spartito come segue:\nDurante il periodo di annessione al governo sovietico, nel 1917, il soviet distrettuale dei soldati, degli operai e dei contadini, elesse come suo presidente Afanasij Skorochodov, un marinaio della Flotta del Baltico (aveva prestato servizio sulla nave da guerra \u017dem\u010duk) che aveva perso un piede in guerra ed era ritornato in patria nel 1916. Dopo la caduta del governo sovietico nel 1918, Skorochodov fu arrestato. Quando i kol\u010dakiani fecero fucilare i prigionieri politici bolscevichi, Skorochodov riusc\u00ec a nascondersi in una colonna di criminali inviati alla prigione del carcere Nikolsko-Ussuri. Quando i suoi compagni bolscevichi della \u017dem\u010duk appresero la notizia, si riunirono in Estremo Oriente per organizzare un piano di evasione. Nel 1920 Skorochodov torna nel villaggio di Kojnov, occupato dall'Armata Rossa. Qui, si sposa in seconde nozze. Riprende ad amministrare il comitato agricolo di Kojnov."}
{"id": "1245256", "revid": "712828", "url": "https://it.wikipedia.org/wiki?curid=1245256", "title": "Captain Tsubasa tanpensh\u016b Dream Field", "text": ""}
{"id": "1245259", "revid": "912283", "url": "https://it.wikipedia.org/wiki?curid=1245259", "title": "Professor Marlin", "text": "Il professor Marlin \u00e8 un personaggio immaginario dei fumetti Disney inventato dagli autori italiani nel 1985. La sua prima apparizione \u00e8 nella storia \"Topolino e il segreto della Gioconda\", sceneggiata da Bruno Concina e disegnata da Massimo De Vita. Scienziato e inventore della macchina del tempo, risiede a Topolinia e affianca Zapotec, Topolino e Pippo in molte avventure a spasso nei secoli.\nCaratteristiche.\nIl professor Marlin ha capelli e baffi rossi, e indossa solitamente un camice bianco. Sulla sua storia personale non viene mai detto molto: nella storia \"Topolino e il naufragio nel tempo\" (1992) si dice che si \u00e8 laureato in Fisica presso la fittizia \"Universit\u00e0 di Poppletown\": qui, dopo una breve cotta non corrisposta per una bionda di nome Wendy, intreccia una relazione con la bruna e studiosa Annie, che diventer\u00e0 sua moglie. \nNella storia \"Topolino e la schedina fatale\" si dice che lavora come insegnante di matematica in una scuola. Collabora spesso con il professor Zapotec, di cui \u00e8 grande amico, ma i due hanno la tendenza a discutere e litigare di continuo: si va dalle accuse di reciproca incompetenza scientifica fino a questioni pi\u00f9 frivole (cucina, calcio, musica, ecc). I ricorrenti battibecchi spesso sono la causa di un viaggio con la macchina del tempo per dirimere la questione (curiosamente, quando Zapotec e Marlin sono nei paraggi, anche i loro colleghi scienziati sembrano condividere la medesima litigiosit\u00e0, come si vede ad esempio in \"Topolino e il mistero del mundial\" o \"Archimede e Pico nemici provvisori\"). Ama la musica moderna, soprattutto il rock and roll, di cui considera massimi esponenti i \u00abquattro baronetti di Liverpool\u00bb. Disprezza la musica classica, molto amata invece da Zapotec (\"Topolino e l'eredit\u00e0 di Mozart\").\nLa storia \"Topolino e lo strappo cronospaziale\" (1993) lo rappresenta come sar\u00e0 in un possibile futuro: ormai invecchiato, non si dedica pi\u00f9 alla fisica, ma alla ricerca di intelligenza extraterrestre.\nLa macchina del tempo.\nSecondo quanto narrato in \"Topolino e il naufragio nel tempo\" (storia che ricalca per certi versi la sceneggiatura del primo film della trilogia di \"Ritorno al Futuro\"), Marlin costruisce la prima rudimentale macchina per il viaggio nel tempo all'universit\u00e0, in parte aiutato da Annie (tuttavia, per un paradosso temporale, sono Topolino e Pippo a suggerirgli l'equazione fondamentale, grazie agli appunti scritti da Marlin stesso nel futuro). Secondo altre versioni, come quella raccontata in \"Topolino e il guasto temporale\" (1994), alla creazione dell'apparecchio avrebbe partecipato anche Zapotec. La macchina appare come una grande struttura che ha pi\u00f9 o meno la forma di un parallelepipedo, ma con i bordi bombati. All'esterno si trova il quadro comandi, sul quale si impostano le coordinate spazio-temporali della destinazione desiderata, e un portello per accedere all'interno. L'interno \u00e8 vuoto, e presenta un dispositivo che emette il raggio che smaterializza gli occupanti proiettandoli nel passato. Nella storia \"Zio Paperone e l'attacco nostalgico\" (1997), si scopre che un elemento chiave della macchina \u00e8 un cristallo di \"tarallium\" (rarissimo minerale immaginario) posizionato in cima ad essa.\nChi usa la macchina ha la sensazione di fluttuare nel vuoto dello spaziotempo, per poi precipitare dall'alto verso la destinazione prefissata: l'atterraggio \u00e8 spesso doloroso, ma mai fatale. Per tornare nel presente, il viaggiatore deve trovarsi esattamente nel punto di atterraggio ad orari precisi, generalmente dopo 12, 24 o 36 ore. Questo pu\u00f2 essere un problema, dal momento che la macchina \u00e8 spesso imprecisa, e pu\u00f2 capitare di materializzarsi su uno svincolo trafficato (\"Topolino e il mistero del mundial\") o su un terreno che potrebbe venir scavato via (\"Topolino e l'ultimo romanzo di Roman Zier\" del 1994). Per ovviare a questi inconvenienti si pu\u00f2 usare il \"telecomando spazio-temporale\" (vedi oltre), ma solo in alcune storie i personaggi lo portano con s\u00e9, cos\u00ec nelle altre devono ingegnarsi in vari modi (in \"Topolino e l'ultimo romanzo di Roman Zier\" compare ad esempio lo stratagemma della lettera al futuro, presente anche nel film \"Ritorno al futuro - Parte III\" e nel telefilm \"Quantum leap - In viaggio nel tempo\").\nAvventure nel passato.\nCome gi\u00e0 detto, Zapotec e Marlin chiamano solitamente Topolino e Pippo per inviarli indietro nel tempo alla ricerca di spiegazioni a misteri archeologici e/o storici non risolti (ispirati pi\u00f9 all'archeologia misteriosa che alla vera e propria archeologia). Nel corso delle loro avventure nel passato Topolino e Pippo hanno incontrato numerose figure storiche (Cleopatra, Nerone, Riccardo Cuor di Leone, Nostradamus, Napoleone Bonaparte, Margherita di Savoia, Alexandre Gustave Eiffel, Jules Verne, Stanlio e Ollio) o leggendarie (Ulisse, Re Art\u00f9, Lancillotto, Ginevra, Robin Hood) o a met\u00e0 tra storia e leggenda (come Re Porsenna), tutte ovviamente riviste in chiave \"disneyana\". Inoltre si cimentano nella soluzione di misteri di vario tipo:\nNaturalmente, trattandosi di fumetti, le \"spiegazioni\" a questi misteri sono sempre fantasiose e a tratti umoristiche: ad esempio si scopre che le iscrizioni sul disco di Festo sono solo canzoni (\"Minotau-rock\" e \"La danza di Zorba\", rispettivamente portmanteau di \"minotauro\" e \"rock\" e parodia di un celebre film), o che i guerrieri di terracotta erano il risultato di una gara su chi avrebbe scolpito la migliore statua raffigurante l'Imperatore (e per il loro numero - e la tremenda bruttezza - furono usati per far credere ai barbari invasori che la Grande muraglia cinese fosse molto ben difesa), o ancora che l'enigmatico sorriso della Gioconda sia stato dovuto al fatto che Leonardo da Vinci non volesse ammettere di non saper dipingere i denti. Anche gli immancabili paradossi temporali, tipici nella narrativa sul viaggio nel tempo, sono affrontati con molta ironia piuttosto che con rigore scientifico. Spesso i personaggi cadono nel paradosso della predestinazione (o, se vogliamo, della profezia che si autoavvera); inviati nel passato per scoprire la causa di un qualche avvenimento, Topolino e Pippo involontariamente \"provocano\" quell'avvenimento: per esempio il tacchino di cui sopra si riveler\u00e0 ispirato a una figurina che Pippo aveva in tasca (\"Topolino e il disegno enigmatico\" del 1992).\nL'uso della macchina del tempo presenta altri rischi imprevisti: a causa di un guasto, pu\u00f2 ad esempio mutare la personalit\u00e0 (\"Lo strano caso di Topo Jekyll e Mister Mike\" del 1994), o addirittura distruggere lo spaziotempo (\"Topolino e il nonsenso temporale\").\nIn alcune storie la macchina ha un ruolo diverso dal solito: in \"Topolino e l'enigma della corona di pietra\" (1993), \u00e8 la porta verso un mondo fantasy, mentre in \"Topolino e la schedina fatale\" \u00e8 causa indiretta di tensione psicologica tra i personaggi (si sospetta che uno - tra Topolino, Pippo, Zapotec e Marlin - l'abbia usata per giocare d'azzardo).\nAccessori.\nIn alcune storie la macchina del tempo \u00e8 corredata di particolari \"accessori\":\nAltri viaggiatori nel tempo.\nCome Zapotec, anche Marlin viaggia raramente nel tempo, ma quando lo fa dimostra grande spirito di adattabilit\u00e0 e anche doti di leader: in \"Pippo e l'introvabile Ambvrgvs\" si improvvisa cuoco nell'antica Roma imperiale, in \"Topolino e il garage del faraone\" fonda una fiorente impresa edile nell'antico Egitto, promuovendo l'emancipazione degli schiavi. Anche Marlin, come Zapotec, una volta \u00e8 andato nel passato per conoscere un suo \"mito\": Albert Einstein. Ma anche altri personaggi hanno viaggiato con la macchina del tempo:\nViaggi nel tempo senza macchina del tempo.\nIn alcune storie pubblicate su \"Topolino\" capita che i personaggi viaggino nel tempo senza l'ausilio della macchina di Marlin.\nAltre invenzioni di Marlin.\nIn \"Topolino e l'evoluzione fatale\" Marlin inventa una macchina che trasforma gli oggetti in quello che potrebbero diventare in futuro (l'effetto \u00e8 temporaneo). In \"Topolino e la memoria futura\" (su soggetto di Enzo Biagi) crea una macchina che pu\u00f2 inviare una proiezione virtuale di una persona nel futuro, ma che non funziona esattamente come sperato. Infine, in \"Topolino e l'elemento casuale\", utilizzando la stessa tecnologia della macchina del tempo inventa un apparecchio per il teletrasporto. Una macchina miniaturizzatrice inventata da Marlin \u00e8 inoltre al centro di \"Topolino ino ino\", sceneggiata da Alessandro Sisti, disegnata da Claudio Sciarrone nel 1997 ed entrata nel Guinness dei primati come \"storia a fumetti pi\u00f9 piccola del mondo\"."}
{"id": "1245262", "revid": "1776051", "url": "https://it.wikipedia.org/wiki?curid=1245262", "title": "Gianni Mancuso", "text": "Biografia.\n\u00c8 laureato in Medicina Veterinaria e pratica la professione di medico veterinario come libero professionista.\n\u00c8 Presidente dell'Ente Nazionale Previdenza e Assistenza dei Veterinari (ENPAV), e presidente del suo Comitato Esecutivo.\n\u00c8 stato consigliere comunale a Novara dal 1987 al 2001, consigliere provinciale dal 1994 al 1995 e consigliere regionale da quell'anno al 2000 e nella successiva legislatura.\nAlle elezioni politiche del 2001 \u00e8 stato eletto alla Camera dei Deputati, ed \u00e8 stato rieletto nel 2006.\nIl 18 giugno 2007 in seguito alla Lettera aperta sulle leggi sul copyright inviata da alcuni wikipediani alle istituzioni italiane ha scritto un'interrogazione parlamentare al Ministro per i beni e le attivit\u00e0 culturali Francesco Rutelli.\nAlle Elezioni politiche del 2008 \u00e8 stato riconfermato alla Camera dei Deputati nella lista del PDL ed \u00e8 stato nominato Segretario della XII Commissione (Affari Sociali)."}
{"id": "1245265", "revid": "767487", "url": "https://it.wikipedia.org/wiki?curid=1245265", "title": "La dottoressa sotto il lenzuolo", "text": "La dottoressa sotto il lenzuolo \u00e8 un film della commedia erotica all'italiana del 1976,diretto da Gianni Martucci.\nTrama.\nPisa. Sandro, Alvaro e suo fratello Benito sono tre studenti di medicina con poca voglia di crescere e dedicarsi agli studi. Benito infatti, mantenuto dalla zia, \u00e8 uno studente fuoricorso di quasi 32 anni, che vive in una piccola pensione, dove respinge in continuazione le avance dell'anziana ma procace proprietaria; Benito e Alvaro sono i figli dei proprietari di un bar\nMentre Alvaro \u00e8 fidanzato con Lella, della quale \u00e8 innamorato perdutamente ma con la quale, per volont\u00e0 di lei, non ha rapporti sessuali; Sandro, ossessionato dalla madre che gli ricorda in continuazione il suo dovere di studente, studia di malavoglia, attratto di pi\u00f9 dalle grazie della cameriera di casa sua.\nIl loro passatempo preferito \u00e8 combinare scherzi goliardici all'universit\u00e0, travestendosi da cadaveri per toccare ed esplorare le parti intime di professoresse avvenenti, sostituendo un paziente con una bambola gonfiabile e altro, quasi sempre ai danni del prof. Paolo Cicchirini, tanto odioso e pignolo con gli studenti quanto servile con il suo diretto superiore, il primario professor Ciotti.\nLe loro vite cambiano il giorno in cui, dopo uno scherzo, si presenta all'universit\u00e0 la dott.ssa Laura Bonetti, avvenente fidanzata e collega di Cicchirini, della quale Sandro si innamora, al punto di arrivare a fingere di avere una rara malattia pur di essere ricoverato e curato da lei. Nello stesso tempo, Alvaro tenta in tutti i modi di avere rapporti sessuali con Lella, arrivando anche a tentare di lasciarla, salvo poi tornare sui suoi passi appena la vedr\u00e0 in bikini, rimediando uno schiaffo.\nAnche Benito si innamora dell'infermiera Italia, gi\u00e0 nel mirino del prof. Ciotti. Dopo l'ennesimo rifiuto della ragazza, Benito attiva la telecamera a circuito chiuso della sala operatoria, trasmettendo cos\u00ec nelle aule universitarie l'incontro sessuale tra Italia e il prof. Ciotti. Quella stessa sera Benito si presenta a casa di Italia per scusarsi, provandoci con lei, questa volta con successo.\nPer aiutare Sandro, i tre amici inscenano un finto rapimento, derubando Cicchirini in mezzo a un bosco, mentre liberano la Bonetti in pieno centro. Sandro accorre in suo aiuto, ma lei capisce che era tutta una messa in scena. Tentata di chiamare la polizia, alla fine capisce di voler bene a Sandro, mentre Cicchirini vaga fino all'alba nella pineta di Tirrenia.\nLuoghi di ripresa.\nIl film \u00e8 stato girato in massima parte a Pisa e dintorni: si riconoscono piazza dei Cavalieri, la sede della Scuola Normale, piazza dei Miracoli, lungarno Ranieri Simonelli e lungarno Pacinotti, piazza Giovanni Battista Donati, il litorale pisano con il lungomare e la pineta di Tirrenia."}
{"id": "1245268", "revid": "71155", "url": "https://it.wikipedia.org/wiki?curid=1245268", "title": "Giovanni Mancuso", "text": ""}
{"id": "1245269", "revid": "1543377", "url": "https://it.wikipedia.org/wiki?curid=1245269", "title": "ArcanA", "text": "ArcanA \u00e8 un programma culturale dedicato alla storia dell'Arte Magica andato in onda su Rai Due dal 19 giugno al 2 agosto 2006. La trasmissione \u00e8 condotta da Walter Rolfo anche autore insieme con Giulio Di Martino, Gian Stefano Spoto, Andrea Natella. La regia \u00e8 di Gabriele Cipollitti.\nArcanA, primo programma italiano interamente dedicato alla storia della magia, ha riportato l'attenzione del grande pubblico su questa forma di spettacolo.\nGrazie alla presenza di prestigiatori nazionali e internazionali, il programma, nonostante il limitato budget, ha riscosso notevoli successi di pubblico e di critica, raggiungendo punte del 25% di \"share\".\nIn ogni puntata venivano trattati argomenti inerenti a: grandi maghi della storia, storia delle pi\u00f9 famose illusioni, mondo del paranormale, tecniche dei bari, bizzarre magic, street magic.\nOgnuno di tali argomenti veniva affrontato con un documentario esplicativo, al quale seguiva il relativo esperimento \u201cmagico\u201d - eseguito in studio sotto il controllo di personaggi autorevoli aventi il compito di testimoniare l'assenza di trucchi televisivi."}
{"id": "1245274", "revid": "116560526", "url": "https://it.wikipedia.org/wiki?curid=1245274", "title": "TRAXX", "text": "Bombardier TRAXX \u00e8 una famiglia di locomotive elettriche e diesel costruite da Bombardier Transportation in versioni merci (F) e passeggeri (P). La prima versione \u00e8 stata una locomotiva a corrente alternata a doppia tensione costruita a partire dal 2000 per le ferrovie tedesche. Le versioni successive includono le versioni a corrente continua e le versioni politensione, in grado di operare sulla maggior parte delle linee europee elettrificate a: 1,5 / 3,0 kV DC e 15/25 kV AC. La famiglia \u00e8 stata ampliata per includere versioni a motore diesel nel 2006. Gli elementi comuni a tutte le varianti includono i corpi in acciaio, i due carrelli con due assi motorizzati ciascuno, Il motore a induzione trifase asincrono, gli scarichi di raffreddamento sui bordi del tetto e i freni a disco sulle ruote.\nIl nome del marchio TRAXX \u00e8 stato introdotto nel 2003. L'acronimo sta per \"Transnational Railway Applications with eXtreme fleXibility\". Le locomotive sono state realizzate principalmente per le ferrovie della Germania, con ordini provenienti da altri paesi, tra cui Francia, Israele, Svizzera, Svezia, Norvegia, Italia, Belgio, Lussemburgo, Polonia, Spagna, Ungheria, Sudafrica e Paesi Bassi.\nCon la nascita del nome TRAXX i modelli in produzione sono stati classificati per tipologia di locomotiva (P=Passeggeri, F=Merci), velocit\u00e0 massima (140 o 160 km/h), tipologia di alimentazione (AC=corrente alternata, DC=corrente continua, MS=politensione, DE=diesel a trasmissione elettrica). Un eventuale numero alla fine indica la generazione.\nModelli.\nLa famiglia comprende:\nI modelli Diesel-elettrici, realizzati in una serie specifica, sono entrambi utilizzati in Germania.\nSviluppo.\nAEG 12X e ABB Eco2000.\nNei primi anni Novanta, la Deutsche Bundesbahn (DB) ha cercato di sostituire la sua vecchia flotta di locomotori elettrici datati. Nel decennio precedente DB introdusse le sue prime locomotive universali con motori asincroni trifase e due carrelli con due assi motorizzati ciascuno, classe Br.120, che ebbero un discreto successo. Nel 1991, DB ordin\u00f2 circa 1000 locomotive universali Br.121, un modello con una potenza maggiore. La produzione ebbe inizio, tuttavia nell'ottobre 1992 DB annull\u00f2 l'ordine a causa dell'aumento dei prezzi. Nel 1994, la Deutsche Bundesbahn si fuse con l'ex Deutsche Reichsbahn della Germania Est, creando la Deutsche Bahn, portando oltre 600 moderne Br.243 nella sua flotta. Inoltre le locomotive furono divise in passeggeri e passeggeri a lunga percorrenza. A partire dalla fine del 1993, DB ordin\u00f2 nuove locomotive.\nI concorrenti della classe Br.120 comprendevano due dei precursori del trasporto di Bombardier: l'azienda tedesca AEG Schienenfahrzeuge, parte di AEG, controllata da Daimler-Benz all'epoca, e ABB Henschel, una filiale tedesca dell'impresa svedese-svizzera ABB. Sia elementi AEG e ABB fecero parte del progetto Br.120, che inizi\u00f2 le prove alla fine del 1991. AEG svilupp\u00f2 una locomotiva universale, la 12X, il predecessore della famiglia TRAXX. La 12X fu consegnata nel giugno 1994 e, sebbene posseduta da AEG, fu progettato da DB. La 12X portava diverse innovazioni rispetto alla Br.120: inverter GTO raffreddati ad acqua e un carrello con un passo breve di 2.600\u00a0mm (102.4\u00a0in). La locomotiva aveva un design modulare che consentiva la produzione di diverse versioni per diverse esigenze operative: fece diventare AEG un valido concorrente per i nuovi ordini di DB. Nel frattempo, ABB svilupp\u00f2 il proprio progetto di locomotiva elettrica modulare, la Eco2000. La locomotiva di ABB aveva un passo di 2.650\u00a0mm (104.3 pollici), inverter GTO e un trasformatore principale raffreddato ad aria, elementi presenti nella prima generazione di locomotive TRAXX.\nLa 12X fu poi usata per sperimentare nuove tecnologie come gli inverter IGBT nel 1997 e il sistema di controllo di trazione MITRAC nel 1998. Entrambe queste tecnologie avrebbero poi trovato applicazione nelle locomotive TRAXX.\nModello Br.145, famiglia ADtranz Octeon.\nNel novembre del 1994 DB ordin\u00f2 145 locomotive Br.101 per treni passeggeri ad ABB e 80 locomotive Br.145 per treni merci a media portata ad AEG.\nIl disegno originario della Br.145 era derivato dalla 12X. Nel gennaio 1996 ABB e la divisione della Daimler-Benz allora a marchio AEG si fusero, dando vita alla nuova impresa ADTranz. Il progetto finale della locomotiva era molto simile a quello della Br.101. Gli inverter GTO , il trasformatore principale raffreddato esternamente e il controllo individuale del carrello al posto del controllo dell'asse della Br.145 vengono dalla Br.101. Anche il design del carrello \u00e8 stato adattato a quello della famiglia Flexifloat creata da ABB, portando il passo a 2.650\u00a0mm. Le Br.145 \u00e8 stata talvolta descritta come membro della famiglia Eco2000.\nADtranz lanci\u00f2 la Br.145 nel luglio 1997.\nNel marzo 1998 ADtranz annunci\u00f2 l'intento di creare la propria gamma di prodotti modulari: la famiglia di locomotive \"Octeon\", che avrebbe dovuto basarsi sulle Br.145 e Br.101. Originariamente l'intento era quello di introdurre le locomotive Octeon insieme ai prodotti esistenti e applic\u00f2 il nome anche alle nuove locomotive in produzione in altri paesi, come la E.464. Il marchio Octeon non fu abbandonato quando Bombardier acquist\u00f2 ADTranz nel 2001.\nTra il 2000 e il 2002 fu prodotta una versione della Br.145 per treni passeggeri, da utilizzare sui treni regionali DB: la Br.146, che aveva una velocit\u00e0 massima di 160 km/h. La parte anteriore fu modificata per inserire un display sopra il parabrezza che indicasse la destinazione del treno.\nSebbene la produzione della Br.145 e delle Br.146 fin\u00ec proprio quando Bombardier acquist\u00f2 Adtranz introducendo il marchio TRAXX, la Br.145 fu classificata TRAXX F140 AC e la Br.146 serie 0 TRAXX P160 AC, ed entrambe le locomotive furono introdotte nella famiglia TRAXX 1. La E.464 ancora in produzione ottenne la denominazione TRAXX P160 DC.\nModello Br.185.\nNel luglio 1998 ADTranz ricevette un nuovo ordine da DB per 400 locomotive Br.185 per treni merci. La Br.185 a doppia tensione era destinata all'interoperabilit\u00e0 internazionale e per questo fu denominata Europalok. Furono mantenute tutte le caratteristiche della Br.145 e l'imperiale fu abbassato di 105\u00a0mm per adattarsi alla sagoma UIC 505-1 internazionale.\nNel 2001 Bombardier acquist\u00f2 ADtranz. Anche la Br.185 fu sviluppata, come la Br.145, in versioni merci e passeggeri. Successivamente Bombardier ricevette un ordine di locomotive anche dalle Ferrovie Federali Svizzere (SBB), classificate poi Re.481 (omologata per la sola rete svizzera) e Re.482. Le locomotive passate a BLS Cargo furono classificate Re.485.\nAltri modelli ed evoluzione del progetto.\nNel settembre 2003 Bombardier diede alla Br.185 il marchio TRAXX, destinato ad alludere ai termini \u00abtrazione\u00bb, \u00abtraccia\u00bb e \u00abattrazione\u00bb. La prima lettera dei modelli TRAXX differenzia le versioni merci (F) da quelle passeggeri (P). Il sistema originale includeva anche H per i veicoli pesanti e S ad alta velocit\u00e0, tuttavia nessuna locomotiva con questa denominazione fu consegnata. Il numero che segue la prima lettera indica la velocit\u00e0 massima della locomotiva in km/h. Le due lettere successive indicano il sistema di alimentazione, con AC per le locomotive alimentate a corrente alternata, DC per locomotive a corrente continua e MS per locomotive politensione in grado di operare sotto qualsiasi tipo di corrente. Fu introdotta anche la denominazione DE per eventuali versioni diesel a trasmissione elettrica e un eventuale numero alla fine indica la generazione.\nCon l'introduzione di questo sistema la Br.185 e altre locomotive simili furono denominate TRAXX F140 AC1.\nFanno parte della famiglia TRAXX 1 anche i modelli per treni passeggeri TRAXX P140 AC1 per il Lussemburgo, classificate CFL 4001-4020, e TRAXX P160 AC1 (Br.146 serie 100)\nFamiglie TRAXX 2 e TRAXX 2E.\nNel 2004, il design TRAXX di base \u00e8 stato sottoposto ad un importante rinnovo: la carrozzeria \u00e8 stata ridisegnata per adattarsi alle attuali norme di sicurezza e gli inverter GTO sono stati sostituiti con gli IGBT. \u00c8 stata inoltre introdotta l'opzione del controllo dell'asse singolo al posto del controllo individuale del carrello. Il design della carrozzeria \u00e8 stato completamente standardizzato, ricavando nella cabina uno spazio per il montaggio di un display sopra il parabrezza. Il telaio del carrello \u00e8 stato rafforzato, per consentire un aumento del carico assiale fino a 22 tonnellate. Quando Bombardier ha introdotto i primi modelli della famiglia TRAXX 2, i modelli precedenti sono stati chiamati TRAXX 1 e il numero 1 \u00e8 stato aggiunto alla fine del tipo di locomotiva di prima generazione ancora in consegna.\nIl design e la configurazione interna sono stati modificati nuovamente nel 2006 quando \u00e8 stata costruita la prima versione diesel-elettrica, per fornire lo stesso layout per le versioni Diesel e elettriche. Nelle versioni elettriche, la posizione centrale del motore diesel \u00e8 stata utilizzata per il trasformatore. Il peso del componente nella posizione centrale \u00e8 supportato da una piastra di montaggio orizzontale che si inserisce sul telaio principale. Questa generazione della famiglia \u00e8 anche definita come la piattaforma TRAXX 2E, le denominazioni di tipo stesse non sono cambiate. La generazione TRAXX 2E ha incluso anche le prime consegne effettive delle versioni DC della piattaforma TRAXX. La versione AC della TRAXX 2 \u00e8 rimasta in produzione parallelamente alle versioni 2E.\nDa questo progetto sono nati i modelli:\nLe unit\u00e0 E.483.101-108 (TRAXX F140DC), di propriet\u00e0 di DB Cargo Italia, sono state modificate da Bombardier per andare in operativo sia sotto la rete 3000 V cc in Italia che sotto la rete a 1500 V cc a Ventimiglia e a Modane: queste otto macchine modificate hanno subito l'iter di omologazione per la rete Francese. In seguito a questa modifica ottennero la nuova denominazione E.483F.\nFamiglia TRAXX 3.\nBombardier ha presentato la locomotiva TRAXX AC3 come la prima variante della famiglia TRAXX 3 alla fiera \"Transport and Logistics\" di Monaco nel maggio 2011. Essa aveva un design ammodernato con linee pi\u00f9 curve e fari a led. La potenza viene portata a 6,4 MW e lo sforzo di trazione a 320 kN.\nDa questo progetto nasceranno i modelli:\nTRAXX F140 DC3.\nNel dicembre 2017 Mercitalia Rail ha ordinato 40 locomotive TRAXX DC3 (con contratto di manutenzione per 16 anni), a febbraio 2018 \u00e8 uscita dallo stabilimento di Vado Ligure la prima locomotiva, immatricolata come E.494.040. GTS Rail a gennaio 2018 ha ordinato 5 TRAXX DC3.\nLa prima E.494 per Mercitalia, la E.494.003 viene presentata a Roma Tiburtina l'8 marzo 2019 ed entra in servizio regolare lo stesso giorno.\nIl 9 marzo 2019 \u00e8 invece la volta della prima E.494 di Captrain, la E.494.501, mentre il 16 aprile \u00e8 la volta della prima unit\u00e0 anche per GTS Rail.\nTRAXX Africa.\nNel marzo 2014 Transnet ha ordinato 240 locomotive TRAXX Africa a scartamento ridotto di 1.067\u00a0mm (3\u00a0ft 6 in), da costruire in Sudafrica.\nTecnica.\nIl rodiggio di tutto il gruppo \u00e8 Bo'Bo', con due carrelli motori a scartamento standard ().\nI motori installati sono asincroni trifase, con diversi tipi di convertitori statici che la rendono adatta a diverse tensioni a seconda delle caratteristiche del paese in cui \u00e8 in uso: le versioni AC possono essere alimentate a 15kV in corrente alternata a 16,7 Hz o 25 kV a 50 Hz, le versioni DC a 3 o 1,5 kV in corrente continua, mentre le versioni MS si adattano a tutti i tipi di alimentazione.\nLa potenza varia tra i 3\u00a0500 e i , aumentati a 6\u00a0400 nelle unit\u00e0 di terza serie, con forze di trazione che arrivano a .\nGli impianti frenanti sono di tipo Knorr, e possono montare un impianto di recupero energetico. Dal punto di vista della sicurezza, si tratta di mezzi all'avanguardia, che possono montare i sistemi ETCS (solo TRAXX 3), Integra-Signum, ZUB o SCMT a seconda dell'appartenenza."}
{"id": "1245282", "revid": "124022493", "url": "https://it.wikipedia.org/wiki?curid=1245282", "title": "Pasquale Hamel", "text": " \nBiografia.\nSi \u00e8 laureato in giurisprudenza presso l'Universit\u00e0 Cattolica di Milano, trascorrendo gli anni di studio presso il Collegio Augustinianum. Dopo varie esperienze lavorative, approda a met\u00e0 degli anni '70, come consigliere parlamentare, all'Assemblea regionale siciliana Qui percorre l'intera carriera fino a raggiungerne i vertici. \u00c8 stato docente a contratto presso l'Universit\u00e0 di Palermo. \n\u00c8 stato direttore della Fondazione Federico II di Palermo e direttore dell'Istituzione Giuseppe Tomasi di Lampedusa di Santa Margherita Belice.\nSocio onorario della Fondazione Federico II di Jesi.\n\u00c8 stato consigliere culturale del comune di Palermo\nNel 2005, una breve esperienza politica, come responsabile culturale della Margherita in Sicilia.\nConsigliere della Societ\u00e0 Siciliana per la Storia Patria, dal novembre 2012 \u00e8 stato direttore del Museo del Risorgimento Vittorio Emanuele Orlando di Palermo.\nGiornalista pubblicista, ha collaborato con i quotidiani La Repubblica, Avvenire, Giornale di Sicilia e La Sicilia. Suoi scritti si trovano nelle riviste Studi Cattolici, Cronache parlamentari siciliane, Mediterranea ricerche storiche, FMR, Nuovo mondo della scuola, Dimensione Sicilia.\nDopo un lungo apprendistato, fatto di letture attente e di ricerche, a partire dalla met\u00e0 degli anni settanta, ha orientato i suoi interessi dagli studi giuridici verso la storia e le scienze politiche riservando una particolare attenzione alla storia siciliana medievale e contemporanea. \u00c8 anche autore di opere letterarie."}
{"id": "1245285", "revid": "1566286", "url": "https://it.wikipedia.org/wiki?curid=1245285", "title": "Per amore di Poppea", "text": "Per amore di Poppea \u00e8 un film italiano del 1977 diretto da Mariano Laurenti.\nTrama.\nDue contadinotti che vengono a palazzo per far divertire tutti ma sono due schiavi che finiranno nella bagarre"}
{"id": "1245286", "revid": "287204", "url": "https://it.wikipedia.org/wiki?curid=1245286", "title": "Buffalo Germans", "text": "I Buffalo Germans erano una squadra di pallacanestro statunitense di Buffalo. Si tratta di una delle squadre pi\u00f9 antiche del mondo, essendo stata fondata nel 1895 in una \"Young Men's Christian Association\"; la squadra si sciolse nel 1925.\nStoria.\nI Germans parteciparono ai Giochi della III Olimpiade di Saint Louis, nella prima edizione dimostrativa della pallacanestro olimpica. Vinsero il titolo nella categoria \"Olympic World's Basket Ball Championships\".\nNel corso degli anni i Germans vinsero 792 partite, perdendone 86. La striscia pi\u00f9 lunga fu di 111 vittorie, tra il 1908 e il 1910. La vittoria pi\u00f9 netta fu un 134-0 contro l'Hobart College.\nNegli anni dieci vinsero in pi\u00f9 occasioni il Pan-American Exposition Basketball Championship.\nAlcuni dei giocatori della squadra furono: Philip Dischinger, Henry J. Faust, Edward Linneborn, John I. Maier, Harry J. Miller, Edmund Reimann, George Schell. Ai Giochi di Saint Louis furono convocati: Albert W. Manweiler, Alfred A. Heerdt (capitano), George L. Redlein, William C. Rhode, Edward C. Miller, Charles P. Monahan; allenatore era Fred Burkhardt.\nNel 1961 i Buffalo Germans vennero ammessi nel Naismith Memorial Basketball Hall of Fame."}
{"id": "1245289", "revid": "76963", "url": "https://it.wikipedia.org/wiki?curid=1245289", "title": "Amy Allen", "text": "Biografia.\nAmy Allen si \u00e8 diplomata alla San Francisco State University. Prima di entrare a far parte del cast di \"Star Wars\", ha lavorato come operatrice cinematografica in numerosi altri film.\nLa sua prima apparizione \u00e8 stata per la LucasFilm nel filmato \"Gangs of New York\". In seguito ha lavorato dietro le quinte in numerosi film, tra cui \"A.I. - Intelligenza artificiale\", prima di essere lanciata come attrice in \"Star Wars\".\nAssistente di produzione con Industrial Light &amp; Magic al tempo di \"\", la Allen fu selezionata per interpretare Aayla Secura. La parte era un'aggiunta dell'ultimo minuto alla sceneggiatura di \"Episode II\"; era stata creata per pubblicizzare il fumetto Dark Horse Comics e fu aggiunta al film dopo che Lucas vide una copertina con l'illustrazione del personaggio.\nLa Allen appare frequentemente ai convegni, in particolare al \"C2\", \"C3\", e \"SDCC 2005\". Alla \"Celebration II\", ha partecipato in una sessione di \"Women Who Kick\"."}
{"id": "1245292", "revid": "125618365", "url": "https://it.wikipedia.org/wiki?curid=1245292", "title": "Taxi Girl", "text": "Taxi Girl \u00e8 un film di genere commedia sexy all'italiana del 1977 co-scritto e diretto da Michele Massimo Tarantini.\nTrama.\nLa tassista Marcella, giovane ragazza dal carattere deciso con aspirazioni investigative, si caccia continuamente nei guai per inseguire improbabili casi, coinvolgendo il poliziotto Walter suo spasimante, il suo compagno di pattuglia Isidoro e il commissario Angelini. Alla fine, Marcella ottiene la sua rivincita contribuendo a far catturare il contrabbandiere Adone Adonis, un ricercato appena rientrato in Italia. Dapprima Adonis tenta la fuga inseguito da Marcella e soci, passando per mezza Roma, compresi gli studi cinematografici De Paolis dove si sta girando un film western; il tutto seguito dalla centrale di polizia dove una troupe televisiva che aveva ottenuto il permesso di fare un servizio fa una telecronaca minuto per minuto dell'inseguimento."}
{"id": "1245296", "revid": "767487", "url": "https://it.wikipedia.org/wiki?curid=1245296", "title": "40 gradi all'ombra del lenzuolo", "text": "40 gradi all'ombra del lenzuolo \u00e8 un film a episodi del 1976 diretto da Sergio Martino.\nIl film ebbe il sequel \"Spogliamoci cos\u00ec, senza pudor...\" del 1976 sempre diretto dallo stesso Martino.\nTrama.\nLa cavallona.\n\"La cavallona\" \u00e8 il soprannome dato a Emilia Chiapponi, giovane donna prosperosa e affascinante, sposata con un uomo distinto, che vive in una localit\u00e0 della Romagna, Faenza, dove tutti gli uomini vorrebbero avere un incontro intimo con lei. L'unico a ignorarla pubblicamente nella sua esuberanza \u00e8 il cavalier Marelli, un uomo molto poco avvenente, che le telefona ripetutamente accusandola di turbarlo nei suoi sogni - dove invero la seduce ricambiato - finch\u00e9 ella, che ne ignora totalmente l'aspetto e l'identit\u00e0, gli propone un incontro chiarificatore. L'uomo, timidissimo, declina per poi scoprire amaramente di avere perso una splendida occasione poich\u00e9 al posto suo si presenta per caso un altro uomo, altrettanto brutto e piuttosto corpulento, che si compiacer\u00e0 poi pubblicamente raccontando il fatto ai compaesani.\nL'attimo fuggente.\nDue coniugi non riescono ad avere un rapporto sessuale completo perch\u00e9 il marito soffre di disfunzione erettile. All'inizio dell'episodio, i coniugi provano ad inscenare la situazione erotica di un autista al servizio di una ricca nobildonna in un picnic sul prato. Non essendo riusciti a concludere niente, restituiscono l'automobile al proprietario dell'autonoleggio, con il quale hanno un litigio. La moglie, esasperata dai continui fallimenti sessuali del marito, gli d\u00e0 uno schiaffo e l'insulta dandogli del \"culattone\". A quel punto, l'offesa alla propria virilit\u00e0 sblocca l'inibizione del marito, che raggiunge una normale erezione. Sfortunatamente \"l'attimo fuggente\" si verifica in auto in mezzo al traffico e nessuno riesce a fermarli, nemmeno il carroattrezzi.\nLa guardia del corpo.\nUna guardia del corpo \u00e8 incaricata di proteggere la vita di una giovane e avvenente donna. L'uomo, per compiere il proprio dovere, non esita a seguirla ovunque, in camera, in bagno e perfino quando \u00e8 nuda, togliendole qualsiasi privacy. A creare un certo imbarazzo contribuisce anche l'aspetto fisico dell'uomo che ha uno sguardo molto particolare. Esasperante \u00e8 anche il comportamento che egli tiene con gli amici della cliente che vengono controllati in maniera ossessiva. A causa di questo zelo, alla fine avr\u00e0 uno scontro con lo spasimante della donna dal quale nascer\u00e0 una situazione ricca di sorprese. Guardia del corpo e cliente diventeranno molto amici.\nI soldi in bocca.\nA Zurigo Salvatore \u00e8 un misterioso faccendiere che si presenta a casa di una ricca e avvenente signora sposata e le offre una grossa somma di denaro in cambio di un rapporto sessuale. Quest'ultima sentendosi offesa prima lo caccia, poi convinta dalle sue parole ci ripensa e accetta. Questa situazione si ripete ancora due volte, prima a casa e poi nel bagno femminile dell'aeroporto, mentre la donna attende l'arrivo del marito, un corpulento industriale. Dopo il coito avvenuto in bagno, la donna scopre con sorpresa il marito insieme al faccendiere (assunto per esportargli una grossa somma di denaro). A questo punto la donna capisce di essere stata imbrogliata, in quanto il denaro consegnatole dal lussurioso faccendiere era, in realt\u00e0, il denaro del marito portato in Svizzera illegalmente e che ora deve riconsegnare per non dare spiegazioni sull'accaduto.\nUn posto tranquillo.\nNapoli. Adriano \u00e8 un uomo distinto, che visita un appartamento offerto in affitto. Durante la visita vede dalla finestra un'affascinante ragazza in bilico sul cornicione del condominio, in procinto di suicidarsi. Dopo averla distolta dal suo proposito, cerca di confortarla e, notandone l'avvenenza, tenta anche un approccio sessuale, che per\u00f2 non riesce per la presenza del cane della ragazza di nome Otello. L'animale, di grossa taglia e feroce, non tollera che degli sconosciuti si accostino alla padrona. Allora l'uomo, tentando di sfuggire al cane, finisce a sua volta sul cornicione; mentre si trova l\u00ec si radunano i passanti e vengono chiamati i pompieri. All'improvviso l'aggressione del cane gli fa perdere l'equilibrio e provoca una caduta, senza conseguenze grazie al telone di salvataggio preparato dai vigili del fuoco. L'uomo si salva, ma appena ripreso dallo schock \u00e8 di nuovo attaccato e messo in fuga dal cane."}
{"id": "1245299", "revid": "125714197", "url": "https://it.wikipedia.org/wiki?curid=1245299", "title": "Kai Zen", "text": "Kai Zen \u00e8 un gruppo di narratori nato nel 2002 che sviluppa progetti di scrittura collettiva come romanzi, racconti, articoli, recensioni musicali.\n\u00c8 formato da quattro scrittori italiani: Jadel Andreetto, Bruno Fiorini, Guglielmo Pispisa e Aldo Soliani.\nTutto il materiale prodotto dai Kai Zen viene pubblicato e diffuso in copyleft con licenza Creative Commons. Assieme ai Wu Ming costituiscono il principale esempio di collettivo che pubblica in copyleft in Italia e che ha promosso esperimenti di scrittura collettiva.\nSono stati ascritti alla corrente del New Italian Epic."}
{"id": "1245300", "revid": "132266", "url": "https://it.wikipedia.org/wiki?curid=1245300", "title": "Francesco Boncompagni", "text": ""}
{"id": "1245303", "revid": "95993", "url": "https://it.wikipedia.org/wiki?curid=1245303", "title": "Changshi wuji", "text": ""}
{"id": "1245304", "revid": "767487", "url": "https://it.wikipedia.org/wiki?curid=1245304", "title": "La moglie vergine", "text": "La moglie vergine \u00e8 un film del 1975, diretto da Marino Girolami (accreditato come Franco Martinelli).\nTrama.\n Giovannino e Valentina sono una giovane coppia di sposi che dopo il viaggio di nozze ritornano a casa, nella localit\u00e0 di Iseo, sull'omonimo lago. Ad attenderli ci sono lo zio di Giovannino, Federico, un donnaiolo che si fa tutte le donne di casa (e che a suo dire, quando vede un culo non capisce pi\u00f9 niente) e la madre di Valentina, sora Lucia, donna all'antica, ferrea e severa. Ma nella vita dei due sposi c'\u00e8 un problema, Giovannino \u00e8 impotente e Valentina, che \u00e8 ancora tristemente vergine, parla del problema a sua madre, che indignata va a parlare con lo zio Federico;quest'ultimo, meravigliato da questo fatto, visto che prima del matrimonio Giovannino era come lui, mette in atto piani insieme alle domestiche per far tornare il nipote come prima ma senza riuscirci. Valentina intanto riceve attenzioni dall'avvocato Caldura, che come tutti in paese ha saputo del \"problemino\" del marito, ma viene rifiutato da Valentina, che anche se stufa di essere vergine vuole essere fedele al marito. A tutta questa situazione si aggiunge anche il fratello di Giovannino, Gianfranco, con la moglie Brigitte, che sono due erotomani e suscitano la grande invidia della povera Valentina. In una notte di pioggia Valentina e il marito litigano e lei scappa di casa ma per fortuna viene salvata da Maurice, un ragazzo francese che la porta al suo campeggio nudista dove fanno l'amore, per la felicit\u00e0 di Valentina. Nel frattempo la madre di Valentina, uscita in barca con Giovannino per cercarla, si rifugia con lui in un vecchio capanno, dove fa l'amore con lui guarendolo. Alla fine finisce tutto per il meglio, con un Giovannino guarito e una Valentina contenta e non pi\u00f9 vergine."}
{"id": "1245305", "revid": "110157", "url": "https://it.wikipedia.org/wiki?curid=1245305", "title": "Aschach an der Donau", "text": "Aschach an der Donau \u00e8 un comune austriaco di 2\u00a0193 abitanti nel distretto di Eferding, in Alta Austria; ha lo status di comune mercato (\"Marktgemeinde\").\nGeografia fisica.\nIl comune sorge lungo il Danubio, ai margini del bacino di Eferding nella regione dell'Hausruckviertel. Ha una superficie di 6\u00a0km\u00b2 e l'1,8% del territorio \u00e8 coperto da boschi.\nStoria.\nIl paese \u00e8 stato citato per la prima volta nel 777, in un documento relativo alla fondazione dell'abbazia di Kremsm\u00fcnster. Gi\u00e0 appartenuto al Ducato di Baviera, dal XII secolo pass\u00f2 al Ducato d'Austria. Nel 1490 Aschach fu aggregato al principato \u00d6sterreich ob der Enns e ricevette da Massimiliano I d'Asburgo il diritto di mercato.\nIl paese \u00e8 stato occupato pi\u00f9 volte durante le guerre napoleoniche e dal 1918 fa parte dello Stato federato dell'Alta Austria. Dopo l'Anschluss dell'Austria al Terzo Reich, dal 13 marzo nel 1938 appartenne al \"Gau\" dell'Oberdonau; nel 1945 furono ristabiliti i precedenti confini.\nStemma.\nPartito di rosso e argento, coperto da due colori naturali, le vite incrociate due volte con un'uva nera e bianca e una foglia verde in ogni parte. Il rosso, il bianco e il verde sono i colori tradizionali del comune.\nIl motivo dello stemma si riferisce alla viticoltura praticata gi\u00e0 nell'Alto Medioevo nell'area di Aschach (ne fa cenno anche il documento relativo all'abbazia di Kremsm\u00fcnster del 777). Il bianco e il rosso sono i colori dello stemma dei conti di Schaunberg, che fino agli anni 1870 detennero il potere politico e il casello di Aschach.\nGeografia antropica.\nLe frazioni sono Aschach an der Donau, Ruprechting e Sommerberg.\nEconomia.\nIn estate Aschach an der Donau \u00e8 frequentata da cicloturisti: si trova lungo la pista ciclabile che va da Passavia a Vienna e offre numerose strutture ricettive.\nAmministrazione.\nNel 2015 la composizione del consiglio comunale era la seguente: Partito Popolare (\u00d6VP) 11 seggi, Partito della Libert\u00e0 (FP\u00d6) 6 seggi, Partito Socialdemocratico (SP\u00d6) 5 seggi, Verdi (Gr\u00fcnen) 3 seggi. Il sindaco \u00e8 Friedrich Knierzinger (\u00d6VP)."}
{"id": "1245307", "revid": "110157", "url": "https://it.wikipedia.org/wiki?curid=1245307", "title": "Eferding", "text": "Eferding \u00e8 un comune austriaco di 4 000 abitanti nel distretto di Eferding, in Alta Austria, del quale \u00e8 capoluogo; ha lo status di citt\u00e0 capoluogo di distretto (\"Bezirkshauptstadt\").\nStoria.\nFu insediamento militare romano di un'unit\u00e0 ausiliaria a partire dalla fine del II secolo, sotto la dinastia degli Antonini."}
{"id": "1245309", "revid": "110157", "url": "https://it.wikipedia.org/wiki?curid=1245309", "title": "Fraham", "text": "Fraham \u00e8 un comune austriaco di 2 324 abitanti nel distretto di Eferding, in Alta Austria."}
{"id": "1245310", "revid": "767487", "url": "https://it.wikipedia.org/wiki?curid=1245310", "title": "Lou Barlow", "text": "\u00c8 il bassista dei Dinosaur Jr. e considerato tra i pionieri del lo-fi rock col suo progetto parallelo i Sebadoh, inoltre ha pubblicato dischi anche con i Sentridoh e i Folk Implosion.\nBiografia.\nNella sua infanzia, per la sua timidezza venne definito \"problematico\" per la iniziale difficolt\u00e0 nell'apprendimento, la sensibilit\u00e0 caratteriale era al centro del suo vivere sociale che con la musica svan\u00ec nel tempo. \nFrequent\u00f2 la scuola superiore a Westfield, Massachusetts, dove incontr\u00f2 Scott Helland con il quale fond\u00f2 il gruppo hardcore punk dei Deep Wound. A loro si un\u00ec poi come batterista J Mascis, dalla vicina cittadina di Amherst.\nDinosaur Jr..\nNel 1984, dopo lo scioglimento dei Deep Wound, Barlow e Mascis fondarono i Dinosaur Jr. (inizialmente noti solo come \"Dinosaur\"). Il sodalizio artistico dur\u00f2 solo quattro anni e nel 1988 i continui litigi fra Mascis e Barlow portarono a scontri verbali tra i due, sebbene entrambi fossero molto introversi e non \"loquaci\" nel comunicare, e all'allontanamento di Barlow dal gruppo dopo la pubblicazione di \"Bug\". Dopo anni di separazione i Dinosaur Jr si riunirono dopo che J Mascis (detentore del marchio commerciale \"Dinosaur Jr\") contatt\u00f2 di nuovo Barlow tramite un agente discografico per riunire la band originale assieme al batterista del tempo Murph. Nel 2005 viene realizzato un nuovo disco: \"Beyond .\"\nSebadoh e Folk Implosion.\nDopo aver lasciato i Dinosaur Jr., Barlow si dedic\u00f2 al suo side-project Sebadoh, che aveva formato anni prima assieme al polistrumentista Eric Gaffney. La musica del gruppo, un insieme delle liriche introspettive di Barlow e i dissonanti collage di rumori di Gaffney, fu uno dei primi esempi di lo-fi rock. In seguito si un\u00ec al gruppo anche il bassista Jason Loewenstein. I primi dischi del gruppo furono \"The Freed Man\" nel 1989 e \"Weed Forestin\" (1990), che in seguito furono ripubblicati assieme nel doppio album \"The Freed Weed\".\nNel 1991 Barlow, per fuggire dalla crescente popolarit\u00e0 dei Sebadoh, si rifugi\u00f2 in un nuovo progetto solista, i Sentridoh (pronuncia: 'sen-TRY-doh'). Il gruppo, anche se in realt\u00e0 dietro il nome si celava il solo Barlow, era una versione ancora pi\u00f9 a bassa fedelt\u00e0 dei Sebadoh. Dur\u00f2 lo spazio di pochi anni durante i quali pubblic\u00f2 una serie di cassette per la Shrimper Records, in seguito rimasterizzate su cd.\nNel 1994, Barlow diede vita anche ai Folk Implosion con l'amico John Davis. Dopo una serie di singoli e di EP il gruppo guadagn\u00f2 la popolarit\u00e0 grazie alla colonna sonora del film Kids di Larry Clark, a cui collaborarono anche Slint, Daniel Johnston e Sebadoh. In particolare il singolo \"Natural One\" entr\u00f2 a sorpresa nella top-40 della classifica di vendite, diventando cos\u00ec il maggior successo commerciale di Barlow.\nBarlow continu\u00f2 a portare avanti entrambi i progetti sino al 1999, anno in cui sciolse i Sebadoh dopo il disco omonimo. Gli anni seguenti divise i suoi impegni fra collaborazioni ad altri progetti e la Folk Implosion, con cui pubblic\u00f2 \"One Part Lullaby\" nel 1999 e \"The New Folk Implosion\" nel 2003. Nel 2005 ha pubblicato il suo primo disco ufficiale da solista, Emoh."}
{"id": "1245312", "revid": "110157", "url": "https://it.wikipedia.org/wiki?curid=1245312", "title": "Haibach ob der Donau", "text": "Haibach ob der Donau \u00e8 un comune austriaco di 1 294 abitanti nel distretto di Eferding, in Alta Austria."}
{"id": "1245314", "revid": "110157", "url": "https://it.wikipedia.org/wiki?curid=1245314", "title": "Hartkirchen", "text": "Hartkirchen \u00e8 un comune austriaco di 4 112 abitanti nel distretto di Eferding, in Alta Austria."}
{"id": "1245315", "revid": "115307855", "url": "https://it.wikipedia.org/wiki?curid=1245315", "title": "Sistema hok/sok", "text": "Il sistema hok/sok (dall'inglese: host killing/supressor of killing, uccisione dell'ospite, soppressione dell'uccisione), \u00e8, in biologia molecolare un sistema di selezione post-segregazionale del plasmide R1 di \"Escherichia coli\".\nIl sistema \u00e8 controllato dai due geni hok e sok: il prodotto dei due geni pu\u00f2 essere considerato rispettivamente come un veleno a lunga vita ed un antidoto a breve vita. Dopo la divisione cellulare se una delle cellule figlie non contiene il plasmide, essa non produrr\u00e0 pi\u00f9 l'antidoto e morir\u00e0, visto che il veleno ha una vita pi\u00f9 lunga dell'antitodo. Invece cellule contenenti il plasmide continueranno a produrre l'antidoto e potranno sopravvivere: il sistema viene detto postsegregazionale appunto perch\u00e9 la morte cellulare avviene dopo la segregazione del plasmide.\nIl gene hok codifica per una proteina citotossica di 52 amminoacidi, che causa morte cellulare per depolarizzazione della membrana . Il processo di traduzione dell'mRNA di hok \u00e8 per\u00f2 inibito dal trascritto del gene sok, che agisce come regolatore antisenso: questi lega l'mRNA di hok e forma un duplex riconosciuto e degradato dalla RNAsi III .\nIl meccanismo di selezione \u00e8 ottenuto tramite le differenti velocit\u00e0 di degradazione dei due trascritti: l'mRNA di hok \u00e8 abbastanza stabile, mentre il trascritto antisenso di sok viene rapidamente degradato, il che permetterebbe l'espressione di hok, se non che il livello di espressione di sok \u00e8 molto pi\u00f9 elevato di quello di hok, compensando per la minor stabilit\u00e0. In questo modo hok non viene tradotto in proteina nelle cellule contenenti il plasmide, per\u00f2 la perdita del plasmide causa uno sbilancio tra il trascritto di hok, stabile e quello di sok, rapidamente degradato, portando alla sintesi della proteina hok e infine a morte cellulare."}
{"id": "1245316", "revid": "1793900", "url": "https://it.wikipedia.org/wiki?curid=1245316", "title": "Hinzenbach", "text": "Hinzenbach \u00e8 un comune austriaco di 1 982 abitanti nel distretto di Eferding, in Alta Austria.\nStazione sciistica specializzata nello sci nordico, \u00e8 attrezzata con il trampolino Aigner entro il complesso Energie AG-Skisprung Arena."}
{"id": "1245317", "revid": "110157", "url": "https://it.wikipedia.org/wiki?curid=1245317", "title": "Prambachkirchen", "text": "Prambachkirchen \u00e8 un comune austriaco di 2 868 abitanti nel distretto di Eferding, in Alta Austria; ha lo status di comune mercato (\"Marktgemeinde\")."}
{"id": "1245318", "revid": "110157", "url": "https://it.wikipedia.org/wiki?curid=1245318", "title": "Pupping", "text": "Pupping \u00e8 un comune austriaco di 1 834 abitanti nel distretto di Eferding, in Alta Austria."}
{"id": "1245320", "revid": "767487", "url": "https://it.wikipedia.org/wiki?curid=1245320", "title": "Scharten", "text": "Scharten \u00e8 un comune austriaco di 2 267 abitanti nel distretto di Eferding, in Alta Austria."}
{"id": "1245322", "revid": "110157", "url": "https://it.wikipedia.org/wiki?curid=1245322", "title": "Sankt Marienkirchen an der Polsenz", "text": "Sankt Marienkirchen an der Polsenz \u00e8 un comune austriaco di 2 310 abitanti nel distretto di Eferding, in Alta Austria; ha lo status di comune mercato (\"Marktgemeinde\")."}
{"id": "1245325", "revid": "110157", "url": "https://it.wikipedia.org/wiki?curid=1245325", "title": "Stroheim", "text": "Stroheim \u00e8 un comune austriaco di 1 539 abitanti nel distretto di Eferding, in Alta Austria."}
{"id": "1245326", "revid": "110157", "url": "https://it.wikipedia.org/wiki?curid=1245326", "title": "Freistadt", "text": "Freistadt \u00e8 un comune austriaco di 7\u00a0703 abitanti nel distretto di Freistadt, in Alta Austria, del quale \u00e8 capoluogo e centro maggiore; ha lo status di citt\u00e0 capoluogo di distretto (\"Bezirkshauptstadt\").\nGeografia fisica.\nSi trova nella parte centro-occidentale del suo distretto, lungo la strada Linz-Praga, a met\u00e0 del percorso fra \u010cesk\u00e9 Bud\u011bjovice e Linz (da cui dista 40\u00a0km)."}
{"id": "1245327", "revid": "525063", "url": "https://it.wikipedia.org/wiki?curid=1245327", "title": "Marino Laziale", "text": ""}
{"id": "1245329", "revid": "767487", "url": "https://it.wikipedia.org/wiki?curid=1245329", "title": "Quando gli uomini armarono la clava e... con le donne fecero din-don", "text": "Quando gli uomini armarono la clava e... con le donne fecero din-don \u00e8 un film del 1971, diretto da Bruno Corbucci. Nonostante il titolo, che si richiama alle due pellicole di Pasquale Festa Campanile, questo film di Corbucci non ha in realt\u00e0 granch\u00e9 a che fare con esse, a parte l'ambientazione falso-preistorica, ed \u00e8 invece (molto liberamente) ispirato alla \"Lisistrata\" e a \"Le donne alle Tesmoforie\" di Aristofane.\nTrama.\nIl film narra le vicende di due trib\u00f9 - i Cavernicoli, che vivono sulla terraferma, e gli Acquamanni, che abitano sulle palafitte - quasi costantemente in lotta fra loro. Durante un periodo di pace \u00e8 indetto una sorta di torneo, al termine del quale il vincitore otterr\u00e0 in sposa la vergine Listra. Ari, aitante giovane della trib\u00f9 dei Cavernicoli guidata dal Gran Profe, vince questa \"gara di rubbamento di animala\". Tuttavia Gott, nonostante la sconfitta, continua a bramare Listra (oltre alla femmina gi\u00e0 sua compagna): scoppia tra le due trib\u00f9 una nuova contesa, che impedisce ai novelli sposi di consumare le nozze, con sommo dispiacere di Listra che aveva appena appreso da un'amica come fare din-don e non vedeva l'ora, facendosi gallina, che ad Ari si \"rizzasse la cresta\".\nStanca, come lo sono le altre donne, di dover cos\u00ec spesso rinunciare al proprio uomo, Listra proclama uno sciopero del sesso in accordo con le femmine Acquamanne: le donne delle due trib\u00f9 abbandonano i rispettivi villaggi per ritirarsi le une su un monte, le altre su un isolotto in mezzo al fiume. Nel bel mezzo della \"pugna\", i lottatori sono distratti dalle moine delle rispettive femmine provocatoriamente poco vestite: Cavernicoli e Acquamanni interrompono subito le ostilit\u00e0 per dedicarsi alle proprie donne. Ma ancora una volta la tregua \u00e8 di breve durata: Ari e Listra decidono allora di partire insieme alla ricerca di un Paese dove gli uomini non si facciano la guerra, ma \"il paese della pace non lo trovarono mai e vissero felici e scontenti\".\nLocation.\nIl film \u00e8 stato girato in Lazio, nelle zone di Tor Caldara - oggi Riserva naturale regionale Tor Caldara - e Tor San Lorenzo.\nDistribuzione.\nDistribuito dalla FIDA il 29 settembre 1971. Doppiaggio curato dalla \"CD\"."}
{"id": "1245336", "revid": "1573940", "url": "https://it.wikipedia.org/wiki?curid=1245336", "title": "Formicinae", "text": "Formicinae \u00e8 una sottofamiglia di imenotteri appartenente alla famiglia Formicidae (di cui comprende oltre un quarto delle specie); ha una distribuzione cosmopolita e contiene molte specie comuni nelle zone a clima temperato, fra cui \"Formica rufa\", \"Lasius niger\" ed i membri del genere \"Camponotus\".\nDescrizione.\nLe formicine sono caratterizzate dalla presenza di un singolo peziolo conico fra l'addome ed il torace, e da un clipeo generalmente sviluppato. Le antenne, lunghe e sottili, sono costituite dai 9 ai 12 funicoli, mentre le mandibole, di conformazione tozza, sono unite alla sommit\u00e0 dell'apparato boccale. Quasi tutte le specie presentano un addome di aspetto voluminoso, che non presenta il pungiglione. Al posto di questo, le formicine presentano ghiandole in grado di formare acido formico, che viene spruzzato fino a 30 centimetri di distanza a scopi difensivi. Le specie della sottofamiglia Formicinae si distinguono da quelle appartenenti alla sottofamiglia Dolichoderinae per la cloaca sferica, circondata da peli.\nBiologia.\nFra le diverse specie della sottofamiglia si riscontrano formiche lomecusomani (cio\u00e8 parassitate da coleotteri stafilinidi del genere \"Lomechusa\"), formiche schiaviste, formiche tessitrici, formiche mellifere e formiche che allevano afidi ed altri omotteri all'esterno del nido.\nTassonomia.\nLa sottofamiglia Formicinae comprende i seguenti generi:"}
{"id": "1245338", "revid": "55935", "url": "https://it.wikipedia.org/wiki?curid=1245338", "title": "Vincenzio da Filicaia", "text": ""}
{"id": "1245342", "revid": "1573940", "url": "https://it.wikipedia.org/wiki?curid=1245342", "title": "Dolichoderinae", "text": "Le Dolichoderinae , sono una sottofamiglia di insetti imenotteri della famiglia Formicidae diffusa in quasi tutto il mondo.\nDescrizione.\nComprende specie di formiche molto affini a quelle della sottofamiglia Formicinae, ma differenziate rispetto a queste ultime per la forma trasversale della cloaca. Esse sono caratterizzate dalla presenza di un singolo peziolo conico od appiattito fra l'addome ed il torace e da un addome privo di pungiglione.\nBiologia.\nPresentano abitudini molto varie. Alcune specie (\"Linepithema\", \"Iridomyrmex\") secernono iridomirmecina a scopi difensivi e per uccidere gli altri insetti. Si tratta di una sostanza secreta dalle ghiandole anali, che oltre ad essere un potente insetticida naturale, ha anche propriet\u00e0 antibiotiche.\nTassonomia.\nLa sottofamiglia Dolichoderinae comprende i seguenti generi:"}
{"id": "1245350", "revid": "115508079", "url": "https://it.wikipedia.org/wiki?curid=1245350", "title": "Mano (tessitura)", "text": "Mano in ambito tessile \u00e8 il termine tecnico con cui si indicano sofficit\u00e0, morbidezza e voluminosit\u00e0 valutate come la sensazione al tatto di un tessuto, una maglina o un filato.\nNei tessuti aiuta a descrivere le caratteristiche peculiari date dalla combinazione di due fattori: le particolarit\u00e0 del filato (materiale impiegato e lavorazione) e l'effetto dell'armatura (struttura creata dall'intreccio dei fili). Un terzo fattore che determina la mano \u00e8 il finissaggio (trattamento supplementare di finitura), che, una volta effettuato, pu\u00f2 modificare le caratteristiche della struttura e della superficie di un tessuto.\nDefinisce le caratteristiche, a volte difficili da catalogare, di morbidezza, calore, rigidit\u00e0, compattezza, pelosit\u00e0, scorrevolezza, che la mano sente toccando.\nDefinizioni.\nLa mano pu\u00f2 essere: soffice, increspata, voluminosa, dolce, liscia, pesante, pastosa, granulosa, molle, secca, dura, fine, serica, gonfia, scattante, ruvida, ondulata, rustica, levigata, sostenuta, nervosa, vetrosa, rotonda, grezza, calda, plasticosa (o plastica)."}
{"id": "1245352", "revid": "110157", "url": "https://it.wikipedia.org/wiki?curid=1245352", "title": "Fossa di Porto Rico", "text": "La fossa di Porto Rico \u00e8 una fossa oceanica situata circa 127 km a nord dell'isola di Porto Rico, nell'oceano Atlantico.\nLa fossa di Porto Rico \u00e8 la pi\u00f9 grande e la pi\u00f9 profonda dell'oceano Atlantico, avendo una lunghezza di 1.754 km e una larghezza di 96 km; il suo punto pi\u00f9 profondo, chiamato \"abisso Milwaukee\", si trova ad una profondit\u00e0 di circa 8.300 metri sotto il livello del mare.\nDal punto di vista geologico, la fossa segna parte del confine fra la placca caraibica e quella nordamericana, nel quale la prima subduce al di sotto della seconda. Come tutte le zone di subduzione, l'area della fossa di Porto Rico \u00e8 stata colpita da parecchi terremoti molto violenti, fra i quali si possono ricordare quelli del 1918 (magnitudo 7,3), del 1943 (magnitudo 7,8), del 1946 (magnitudo 8,0) e una serie di scosse fra il 1946 e il 1953 di magnitudo compresa fra 7,0 e 7,6."}
{"id": "1245361", "revid": "304744", "url": "https://it.wikipedia.org/wiki?curid=1245361", "title": "Nicholas Clay", "text": "Biografia.\nFiglio di un militare si interessa ben presto alla recitazione. Debutta con piccole parti in televisione e subito dopo al cinema mentre continua a lavorare in numerosi teatri della capitale.\nAll'inizio degli anni 70 arriva la grande occasione: il ruolo da protagonista in un tilm televisivo dedicato a Charles Darwin e contemporaneamente lavora a diverse produzioni all'Old Vic in quel periodo diretto da Laurence Olivier tanto da venire indicato spesso come un attore tra i pi\u00f9 promettenti.\nIl suo ruolo cinematografico pi\u00f9 famoso fu probabilmente quello di Lancillotto in \"Excalibur\" (1981) di John Boorman ma successivamente lavor\u00f2 prevalentemente per la televisione, sia come protagonista che come guest star.\nNel 1980 aveva sposato l'attrice Lorna Heilbron, da cui ebbe due figlie: Ella e Madge. Mor\u00ec a Londra a causa di un cancro al fegato il 25 maggio 2000, all'et\u00e0 di 54 anni.\nDoppiatori italiani.\nNelle versioni in italiano dei suoi film, Nicholas Clay \u00e8 stato doppiato da: "}
{"id": "1245364", "revid": "1784938", "url": "https://it.wikipedia.org/wiki?curid=1245364", "title": "Terrore bianco", "text": "Terrore Bianco nella storia della Francia \u00e8 un'espressione che indica, in opposizione al Terrore dei montagnardi, i massacri commessi da estremisti monarchici in distinti periodi: nel 1795 e nel 1799 ai danni di repubblicani e di giacobini in particolare, avvenuti soprattutto nella valle del Rodano, e nel 1815, dopo la definitiva caduta di Napoleone, contro repubblicani, bonapartisti e liberali.\nIl Terrore bianco del 1795.\nLa reazione termidoriana.\nDopo la caduta di Robespierre e alcune settimane nelle quali la coalizione termidoriana sembrava essere concorde nel denunciare nel Robespierre un nuovo re, una lotta oppose, nella Convenzione nazionale, i sostenitori del mantenimento del governo rivoluzionario, dirigista, del Terrore e della Costituzione del 1793 - i montagnardi uniti intorno a Bar\u00e8re e a Billaud-Varenne - ai sostenitori del liberalismo economico, del ritorno al governo costituzionale e della formulazione di una nuova Costituzione, fondata sui principi della libert\u00e0 e della propriet\u00e0 - e questi erano rappresentati da montagnardi dantonisti come Tallien, Fr\u00e9ron e Antoine Merlin de Thionville, dai deputati del Marais, con Boissy d'Anglas e Siey\u00e8s e dagli ultimi girondini.\nI termidoriani erano divisi sul senso da dare alla caduta di Robespierre: vi era chi intendeva imputare al solo Robespierre e ai suoi \u00abcomplici\u00bb e chi riteneva che tutti i terroristi - ai quali per\u00f2, erano appartenuti diversi termidoriani, come Tallien, Barras o Fr\u00e9ron - fossero stati \u00abtiranni\u00bb e \u00abbevitori di sangue\u00bb. In questo quadro, mentre una gran parte di monarchici, federalisti e accaparratori, venivano a beneficiare di un'amnistia, molti rivoluzionari furono arrestati con l'accusa di complicit\u00e0 con il \u00abtiranno\u00bb Robespierre. Diffusa nell'opinione pubblica l'immagine di un Terrore violento e sanguinario, il governo rivoluzionario fu progressivamente smantellato, rinnovandone prima i membri, poi diminuendone i poteri e infine sopprimendolo insieme con l'abrogazione della legge sul maximum e il ristabilimento della Borsa di Parigi il 10 ottobre 1795.\nIn questo quadro, la stampa moderata e monarchica scaten\u00f2 l'offensiva sia contro i terroristi che contro gli ultimi h\u00e9bertisti, come Gracchus Babeuf: il deputato Stanislas Fr\u00e9ron, gi\u00e0 rappresentante della Convenzione con Barras nel Midi nel 1793, dove si era distinto per soprusi e rapine, ripubblic\u00f2 dall'11 settembre 1794 l\"'Orateur du Peuple\", divenuto un organo della propaganda reazionaria anti-giacobina, mentre il monarchico M\u00e9h\u00e9e de la Touche pubblicava il pamphlet \"La Queue de Robespierre\" (La coda di Robespierre).\nLa violenza verbale si mut\u00f2 presto in violenza fisica. A Parigi, Tallien e Fr\u00e9ron organizzarono bande di \"muscadins\" (moscardini): erano due o tremila, ex-detenuti sospetti, disertori dell'esercito, giornalisti, artisti, chierici, piccoli commercianti della riva destra, soprannominati anche \u00abColletti neri\u00bb a motivo della loro tenuta - portavano un abito col bavero nero in segno di lutto per la morte di Luigi XVI con 17 bottoni di perla in onore di Luigi XVII, basco a coda di merluzzo, pantaloni chiusi sotto il ginocchio, capelli a trecce raccolte e trattenute da un'asticella di piombo - organizzati in gruppi attorno a cantanti e musicisti come Pierre Garat, Fran\u00e7ois Elleviou, Ange Pitou, al drammaturgo Alphonse Martainville e al giornalista Isidore Langlois, guidati dal Victor Am\u00e9d\u00e9e de La Fage marchese di Saint-Huruge, un avventuriero. Conducevano la loro agitazione nel quartiere del Palais-Royal (allora chiamato ancora Palais-\u00c9galit\u00e9), schiamazzavano nelle strade cantando \"Le r\u00e9veil du peuple\", si riunivano nei caff\u00e8 monarchici, leggevano giornali del tipo del \"Le Courrier r\u00e9publicain\", \"La Quotidienne\", \"Le Messager du Soir\", interrompevano gli spettacoli teatrali per fischiare un attore considerato \u00abterrorista\u00bb, imponevano una recita o un'aria, attaccavano chiunque avesse una reputazione o un'aria da giacobino - ne fece le spese anche il girondino Louvet de Couvray il cui giornale, \"La Sentinelle\", attaccava sia i giacobini che i monarchici - distruggevano immagini dei vecchi rivoluzionari, imposero l'espulsione delle spoglie di Marat, l'8 febbraio 1795, dal Panth\u00e9on, scatenarono risse fino ad arrivare agli stupri e agli omicidi di giacobini.\nPrendendo a pretesto queste violenze, le autorit\u00e0 chiusero il Club dei giacobini nel novembre 1794. I giacobini, messi di fronte alla duplice ostilit\u00e0 dei repubblicani moderati e dei monarchici, e la popolazione di Parigi, prostrata dalla carestia che colp\u00ec la capitale nell'inverno 1794-1795, che la politica liberale della Convenzione - che aveva intanto reintrodotto la tassa sul grano - non riusciva a fronteggiare, reagirono rivoltandosi. Ma le insurrezioni del 12 germinale e del 1\u00b0 pratile dell'anno III (aprile e maggio 1795) fallirono e le autorit\u00e0 ordinarono il disarmo dei \u00abterroristi\u00bb con la legge del 21 germinale e 1.200 giacobini e sans-culottes (Sanculotti) furono arrestati a Parigi. Fu l'ultima insurrezione di Parigi prima della Rivoluzione del 1830.\nIl Terrore bianco in provincia.\nApprofittando della reazione termidoriana, con il ritorno dei preti refrattari e l'afflusso degli emigrati, si svilupparono vendette spontanee di monarchici, di famigliari di vittime del Terrore e di cattolici estremisti nel corso del 1795, nel sud-est della Francia e particolarmente nella valle del Rodano, contro i giacobini, in particolare militanti sans-culottes, chiamati terroristi e, nel dialetto lionese, \u00abMathevons\u00bb.\nIl clima di violenza determinato da reazioni contadine e da vendette popolari fu sfruttato da capi contro-rivoluzionari - Saint-Christol, Lestang, B\u00e9signan, Dominique Allier - che fecero reclute tra i giovani scontenti, i vecchi federalisti, i disertori e anche i criminali, in uno spirito di clientelismo. A Lione, anche l'agente inglese Wickham, che aveva la sua base in Svizzera, stabil\u00ec un'agenzia di propaganda reclutando controrivoluzionari, come Imbert-Colom\u00e8s o il marchese di B\u00e9signan, preparando un'insurrezione con Louis Fran\u00e7ois Perrin de Pr\u00e9cy. Le bande monarchiche della\" Compagnies de J\u00e9hu\" (o \"J\u00e9sus\") e la \"Compagnies du Soleil\" massacrarono giacobini, repubblicani preti costituzionali, protestanti, detenuti, a Lons-le-Saunier, Bourg, Lione, Saint-\u00c9tienne, Aix, Marsiglia, Tolone, Tarascona, ecc., generalmente con la complicit\u00e0 delle autorit\u00e0 municipali e dipartimentali e di quanti, nella loro lotta anti-giacobina, trovarono comodo appoggiarsi ai monarchici.\nIl 14 febbraio 1795, a Lione, Joseph Fernex, giudice della Commissione rivoluzionaria imprigionato dopo il 9 termidoro, \u00e8 ucciso e gettato nel Rodano da una folla di \u00abreazionari\u00bb: \u00e8 l'inizio del Terrore bianco a Lione, condotto dalla societ\u00e0 segreta dei \"Compagni di J\u00e9hu\". Il 23 febbraio a N\u00eemes vennero massacrati quattro giacobini detenuti nelle prigioni cittadine. Il 19 aprile 1795, a Bourg-en-Bresse, sei terroristi, mentre venivano condotti a Lons-le-Saunier, furono massacrati a pochi chilometri dalla citt\u00e0. Il 4 maggio 1795, a Lione, vennero invase le prigioni e massacrati 99 giacobini detenuti, tra i quali il commediografo Antoine Dorfeuille, ex-presidente del Tribunale rivoluzionario, e sei donne. Il 7 maggio 1795, a Saint-\u00c9tienne, il precedente sindaco giacobino Johannot \u00e8 assassinato per strada da due sconosciuti. L'11 maggio, ad Aix-en-Provence, una trentina di giacobini sono sterminati nelle prigioni. Il 25 maggio, a Tarascona, massacro di una sessantina di giacobini gettati dall'alto del castello. Il 2 giugno 1795, a Saint-\u00c9tienne, nella notte, 12 giacobini sono tratti dalle carceri e assassinati. Il 5 giugno, a Marsiglia, nel forte Saint-Jean, i monarchici massacrano 107 giacobini. Il rappresentante della Convenzione in missione, Cadroy, fa tutto il possibile per impedire l'intervento della Guardia nazionale. Il 27 giugno, ad Avignone, vengono uccisi i membri del tribunale rivoluzionario di Orange e i corpi gettati nel Rodano. Il 14 agosto 1795, ad Aix-en-Provence, i \"Compagni du Soleil\" uccidono 15 terroristi. Il 28 settembre ad Avignone, la Guardia nazionale, in gran parte formata da monarchici, si solleva e obbliga il rappresentante Boursault e la guarnigione a lasciare la citt\u00e0.\nLa distruzione delle strutture del potere giacobino e la debolezza delle autorit\u00e0 termidoriane lasciarono spazio sia ai moderati che agli ultras; anche le notizie sulle insurrezioni di Parigi fecero temere un ritorno di fiamma giacobina e quando i sans-culottes di Tolone si sollevarono alla fine del mese di floreale marciando su Marsiglia per liberare i detenuti, la paura s'impadron\u00ec dei \u00abmoderati\u00bb, che organizzarono una forma di contro-rivoluzione preventiva.\nLa Convenzione, in cerca di una provvisoria intesa con i superstiti montagnardi, aveva appena approvato un decreto che bloccava ulteriori persecuzioni contro i deputati di quella parte. L'ordine, tuttavia, non dovette essere raccolto con convinzione nelle province, tanto che il giorno successivo si registr\u00f2 l'ultimo episodio di Terrore bianco, con l'esecuzione, ad Amiens, del deputato Le Bon, gi\u00e0 presidente del Tribunale Rivoluzionario di Arras sotto il Terrore ed arrestato a Parigi dopo la caduta di Robespierre.\nLa reazione della Convenzione al Terrore bianco.\nDopo il fallito sbarco a Quiberon degli emigrati nel giugno 1795, e il fallimento dell'insurrezione monarchica del 5 ottobre 1795, la Convenzione prese coscienza della minaccia monarchica e reag\u00ec inviando Fr\u00e9ron a reprimere il Terrore bianco.\nDa questo momento, i moderati della Convenzione termidoriana tentano di ritrovare un accordo tra tutti i repubblicani contro la minaccia monarchica. Il 24 giugno si intima ai lionesi di consegnare le armi, di cacciare gli stranieri e di liberare emigrati e criminali comuni. Minacciata dall'arrivo di 12.000 uomini agli ordini del generale Kellermann, la citt\u00e0 si sottomette. Gli ufficiali giacobini destituiti sono reintegrati nell'esercito, come Jean Antoine Rossignol, e anche la carriera di Napoleone Bonaparte, gi\u00e0 sospetto per sue presunte simpatie giacobine, ottiene un rilancio. Le persecuzioni contro i montagnardi sono interrotte grazie a un decreto del 13 ottobre. Un'amnistia generale \u00abper i fatti propriamente relativi alla Rivoluzione\u00bb, dal quale sono esclusi emigrati, deportati e insorti del 13 vendemmiaio viene votata il 26 ottobre 1795. Il Club del Panth\u00e9on, composto giacobini e da vecchi terroristi, tutti elementi della piccola borghesia, pu\u00f2 costituirsi il 6 novembre.\nMa i successi della sinistra inquietarono il nuovo governo, dove figura il moderato Carnot, e una nuova politica anti-giacobina viene condotta dal gennaio 1796, ispecie dopo la scoperta della Congiura degli Eguali di Babeuf, nel maggio 1796, e per tutta la durata della sua esistenza, il Direttorio continuer\u00e0 a oscillare nella sua lotta tra realisti e giacobini.\nIl Terrore bianco del 1799.\nDopo il colpo di Stato del 18 fruttidoro dell'anno V, il movimento realista si riorganizz\u00f2, soprattutto a Bordeaux, Narbonne, Montpellier e a Tolosa. Mancando d'armi e di reclute sicure, aspettarono che le truppe della Seconda coalizione dei paesi europei arrivassero a minacciare le frontiere per lanciare un'offensiva comune nell'Ovest e nel Sud-Ovest. Ma intanto, fin dall'autunno del 1798, nel Paese si affrontarono nuovamente monarchici e repubblicani e dei cantoni rurali si ribellarono: l'agitazione fu favorita dalla legge Jourdan che istitu\u00ec la leva obbligatoria e numerose diserzioni segnarono la coscrizione dell'aprile 1799 e si formarono bande di ribelli.\nA causa della difficile situazione alle frontiere, il Direttorio non pot\u00e9 inviare truppe a ristabilire l'ordine; ma nel Sud-Ovest, le autorit\u00e0 giacobine non erano state smantellate come nella valle del Rodano e, mantenute alla testa delle municipalit\u00e0 in occasione delle ultime elezioni, esse organizzarono la resistenza.\nIl 5 agosto i realisti del generale Roug\u00e9, in Haute-Garonne, passarono all'attacco, ma Tolosa fu ben difesa dai repubblicani e i realisti occuparono solo le campagne circondanti. Il 9 agosto i Tolosani passarono all'offensiva e sgomberarono le campagne: lo stesso avvenne a Bordeaux, nelle Landes e nei Basses-Pyr\u00e9n\u00e9es. Restava la rivolta nel Gers, nell'Ari\u00e8ge e nell'Haute-Garonne ma, grazie ai rinforzi, anche qui, il 20 agosto, l'offensiva dei repubblicani ebbe ragione delle bande monarchiche, male armate e poco organizzate.\nDopo la vittoria repubblicana, la repressione fu moderata: solo otto rivoltosi furono condannati. Nello stesso tempo, una guerriglia fu mantenuta in Normandia, in Bretagna e nel Maine fino al 1800. Vi \u00e8 chi ha considerato queste ribellioni come manifestazioni di Terrore bianco, per quanto di minore intensit\u00e0..\nIl Terrore bianco del 1815.\nCon la sconfitta di Waterloo e l'abdicazione di Napoleone, il 22 giugno 1815, in favore del figlio, Luigi XVIII rientra a Parigi dall'esilio, incaricando Talleyrand di formare un governo che prevenga le prevedibili reazioni degli estremisti monarchici: ma l'odio degli ultras contro bonapartisti e repubblicani esplode ugualmente e si diffonde nei territori tradizionalmente legittimisti, il Midi, la Vandea, la Bretagna e il Maine.\nSi costituiscono bande armate di realisti, che prendono il nome di \"verdets\" perch\u00e9 esibiscono sull'abito una coccarda col verde del conte d'Artois. Quest'ondata terroristica \u00e8 particolarmente sanguinosa nei dintorni di Marsiglia e di Tolosa, dove sono uccise decine di soldati bonapartisti, lasciati di stanza da Napoleone ancora al tempo del viaggio per l'esilio all'Elba per controllare l'ostilit\u00e0 di quelle popolazioni. Il 25 giugno a Marsiglia sono massacrati i Mamelucchi della Guardia imperiale, a Tolosa il 15 agosto \u00e8 assassinato il generale Ramel, comandante della piazzaforte, che aveva ordinato il disarmo dei Verdets, ad Avignone, il maresciallo Brune, eroe del Primo Impero, \u00e8 ucciso e gettato nel Rodano.\nIl governo reale redige il 24 luglio 1815 un'ordinanza contenente tra l'altro un elenco 57 personalit\u00e0 traditori della monarchia; gli ufficiali da giudicarsi dal Consiglio di guerra e gli altri proscritti dalle Camere.\nAnche i protestanti, tradizionalmente favorevoli alla Rivoluzione e all'Impero, vengono colpiti dall'ondata di violenza: nel Gard ne sono uccisi a decine n\u00e9 trovano scampo nelle stesse prigioni, che sono invase e i detenuti vengono sterminati. I disordini proseguono fino all'autunno del 1815, senza che n\u00e9 le autorit\u00e0 francesi, n\u00e9 le truppe d'occupazione straniera tentino di fermare i massacri.\nIl secondo Terrore bianco o \u00ab Terrore legale \u00bb.\nLe elezioni legislative, tenute il 14 agosto 1815, videro il trionfo degli Ultras, che ottennero 350 seggi su 398. Luigi XVIII chiam\u00f2 \u00abChambre introuvable\u00bb la Camera uscita dalle elezioni, perch\u00e9, secondo lui, anche scegliendo direttamente i deputati, egli non sarebbe riuscito a ottenere una composizione pi\u00f9 favorevole. Li guidava il fratello del re, il futuro Carlo X. Questa marea reazionaria fu soprattutto il risultato dell'indurimento dei notabili che, spaventati dai Cento giorni, speravano di fermare una volta per tutte la rivoluzione ed evitare un secondo ritorno di Napoleone. Talleyrand, il diplomatico trasformista tra gli artefici del congresso di Vienna, venne sostituito dal duca di Richelieu, che form\u00f2 un governo composto in gran parte da emigrati, come lui e il visconte De Gratet, gi\u00e0 ministro della Marina sotto Luigi XVI.\nLa Camera inizi\u00f2 una epurazione legale che segn\u00f2 la sua volont\u00e0 di \"revanche\" sulla Rivoluzione e sull'Impero: l'epurazione dall'amministrazione pubblica riguard\u00f2 un quarto dei funzionari e circa 70.000 persone furono arrestate per \u00abdelitti politici\u00bb e circa 6.000 furono condannate. Fra di essi, molti generali che si erano uniti a Napoleone durante i Cento giorni, come La B\u00e9doy\u00e8re, Mouton-Duvernet, il maresciallo Ney, eroe della Campagna di Russia, e i fratelli Faucher, che furono fucilati. Nel gennaio 1816, la legge contro i regicidi condannava all'esilio tutti i convenzionali che avevano votato la morte di Luigi XVI, come Carnot, Siey\u00e8s, il ministro della polizia Fouch\u00e9 e il pittore Jacques-Louis David. Furono esclusi dal provvedimento Paul Barras, confinato a Chaillot (Parigi) e, per gravi motivi di salute, Jean-Lambert Tallien.\nAlla fine del 1815 vennero votate diverse leggi che si aggiunsero all'epurazione legale inasprendo la repressione, cos\u00ec da essere chiamate \u00absecondo Terrore bianco\u00bb: vi sono comprese la legge sulla sicurezza generale del 29 ottobre che sospende le libert\u00e0 individuali e permette la carcerazione senza giudizio, come la legge sugli scritti sediziosi, del 9 novembre, per i quali \u00e8 previsto il carcere, e infine, il 27 dicembre, la legge sui delitti politici, giudicati senza giuria n\u00e9 appello (assai simile alla legge del 22 pratile anno II). In base a queste leggi furono pronunciate circa 250 condanne. Vi furono importanti personalit\u00e0 che riuscirono comunque a porre un'argine agli attacchi verso la Chiesa Riformata di Francia come l'ex girondino e termidoriano protestante Fran\u00e7ois-Antoine de Boissy d'Anglas.\nUno degli ultimi episodi di Terrore bianco fu l'assassinio del generale Lagarde, a N\u00eemes, il 12 dicembre, che aveva tentato di far riaprire una chiesa protestante. Luigi XVIII, consapevole della necessit\u00e0 di instaurare nel paese un clima meno intollerante, sciolse la \"Camera introvabile\" il 5 settembre 1816, limitando l'egemonia delle forze reazionarie.\nLuigi e Richelieu si riavvicinarono agli ultrarealisti solo in seguito all'omicidio del nipote del re, il duca di Berry da parte di un bonapartista nel 1820."}
{"id": "1245369", "revid": "767487", "url": "https://it.wikipedia.org/wiki?curid=1245369", "title": "Agu\u00e9gu\u00e9s", "text": "Agu\u00e9gu\u00e9s \u00e8 una citt\u00e0 situata nel dipartimento di Ou\u00e9m\u00e9 nello Stato del Benin con 30.499 abitanti (stima 2006)."}
{"id": "1245375", "revid": "110157", "url": "https://it.wikipedia.org/wiki?curid=1245375", "title": "Akpro-Miss\u00e9r\u00e9t\u00e9", "text": "Akpro-Miss\u00e9r\u00e9t\u00e9 \u00e8 una citt\u00e0 situata nel dipartimento di Ou\u00e9m\u00e9 nello Stato del Benin con 83.159 abitanti (stima 2006)."}
{"id": "1245377", "revid": "729019", "url": "https://it.wikipedia.org/wiki?curid=1245377", "title": "Gloster E.28/39", "text": "Il Gloster E.28/39 (anche conosciuto come Gloster Whittle, Gloster Pioneer o Gloster G.40) fu il primo aereo con motore a turbogetto a volare nel Regno Unito. Sviluppato per provare in volo il nuovo turbogetto progettato da Frank Whittle, influenz\u00f2 lo sviluppo del secondo caccia operativo a reazione, il Gloster Meteor.\nProgettazione e sviluppo.\nNel settembre 1936, l'Air Ministry britannico trasmise una specifica alla Gloster Aircraft Company relativa alla progettazione e costruzione di un aereo per provare uno dei motori a turbogetto progettati di Frank Whittle. Lavorando assieme con Whittle, il capo progettista della Gloster, George Carter, disegn\u00f2 un piccolo aereo ad ala bassa di configurazione convenzionale. La presa d'aria del motore era situata nel muso del velivolo ed il timone verticale e gli elevatori erano installati sopra l'ugello di scarico. Un contratto per due prototipi fu siglato dal Ministero dell'Aria il 3 febbraio 1940 ed il primo di questi fu completato nell'aprile 1941. La costruzione fu avviata presso la Hucclecote vicino a Gloucester, ma fu successivamente trasferita presso la Regent Motors di Cheltenham High St (attualmente la Regent Arcade), considerata una localit\u00e0 pi\u00f9 sicura da eventuali bombardamenti da parte della Luftwaffe.\nIl nome E.28/39 derivava dal riferimento alla 28\u00aa specifica \u201csperimentale\u201d emessa dal Ministero dell'Aria nel 1939.\nProve di volo.\nL'aereo fu consegnato dalla Hucclecote per le prove a terra il 7 aprile 1941, ed inizialmente installava un motore Power Jet W.1 non idoneo alle prove in volo. Al termine di tali prove, completate con successo, sull'aereo fu installato un nuovo motore, ed il 15 maggio, il pilota capo collaudatore della Gloster, il tenente Gerry Sayer, vol\u00f2 sull'aereo equipaggiato con il motore a turbogetto per la prima volta decollando dalla base aerea della RAF di Cranwell, vicino a Sleaford nel Lincolnshire. Il volo dur\u00f2 17 minuti e fu completato con successo. Le prove continuarono nei mesi successivi utilizzando delle versioni sempre pi\u00f9 migliorate del motore. Alla fine del programma di prove, delle piccole alette ausiliarie furono aggiunte vicino ai piani di coda allo scopo di fornire stabilit\u00e0 addizionale nel volo ad alta velocit\u00e0.\nLa specifica E.28/39 richiedeva che il velivolo installasse due mitragliatrici Browning M1919 da .303 in (7,7 mm) su entrambe le ali, ma queste non furono mai installate.\nIl secondo prototipo (seriale W4046) si aggiunse al programma di prove il 1\u00ba marzo 1943, inizialmente equipaggiato con il motore Rover W.2B. Le prove per\u00f2 rivelarono dei problemi con la lubrificazione del motore. Il secondo prototipo rimase distrutto il 30 luglio in un incidente causato da un'avaria negli alettoni, attribuita all'uso di un grasso non idoneo nel sistema di controllo degli alettoni. Un alettone si blocc\u00f2, portando l'aereo fuori controllo. Il pilota riusc\u00ec a salvarsi paracadutandosi fuori del velivolo.\nIl primo prototipo continu\u00f2 le prove di volo fino al 1944, anno in cui furono disponibili altri aerei a turbogetto maggiormente avanzati. Bench\u00e9 il Gloster E.28/39 non fosse in grado di raggiungere alte velocit\u00e0, esso dimostr\u00f2 di essere una capace piattaforma sperimentale, esibendo una buona velocit\u00e0 di salita ed una buona quota operativa. Inoltre, l'esperienza con il Gloster E.28/39 apr\u00ec la strada per il primo aereo da caccia a turbogetto britannico, il Gloster Meteor.\nVelivoli attualmente esistenti.\nNel 1946, il primo prototipo (seriale W4041) fu posto nel British Science Museum (Londra), dove tuttora \u00e8 esposto.\nUna replica in grandezza naturale fu posta su un obelisco in una rotonda vicino al perimetro nord del campo volo di Farnborough nell'Hampshire a memoria di Sir Frank Whittle. Una replica simile a grandezza naturale \u00e8 posta nel mezzo di una rotonda a Lutterworth nel Leicestershire dove il motore dell'aereo era prodotto.\nUn modello a grandezza naturale realizzato partendo dagli stampi originali, con uno schema di verniciatura autentica e dettagliata, \u00e8 stato costruito dai membri dello Jet Age Museum di Gloucester. L'aereo \u00e8 stato recentemente esposto a Brockworth, Gloucester, al Kemble Air Day e MVT Show, e ha costituito parte dell'esposizione della commemorazione del Sir Frank Whittle Centenary presso la base aerea di RAF Cranwell nel giugno 2007."}
{"id": "1245380", "revid": "767487", "url": "https://it.wikipedia.org/wiki?curid=1245380", "title": "Avrankou", "text": "Avrankou \u00e8 una citt\u00e0 situata nel dipartimento di Ou\u00e9m\u00e9 nello Stato del Benin con 92.029 abitanti (stima 2006)."}
{"id": "1245383", "revid": "110157", "url": "https://it.wikipedia.org/wiki?curid=1245383", "title": "Bonou", "text": "Bonou \u00e8 una citt\u00e0 situata nel dipartimento di Ou\u00e9m\u00e9 nello Stato del Benin con 33.944 abitanti (stima 2006)."}
{"id": "1245384", "revid": "1543377", "url": "https://it.wikipedia.org/wiki?curid=1245384", "title": "Delahaye Type 126 e 138", "text": "Le Type 126 e 138 erano due autovetture di fascia alta prodotta dal 1932 al 1934 dalla Casa automobilistica francese Delahaye.\nProfilo.\nLa Type 126 fu lanciata nel 1932, ed era una elegante berlina di fascia alta, quasi di lusso, caratterizzata dal frontale, sul quale campeggiavano i fari circolari di dimensioni ridotte, persino troppo rispetto a rispetto alle dimensioni ed alla classe della vettura.&lt;br&gt;\nLa Type 126 montava un motore a 6 cilindri in linea da 2873 cm\u00b3 di cilindrata. La potenza massima era di 53 CV a 3500 giri/min.&lt;br&gt;\nFu prodotta fino all'inizio del 1933. Alla fine dello stesso anno fu presentata la Type 138, la cui commercializzazione fu avviata all'inizio del 1934. Era una berlina dalle forme pi\u00f9 sinuose ed intriganti. Negli anni trenta prese piede la ricerca aerodinamica delle forme delle carrozzerie automobilistiche, e la Type 138 non fece eccezione, presentandosi molto pi\u00f9 arrotondata rispetto alla Tyep 126 che andava a sostituire.&lt;br&gt;\nMontava un nuovo 6 cilindri in linea da 3227 cm\u00b3, in grado di erogare 76 CV di potenza massima.&lt;br&gt;\nAlla fine di quello stesso 1934 fu per\u00f2 tolta di produzione, per essere sostituita dalla gloriosa Delahaye 135."}
{"id": "1245386", "revid": "767487", "url": "https://it.wikipedia.org/wiki?curid=1245386", "title": "Chang Naizhou", "text": "\u82cc\u4e43\u5468, Chang Naizhou (pinyin). Zi Luochen (\u6d1b\u81e3), anche chiamato Chang Chuncheng (\u82cc\u7eaf\u8bda) o Chang San (\u82cc\u4e09). Ha creato il Changjiaquan ed ha scritto un testo di riferimento per le arti marziali Changshi wuji shu (\u82cc\u6c0f\u6b66\u6280\u4e66).\nNote biografiche.\nNel 1724 nasce nel villaggio Sishui (\u6c5c\u6c34, odierno Xingyang \u8365\u9633) nella provincia di Henan in Cina.\n\u00c8 un discendente di un condottiero della dinastia Ming, tale Chang Shouzhong.\nChang Naizhou studi\u00f2 i classici cinesi e poi inizi\u00f2 a studiare arti marziali cinesi.\nDurante il regno dell'imperatore Qianlong della dinastia Qing, prese parte agli esami imperiali militari dove ottenne un grado alto. Dopo questo avvenimento entr\u00f2 in contatto con numerosi maestri ed ebbe occasione di averne gli insegnamenti:\nDa queste esperienze e dalle sue conoscenze dei Classici e della medicina tradizionale cinese egli diede vita ad un nuovo stile che prese il nome di Changshi wuji o Changjiaquan.\nNel 1781 pubblica il libro Changshi wuji shu."}
{"id": "1245387", "revid": "110157", "url": "https://it.wikipedia.org/wiki?curid=1245387", "title": "Basler Verkehrs-Betriebe", "text": "La Basler Verkehrs-Betriebe, pi\u00f9 nota con la sigla BVB, l'azienda svizzera che svolge il servizio di trasporto pubblico autofilotranviario nella citt\u00e0 di Basilea e nel suo circondario.\nEsercizio.\nL'azienda gestisce 10 linee tranviarie, 1 filovia (linea 31) e 11 autolinee.\nParco aziendale.\nNel 2006 la flotta circolante era costituita da 129 tram snodati e 84 tram semplici, 8 filobus, 20 autobus e 45 autosnodati con la caratteristica livrea verde. Sono stati accuratamente restaurati e conservati, inoltre, alcuni veicoli storici.\nSede legale.\nLa sede \u00e8 a Basilea."}
{"id": "1245393", "revid": "433605", "url": "https://it.wikipedia.org/wiki?curid=1245393", "title": "Mureybat", "text": "Mureybat (anche \"Mureybet\") \u00e8 un sito archeologico in Siria, situato nel medio Eufrate.\nSi tratta di uno dei siti archeologici di riferimento per lo studio delle fasi precoci del Neolitico. Venne occupato fra il XII e l'VIII millennio a.C., ed \u00e8 uno dei siti pi\u00f9 importanti che riportano tracce della cultura natufiana."}
{"id": "1245405", "revid": "521028", "url": "https://it.wikipedia.org/wiki?curid=1245405", "title": "Cherca", "text": "La Cherca (in croato: \"Krka\", in italiano anche \"Tizio\" (desueto), anticamente anche \"Titus\") \u00e8 un fiume della Croazia.\nNasce 3,5\u00a0km a nordest di Tenin (\"Knin\") nelle Alpi Dinariche e sfocia nell'Adriatico vicino a Sebenico dopo un corso di 73\u00a0km, che ne fanno uno dei pi\u00f9 lunghi fiumi della Dalmazia (seppur il ventiduesimo su scala nazionale).\nNegli ultimi 23,5\u00a0km del suo corso le acque del fiume si fanno salmastre. Nella parte alta del suo corso la Cherca \u00e8 invece contraddistinta da cascate, che ne hanno determinato la fortuna come meta turistica e zona protetta (parco nazionale della Cherca)."}
{"id": "1245411", "revid": "1543377", "url": "https://it.wikipedia.org/wiki?curid=1245411", "title": "Convair CV-240", "text": "Il Convair CV-240 era un bimotore di linea ad ala bassa prodotto dall'azienda statunitense Convair tra il 1947 e il 1956.\nStoria del progetto.\nAlla ricerca di un sostituto del vecchio Douglas DC-3, all'inizio del 1945 la American Airlines emise una specifica che port\u00f2 alla progettazione del prototipo del Convair 110, che vol\u00f2 per la prima volta l'8 luglio 1946. Prima di poter essere sviluppato, l'esigenza di un maggior numero di posti per i passeggeri port\u00f2 alla realizzazione del Convair 240, che vol\u00f2 il 16 marzo 1947. Il Convair 240 era un aereo pressurizzato da 40 posti con due motori Pratt &amp; Whitney R-2800 \"Double Wasp\" da 2400 cavalli. Entrato in servizio con la American Airlines il 1\u00ba giugno 1948, fu seguito dal Convair 340, con motori da 2500 cavalli, ali di maggiori dimensioni rispetto al Convair 240, fusoliera allungata di 1,37 m e 44 posti passeggeri. Successivamente venne commercializzato il Convair 440, ulteriormente migliorato e dotato di radar, con cabina a 52 posti. Seguirono, muniti di turboeliche, il Convair 540, il Convair 580, il Convair 600 e il Convair 640."}
{"id": "1245414", "revid": "287204", "url": "https://it.wikipedia.org/wiki?curid=1245414", "title": "Krka", "text": "Col nome Krka sono noti alcuni fiumi:"}
{"id": "1245425", "revid": "228587", "url": "https://it.wikipedia.org/wiki?curid=1245425", "title": "Western League", "text": "Baseball.\nCon il nome di Western League sono state chiamate due diverse leghe minori del baseball USA:"}
{"id": "1245427", "revid": "64763", "url": "https://it.wikipedia.org/wiki?curid=1245427", "title": "Dash9", "text": ""}
{"id": "1245428", "revid": "7", "url": "https://it.wikipedia.org/wiki?curid=1245428", "title": "George L. Mosse", "text": ""}
{"id": "1245430", "revid": "188602", "url": "https://it.wikipedia.org/wiki?curid=1245430", "title": "Musica carnatica indiana", "text": ""}
{"id": "1245432", "revid": "767487", "url": "https://it.wikipedia.org/wiki?curid=1245432", "title": "Rag. Arturo De Fanti, bancario precario", "text": "Rag. Arturo De Fanti, bancario precario \u00e8 un film italiano del 1980 diretto da Luciano Salce.\nTrama.\nIl ragionier Arturo De Fanti, impiegato presso una piccola banca, ha difficolt\u00e0 economiche per mantenere in una villa di due piani la moglie Elena, l'amante Vanna e la domestica Smeralda. Per tentare di risolvere il problema, propone alla moglie di ospitare l'amante a casa, in cambio della sua partecipazione alle spese domestiche. La situazione inizia a degenerare quando anche Elena si porta a casa l'amante Guglielmo \"Willy\", insegnante di arti marziali proprietario di una palestra. A Willy si aggiunge anche la sua consorte, Selvaggia, nonch\u00e9 il \"contino\", amante di quest'ultima ma soprattutto il pericoloso marito di Vanna, Libero Catena, appena evaso di prigione ma che in realt\u00e0, dopo l'esperienza in carcere che lo ha reso effeminato, mostra notevoli doti da massaia per pulizia e cucina. Solo l'intervento del direttore della banca, con una visita a sorpresa a casa del ragionier De Fanti, in comune accordo con la moglie Elena, risolve la situazione riportandola alla normalit\u00e0.\nCritica.\nNel film si ritrovano alcuni rimandi alle commedie italiane del 1700 e in particolare alle commedie di Carlo Goldoni. Secondo il critico Paolo Mereghetti, il soggetto del film prenderebbe spunto invece dalle opere di Labiche."}
{"id": "1245444", "revid": "682087", "url": "https://it.wikipedia.org/wiki?curid=1245444", "title": "Digito-compressione", "text": "La digito-compressione, o digito-pressione, \u00e8 una manovra diagnostica che il medico utilizza nel caso di arrossamento della cute, per valutarne la permanenza o l'eventuale scomparsa.\nConsiste nel premere sulla parte eritematosa con un dito e osservare la variazione di colore della pelle.\nPi\u00f9 obiettivo risulta il metodo della vitro-pressione, che consente di visualizzare l'eventuale scomparsa del rossore durante la pressione, attraverso un vetro o materiale trasparente premuto sulla cute."}
{"id": "1245446", "revid": "1442080", "url": "https://it.wikipedia.org/wiki?curid=1245446", "title": "Magazzini del governo", "text": " \nI magazzini del governo sono un tema popolare delle teorie del complotto, nelle quali tali magazzini sono descritti come giganteschi \"ingrossi\" dove viene riposto ogni singolo documento cartaceo, manufatto, fotografie, video e qualsiasi altro materiale di cui il \"governo\" vuole mantenere stretta riservatezza.\nQuesti luoghi immaginari sono stati spesso utilizzati come soggetto di film, serie televisive, romanzi e videogiochi.\nNel cinema e nella tv.\nTra i casi pi\u00f9 noti della filmografia, si pu\u00f2 citare la serie televisiva \"X-Files\" e il film I predatori dell'arca perduta (\"Raiders of the Lost Ark\"); in questo film l'arca dell'alleanza viene nascosta in un magazzino posseduto dagli USA.\nNel film \"Amore per sempre\", con Mel Gibson, la trama \u00e8 incentrata su un oggetto in fase di sperimentazione per un utilizzo futuro nell'animazione, ma che \u00e8 stato soppresso in una capsula, questo oggetto e poi stato dimenticato ed \u00e8 stato nascosto in un magazzino governativo, fino a che due bambini non scoprirono l'oggetto inciampandoci.\nA volte gli articoli dei magazzini dei governi che vengono recuperati sono funzionali alla trama. Nel primo episodio della serie tv \"La guerra dei mondi\", alcune astronavi aliene sono conservate in un magazzino del governo (chiamato \"Capannone 15\"), dove erano state rinchiuse dopo l'invasione avvenuta nel 1953, in relazione alle vicende descritte nel film \"La guerra dei mondi\" del 1953.\nNel 2006 nel film \"Cambia la tua vita con un click\", il magazzino del governo non \u00e8 posseduto dallo Stato, ma dalla Bed Bath &amp; Beyond.\nScenari di RPG.\nIl concetto dei magazzini del governo, \u00e8 stato utilizzato come trama per video-game d'azione e di ruolo, ecco una lista:"}
{"id": "1245447", "revid": "33689", "url": "https://it.wikipedia.org/wiki?curid=1245447", "title": "Federazione italiana compositori", "text": "Individuata dall'acronimo F.C.I., la Federazione italiana compositori \u00e8 un'associazione che raccoglie alcuni dei nomi pi\u00f9 importanti del panorama italiano dei compositori musicali.\nStoria.\n\u00c8 nata nel 1991 a Roma, successivamente le sedi sono state spostate a Milano, a Firenze, a Pisa, a Bari; negli anni ha raccolto l'interesse nazionale ed internazionale, trovando la partecipazione e l'adesione di noti compositori del panorama della musica contemporanea.\nLa collaborazione degli iscritti con varie testate specialistiche musicali, come \"Amadeus\", il \"Giornale della Musica\", \"EDT\" ed altre nel tempo ha creato uno certo sviluppo e sensibilizzazione delle problematiche inerenti al settore scuola e formazione, favorendo un costruttivo dialogo con i rappresentanti governativi a livello nazionale e contribuendo anche ad una valorizzazione dei giovani.\nMolte correnti musicali contemporanee hanno trovato nella Federazione italiana compositori un crogiolo di dibattito e materiale accademico di formazione; tra le tante correnti musicali contemporanee si ricordano: strutturalismo, destrutturalismo, minimalismo, musica a collage, pancordismo, post-webernismo, puntillismo, musica aporetica, nuova consonanza, ed altre ancora.\nLa struttura \u00e8 a base associativa aperta previa verifica dei requisiti di notoriet\u00e0 e rappresentativit\u00e0 almeno nazionale.\nL'accesso all'ufficio di presidenza \u00e8 riservato a coloro che svolgono professionalmente l'attivit\u00e0 di compositore, sono diplomati in alta composizione presso uno dei conservatori italiani e/o internazionali, e/o sono docenti presso uno dei conservatori musicali italiani.\nI profili biografici ed il catalogo delle opere di tutti i componenti direttivi sono reperibili presso il Comitato italiano musica (CIDIM) oppure presso l'Annuario nazionale musicale.\nNei primi anni 2000 \u00e8 entrata a far parte della pi\u00f9 ampia organizzazione internazionale di promozione della cultura artistica Palmas International. Il sodalizio con il panorama artistico internazionale ha costituito e costituisce un punto di incontro tra le idee innovative nazionali in campo musicale \"serio\" e le correnti della ricerca artistica dei vari nomi di fama internazionali.\nDelegati rappresentanti.\nComponenti del consiglio direttivo di presidenza - Attualmente in carica dall'anno 2000:\nComponenti del consiglio direttivo - anni 1991-1999:\nMembri \"ad honorem\":\nIniziative.\nDal 1991 al 1997 ha organizzato numerose conferenze nazionali al fine di mantenere uno stretto rapporto di monitoraggio della situazione musicale in Italia, facendosi referente con le istituzioni italiane di cultura a nome della categoria rappresentata.\nDal 1998 al 2002 ha approfondito tematiche di aggiornamento professionale e di ricerca musicale e musicologica, sviluppando collaborazioni con conservatori, ed organizzando stagioni concertistiche contemporanee al fine di diffondere una cultura della musica contemporanea in Italia."}
{"id": "1245449", "revid": "21583", "url": "https://it.wikipedia.org/wiki?curid=1245449", "title": "Pallantidi", "text": "I Pallantidi () sono dei personaggi della mitologia greca e furono i cinquanta figli di Pallante.\nGenealogia.\nFigli di Pallante, di tutti loro sono noti solo due nomi, Clito e Bute.\nNon ci sono notizie su spose o progenie.\nMitologia.\nNobili dell'Attica, furono rivali del loro zio Egeo e di suo figlio Teseo per trono di Atene.\nAmici di Androgeo (figlio di Minosse), che conobbero durante i Giochi panatenaici, suscitarono i timori di Egeo che potessero utilizzare questa amicizia per poterlo sostituire nella guida del suo regno, cos\u00ec Egeo fece assassinare Androgeo.\nPersa questa possibilit\u00e0, si divisero in due gruppi e marciarono contro Egeo per prendere il trono di Atene. Met\u00e0 di loro e con Pallante alla guida, sfil\u00f2 apertamente passando per Sfetto mentre l'altro gruppo prepar\u00f2 un'imboscata vicino a Gargetto ma il piano fall\u00ec poich\u00e9 il loro araldo (Leos, che viveva ad Agnunte), avvert\u00ec Teseo di ci\u00f2 che avevano preparato per sconfiggerlo e cos\u00ec, il gruppo appostato a Gargetto fu assalito e sconfitto da Teseo, mentre il gruppo capitanato da Pallante si ritir\u00f2.\nDa allora i cittadini di Pallene non permisero pi\u00f9 che gli araldi dessero inizio ad un proclama con le parole \"Akouete leoi\" (ascoltate cittadini), per via dell'assonanza tra \"leoi\" e \"Leos\" ed inoltre tra gli abitanti delle due Demo venne posto il divieto di matrimonio come simbolo dell'inimicizia tra queste due citt\u00e0.\nAltre versioni del mito dicono che Teseo uccise tutti i Pallantidi compreso il padre.\nI due Pallantidi che hanno un nome (Bute e Clito) furono compagni di viaggio di Cefalo."}
{"id": "1245461", "revid": "44939", "url": "https://it.wikipedia.org/wiki?curid=1245461", "title": "ATP sintasi", "text": ""}
{"id": "1245463", "revid": "729019", "url": "https://it.wikipedia.org/wiki?curid=1245463", "title": "Vickers Viscount", "text": "Il Vickers Viscount (Visconte) \u00e8 stato un aereo di linea costruito dalla ditta inglese Vickers-Armstrongs a partire dai tardi anni quaranta. Fu il primo aereo commerciale a entrare in servizio alimentato da un motore turboelica e divenne uno dei velivoli commerciali di maggior successo nei primi anni del dopoguerra.\nStoria.\nCome molti progetti commerciali inglesi del dopoguerra, il Viscount deve le proprie origini al lavoro del Brabazon Committee: in particolare il progetto della Vickers si aggiudic\u00f2 il contratto di fornitura relativo alla specifica IIB, che richiedeva la realizzazione di velivoli paragonabili al Douglas DC-3, mossi da motori a turboelica (anch'essi in fase di studio).\nLa prima risultanza del lavoro relativo al progetto del Viscount fu il prototipo di un velivolo per 24 passeggeri, definito \"Type 630\", sul quale erano installati quattro motori turboelica Rolls-Royce Dart RDa Mk. 502, in grado di erogare una potenza pari a 990 shp.\nIl prototipo vol\u00f2 per la prima volta il 16 luglio 1948 e, sulla carta, doveva essere seguito da un secondo esemplare identico e da un terzo (definito \"Type 640\") spinto da turboeliche Napier Naiad. Si trattava di un monoplano dalla struttura interamente metallica, ala bassa e piani di coda caratterizzati dal profilo con angolo diedro positivo.\nIl primo prototipo del Viscount venne cos\u00ec consegnato alla British European Airways per l'addestramento dei piloti, tuttavia il velivolo non convinse inizialmente le compagnie aeree e la Vickers rimase senza ordini, soprattutto perch\u00e9 la capacit\u00e0 di trasporto di 24 persone non consentiva la copertura dei costi di realizzazione del volo.\nNel frattempo venne realizzato anche un prototipo (\"Type 663\") motorizzato con due turbogetto Rolls-Royce Tay (una versione del Nene dotata di post-bruciatore); presentato alla Mostra internazionale e esposizione di volo di Farnborough del 1950 non ebbe seguito produttivo, ma venne impiegato prima per lo sviluppo dei comandi per il bombardiere Vickers Valiant e, successivamente (dalla Boulton Paul Aircraft), come velivolo di prova per sistemi di controllo elettronici.\nLa sopraggiunta disponibilit\u00e0 di una versione pi\u00f9 potente dei Dart (Mk. 506, da 1\u00a0400 shp), diede nuova linfa al progetto del Viscount: venne realizzata la nuova versione \"Type 700\", dotata di fusoliera pressurizzata e capacit\u00e0 di trasporto fino a 53 passeggeri: portato in volo il 19 aprile del 1950 incontr\u00f2 subito il favore di numerose compagnie aeree e gli ordinativi non si fecero attendere. Il successo commerciale del Viscount si propag\u00f2 oltreoceano: dapprima in Canada, dove la Trans Canada Airlines ordin\u00f2 15 esemplari, poi negli Stati Uniti dove si registr\u00f2 la consistente richiesta di 60 esemplari avanzata dalla Capital Airlines.\nDegno di nota \u00e8 il fatto che ogni compagnia richiedeva piccole modifiche alla cellula di base e che la Vickers utilizz\u00f2, per ciascuna configurazione finale, una numerazione appositamente definita; le modifiche riguardavano la capacit\u00e0 di trasporto (in termini di passeggeri), la configurazione dell'allestimento interno, le versioni (e la relativa potenza) degli apparati propulsivi.\nCirca questi ultimi, col trascorrere del tempo e grazie agli sviluppi tecnologici, vennero disponibili versioni sempre pi\u00f9 potenti, tanto che alla fine la Vickers decise di realizzare una nuova versione, dotata di fusoliera allungata, capace di trasportare fino a 71 passeggeri e denominata \"Type 800\". In questo caso i motori erano quattro Rolls-Royce Dart Mk 510 capaci di sviluppare una potenza di 1\u00a0600 shp. Nuove versioni dei propulsori condussero alla realizzazione delle versioni \"Type 810\" (con motori da 2\u00a0100 shp) e \"Type 840\" (2\u00a0350 shp), quest'ultima accreditata di una velocit\u00e0 di crociera di 643 km/h.\nInfine, in seguito a sviluppi successivi e aggiornamenti della cellula di base, dal Viscount venne sviluppato il diretto successore Vickers Vanguard.\nCuriosit\u00e0.\nUno dei tre esemplari esistenti del Vickers Viscount si trova nell'Istituto d'Istruzione Superiore Statale (ex I.T.Aer.)Francesco De Pinedo a Roma."}
{"id": "1245467", "revid": "188602", "url": "https://it.wikipedia.org/wiki?curid=1245467", "title": "Musica indiana", "text": ""}
{"id": "1245469", "revid": "80339", "url": "https://it.wikipedia.org/wiki?curid=1245469", "title": "Chandiga", "text": ""}
{"id": "1245473", "revid": "80598", "url": "https://it.wikipedia.org/wiki?curid=1245473", "title": "Apollo (casa discografica)", "text": "La Apollo, \u00e8 stata un'casa discografica italiana attiva dal 1969 fino al 1974.\nStoria.\nL'Apollo fu fondata nel 1969 dal celebre cantante Edoardo Vianello e da sua moglie Wilma Goich con Franco Califano, con l'intenzione di scoprire e lanciare nuovi talenti (oltre che pubblicare i dischi dei due coniugi, incisi come I Vianella). Il nome dell'etichetta fu evidentemente legato a quello della missione spaziale americana che effettu\u00f2 il primo storico sbarco sulla luna avvenuto nel luglio dello stesso anno, come testimonia la stessa etichetta anche visivamente, che riproduce il nostro satellite.\nTra gli artisti che l'Apollo mise sotto contratto, sono da ricordare Amedeo Minghi e i Ricchi e Poveri (che riscossero molto successo al Festival di Sanremo 1970 e 1971); anche Renato Zero fu messo sotto contratto, non arrivando mai all'incisione.\nFranco Califano venne invece contattato come autore, e scrisse alcuni testi per I Vianella come la celebre \"Semo gente de borgata\" e \"Fijo mio\". La distribuzione dell'etichetta era affidata alla RCA Italiana\nVianello apr\u00ec anche uno studio di registrazione, chiamato \"Studio 38\", dove oltre ai dischi dell'Apollo verranno registrati anche molti dischi pubblicati dalla It (come Theorius Campus di Francesco De Gregori e Antonello Venditti e Alice non lo sa di Francesco De Gregori).\nUna curiosit\u00e0: la cantante Daniela Modigliani, che pubblic\u00f2 per l'Apollo due 45 giri nel 1970, era in realt\u00e0 Daniela Goggi, che usava questo pseudonimo per non sfruttare la fama della sorella Loretta.\nDischi pubblicati.\nCriteri di datazione.\nPer la datazione ci siamo basati sull'etichetta del disco, sul vinile o sulla copertina; qualora nessuno di questi elementi ci abbia fornito un riscontro, ci siamo basati sulla numerazione del catalogo. Se esistenti, abbiamo riportato oltre all'anno il mese e il giorno (quest'ultimo dato si trova, a volte, inciso sul vinile); infine, ci siamo basati sul codice della matrice di stampa. Molti dischi della RCA Italiana infatti (praticamente tutti fino alla fine degli anni sessanta) non hanno alcun riferimento alla loro data di pubblicazione. Esiste per\u00f2 un metodo per risalire all'anno di emissione in base al codice della matrice, sempre stampato sull'etichetta.\nRiportiamo di seguito la tabella di conversione codice matrice per i 45 giri della Apollo Records:"}
{"id": "1245482", "revid": "775372", "url": "https://it.wikipedia.org/wiki?curid=1245482", "title": "Igor' Nikolaevi\u010d Smirnov", "text": "Note biografiche.\nIgor' Smirnov \u00e8 nato a Petropavlovsk-Kam\u010datskij, Unione Sovietica (attuale Federazione Russa) durante la seconda guerra mondiale. Figlio di Nikolaj Stepanovi\u010d, impiegato nell'apparato del Partito Comunista Sovietico e di Zinaida Grigor'evna Smirnova, giornalista ed editrice di un giornale. Quando il padre fu promosso ad una posizione pi\u00f9 rilevante nel partito la famiglia si trasfer\u00ec da Petropavlovsk-Kam\u010datskij nella Repubblica Socialista Sovietica Ucraina da poco liberata dall'Armata Rossa. Qui la famiglia condusse una vita agiata grazie ai successi politici del padre che raggiunse la posizione di Segretario generale del comitato del rajon di Golopristanskij.\nNel 1952 per\u00f2 il padre fu arrestato per irregolarit\u00e0 nella distribuzione delle forniture fra le fattorie collettive del rajon. Fu condannato a 15 anni di lavori forzati seguito da un esilio interno di 5 anni. In quanto famiglia di un \"nemico del popolo\" la vita per Zinaida Grigor'evna e i suoi tre figli Vladimir, Oleg e Igor' divenne difficoltosa.\nIn seguito alla morte di Iosif Stalin nel 1953 Nikolaj Stepanovi\u010d fu rilasciato e la famiglia pot\u00e9 riunirsi nella Russia centrale, nei pressi degli Urali dove Nikolaj Stepanovi\u010d diresse una scuola primaria e Zinaida Grigor'evna divenne editore di un giornale locale del Komsomol.\nCarriera professionale.\nNel 1959 Igor' Smirnov inizi\u00f2 a lavorare per la fabbrica metallurgica Zlatoust, poco dopo torn\u00f2 per\u00f2 in Ucraina per collaborare alla costruzione di una centrale idroelettrica nella citt\u00e0 di Nova Kachovka (Oblast' di Cherson).\nSmirnov mostr\u00f2 un grande entusiasmo per lo stile di vita sovietico, proseguiva gli studi nel fine settimana e partecipava attivamente a numerose iniziative sportive e culturali. Nei primi anni sessanta incontr\u00f2 e spos\u00f2 la giovane ingegnere \u017dannetta Nikolaevna Lotnik, prest\u00f2 servizio nell'Armata Rossa dal 1963 al 1966 come secondo tenente. Nel 1963 Smirnov si iscrisse al PCUS e, tornato alla vita civile, lavor\u00f2 come organizzatore di Komsomol (\"komsorg\").\nRientrato dal servizio militare prosegu\u00ec i corsi per corrispondenza iniziati nei primi anni sessanta fino ad ottenere un diploma dall'istituto meccanico Zapori\u017e\u017eja nel 1974 Nel frattempo, dall'officina scal\u00f2 la gerarchia della fabbrica di macchinari Nova Kachovka in cui era impiegato e divenne assistente alla direzione di una delle officine. Dopo il diploma continu\u00f2 ad essere promosso e divenne direttore, assistente al responsabile innovazione e nuove tecnologie della fabbrica e infine assistente alla direzione.\nNon fu nominato direttore quando questa posizione divenne vacante nel 1987 ma gli venne assegnata la direzione del gruppo \u201cElektroma\u0161\u201d nella citt\u00e0 moldava di Tiraspol. Nel breve arco di due anni Smirnov si trov\u00f2 alla guida del governo cittadino come presidente del soviet di Tiraspol.\nPer il suo fare rude e sbrigativo si guadagn\u00f2 l'appellativo di sceriffo.\nDall'anno successivo fu alla guida dell'embrionale (e non riconosciuta) Repubblica Sovietica Socialista di Transnistria dal 2 settembre 1990 sino al 2011, anno in cui venne battuto dallo sfidante politico Evgenij \u0160ev\u010duk."}
{"id": "1245485", "revid": "121837", "url": "https://it.wikipedia.org/wiki?curid=1245485", "title": "Stelle variabili", "text": ""}
{"id": "1245486", "revid": "767487", "url": "https://it.wikipedia.org/wiki?curid=1245486", "title": "S\u00e8m\u00e8-Kpodji", "text": "S\u00e8m\u00e8-Kpodji \u00e8 una citt\u00e0 situata nel dipartimento di Ou\u00e9m\u00e9 nello Stato del Benin con 131.893 abitanti (stima 2006)."}
{"id": "1245487", "revid": "339392", "url": "https://it.wikipedia.org/wiki?curid=1245487", "title": "Repubblica Moldava della Transnistria", "text": ""}
{"id": "1245490", "revid": "767487", "url": "https://it.wikipedia.org/wiki?curid=1245490", "title": "Dangbo", "text": "Dangbo \u00e8 una citt\u00e0 situata nel dipartimento di Ou\u00e9m\u00e9 nello Stato del Benin con 75.604 abitanti (stima 2006)."}
{"id": "1245494", "revid": "486946", "url": "https://it.wikipedia.org/wiki?curid=1245494", "title": "Fabliaux", "text": ""}
{"id": "1245497", "revid": "54811", "url": "https://it.wikipedia.org/wiki?curid=1245497", "title": "Abomey-Calavi", "text": "Abomey-Calavi \u00e8 una citt\u00e0 situata nel dipartimento dell'Atlantico nello Stato del Benin con 376.714 abitanti (stima 2006).\nAmministrazione.\nIl comune \u00e8 formato dai seguenti 9 arrondissement:"}
{"id": "1245502", "revid": "110157", "url": "https://it.wikipedia.org/wiki?curid=1245502", "title": "Petite-\u00cele", "text": "Petite-\u00cele \u00e8 un comune francese di 11.691 abitanti situato nel dipartimento d'oltre mare di R\u00e9union."}
{"id": "1245504", "revid": "339392", "url": "https://it.wikipedia.org/wiki?curid=1245504", "title": "Storia del fascismo", "text": ""}
{"id": "1245517", "revid": "767487", "url": "https://it.wikipedia.org/wiki?curid=1245517", "title": "Allada", "text": "Allada \u00e8 una citt\u00e0 situata nel Dipartimento dell'Atlantico nello Stato del Benin con 112.342 abitanti (stima 2006).\nAmministrazione.\nIl comune \u00e8 formato dai seguenti 12 arrondissement:"}
{"id": "1245520", "revid": "767487", "url": "https://it.wikipedia.org/wiki?curid=1245520", "title": "R Coronae Borealis", "text": "R Coronae Borealis \u00e8 una stella supergigante gialla situata nella costellazione della Corona Boreale, prototipo di una classe di stelle variabili, che varia di numerose magnitudini nel corso di intervalli irregolari. R Coronae Borealis, che normalmente splende ad una magnitudine di 6 (al limite della visibilit\u00e0 ad occhio nudo), in un periodo compreso tra pochi mesi ed alcuni anni diminuisce di luminosit\u00e0, sino alla magnitudine 14; nei mesi seguenti ritorna gradualmente alla sua consueta luminosit\u00e0. Per questo motivo questa classe di variabili \u00e8 detta \"Fade-Out star\" (\"Stella che si affievolisce\") o \"Nova inversa\".\nLa causa di questo strano comportamento andrebbe ricercata in una regolare emissione di carbonio dall'atmosfera stellare. L'improvviso calo della luminosit\u00e0 potrebbe essere causato da una rapida condensazione delle polveri, opache alla luce, che quindi bloccano la radiazione luminosa della stella. Il graduale ritorno alla normale luminosit\u00e0 \u00e8 dovuto alla dispersione delle polveri ad opera della pressione di radiazione. Questa causa \u00e8 stata scoperta dall'astronomo statunitense John Aloysius O'Keefe."}
{"id": "1245522", "revid": "599013", "url": "https://it.wikipedia.org/wiki?curid=1245522", "title": "Ipopituitarismo", "text": "Per ipopituitarismo, in medicina, si intende la diminuzione (ipo) di secrezione di uno o pi\u00f9 degli otto ormoni normalmente prodotti dalla ghiandola pituitaria (chiamata anche ipofisi) che si trova nella base del cervello. Se vi \u00e8 una diminuzione della secrezione di ormoni ipofisari, viene spesso adottato il termine panipopituitarismo.\nI segni e sintomi di ipopituitarismo variano a seconda degli ormoni di cui si ha deficit di produzione e dalla causa sottostante della anormalit\u00e0. La diagnosi di ipopituitarismo viene fatta grazie agli esami del sangue, ma indagini di imaging biomedico si rendono spesso necessari per rilevare la causa di fondo, come ad esempio un tumore della ghiandola pituitaria, e per determinare il trattamento ideale. La maggior parte degli ormoni controllati dall'ipofisi possono essere sostituiti da compresse o iniezioni. L'ipopituitarismo \u00e8 una malattia rara, ma pu\u00f2 essere significativamente sottodiagnosticata nelle persone con precedenti lesioni cerebrali traumatiche. La prima descrizione della condizione \u00e8 stata fatta nel 1914 dal medico tedesco Morris Simmonds.\nStoria.\nL'ipofisi era nota agli antichi, come per Galeno, e diverse teorie erano state proposte circa il suo ruolo nell'organismo. Tuttavia importanti scoperte utili per capire la sua reale funzione non furono fatte fino alla fine del XIX secolo, quando l'acromegalia fu descritta come risultato di tumori ipofisari. La prima descrizione nota di ipopituitarismo \u00e8 stata fatta dal medico patologo tedesco Morris Simmonds. Egli descrisse la condizione in seguito all'autopsia di una donna di 46 anni che aveva accusato una grave febbre puerperale undici anni prima e successivamente amenorrea, debolezza, segni di rapido invecchiamento e anemia. La ghiandola pituitaria appariva molto piccola e in particolare vi era poca sostanza nella parte anteriore e posteriore. L'eponimo di \"sindrome di Simmonds\" viene raramente utilizzato per riferirsi all'ipopituitarismo acquisito, soprattutto quando la cachessia (un quadro generale di cattiva salute generale e malnutrizione) predomina. La maggior parte delle classiche cause di ipopituitarismo sono state descritte nel XX secolo. Nei primi anni del secolo si \u00e8 iniziato ad attribuire a questa condizione precedenti casi di vittime di lesioni della testa.\nFino al 1950, la diagnosi di malattia ipofisaria veniva formulata esclusivamente sulla base delle caratteristiche cliniche e dall'esame visivo del corpo e talvolta con l'ausilio della pneumoencefalografia e della tomografia a raggi X. Nondimeno, il settore della chirurgia ipofisaria si svilupp\u00f2 durante questo periodo. Il fondamentale progresso nella diagnosi, \u00e8 arrivato grazie alla scoperta del metodo del dosaggio radioimmunologico sviluppato da Rosalyn Yalow e Solomon Berson alla fine del 1950. Ci\u00f2 ha permesso la misurazione diretta degli ormoni ipofisari che, per via della loro bassa concentrazione nel sangue, era difficile da misurare. I test di stimolazione sono stati sviluppati nel 1960 e nel 1973. L'imaging dell'ipofisi, e quindi la capacit\u00e0 di identificare eventuali tumori e altre cause strutturali, \u00e8 migliorato decisamente grazie all'introduzione della tomografia computerizzata alla fine del 1970 e della risonanza magnetica nel 1980.\nEpidemiologia.\nVi \u00e8 un solo studio che ha determinato la prevalenza (numero totale di casi in una popolazione) e l'incidenza (numero annuo di nuovi casi) di ipopituitarismo. Questo studio \u00e8 stato condotto nel nord della Spagna e ha fatto ricorso ai registri ospedalieri di una ben definita popolazione. Lo studio ha mostrato che a 45,5 persone su 100.000 era stato diagnosticato l'ipopituitarismo, con 4,2 nuovi casi per anno. Il 61% di questi erano dovute a tumori della ghiandola pituitaria, il 9% ad altri tipi di lesioni e il 19% per altre cause ancora. Nell'11% dei casi non \u00e8 stato possibile identificare nessuna causa.\nRecenti studi hanno dimostrato che le persone con una precedente lesione traumatica cerebrale, con una spontanea emorragia subaracnoidea (un tipo di \"ictus\") o che hanno eseguito la radioterapia alla testa, presentano un rischio maggiore di ipopituitarismo. Dopo un trauma cranico, un quarto degli individui presenta una persistente carenza di ormoni ipofisari. Molte di queste persone possono avere sintomi lievi o non specifici che non sono collegati a patologie a carico dell'ipofisi, ma attribuibili alla loro precedente condizione. \u00c8 quindi possibile che molti casi di ipopituitarismo non vengano diagnosticati e che l'incidenza annuale possa salire al 31 per 100.000 individui ogni anno, se le persone appartenenti a questi gruppi a rischio fossero esaminate.\nSegni e sintomi.\nGli ormoni dell'ipofisi svolgono diverse azioni sull'organismo ed i sintomi dell'ipopituitarismo dipendono pertanto da quale ormone \u00e8 carente. I sintomi possono essere flebili e spesso inizialmente vengono attribuiti ad altre cause. Nella maggior parte dei casi, vi \u00e8 la carenza di tre o pi\u00f9 ormoni. Il problema pi\u00f9 comune \u00e8 l'insufficienza dell'ormone follicolo-stimolante (FSH) e/o dell'ormone luteinizzante (LH) che comporta anomalie degli ormoni sessuali. Il deficit di ormone della crescita \u00e8 pi\u00f9 comune nelle persone con un tumore sottostante, rispetto a quelli che presentano altre cause.\nA volte, vi sono altri sintomi che derivano dalla causa sottostante. Per esempio, se l'ipopituitarismo \u00e8 dovuto ad una crescita di un tumore producente l'ormone, ci possono essere sintomi di acromegalia (ingrossamento delle mani e dei piedi, tratti del viso grossolani) e se il tumore si estende al nervo ottico o al chiasma ottico vi possono essere difetti del campo visivo. Un mal di testa pu\u00f2 anche accompagnare i tumori ipofisari, cos\u00ec come l'apoplessia pituitaria (infarto o emorragia di un tumore ipofisario) e l'ipofisite linfocitaria (infiammazione autoimmune dell'ipofisi). L'apoplessia, oltre al mal di testa improvviso e al rapido peggioramento della capacit\u00e0 visiva, pu\u00f2 anche essere associata con diplopia (visione doppia), risultante dalla compressione dei nervi del seno cavernoso adiacente che controllano i muscoli oculari.\nL'insufficienza ipofisaria porta a molti cambiamenti riscontrabile nella pelle, nei capelli e nelle unghie, a causa della mancanza dell'azione dell'ormone ipofisario in questi siti.\nIpofisi anteriore.\nLa carenza di tutti gli ormoni prodotti dall'ipofisi anteriore \u00e8 pi\u00f9 comune rispetto ad un deficit di un solo ormone.\nIl deficit dell'ormone luteinizzante (LH) e dell'ormone follicolo-stimolante (FSH), insieme denominati gonadotropine, porta a sintomi diversi negli uomini e nelle donne. Le donne manifestano oligomenorrea o amenorrea (rispettivamente infrequenti o assenti periodi mestruali) e la sterilit\u00e0. Gli uomini perdono i peli sulla faccia, sullo scroto e sul tronco cos\u00ec come vanno incontro ad una diminuzione della massa muscolare e ad anemia. Entrambi i sessi possono sperimentare una diminuzione della libido e una perdita della funzionalit\u00e0 sessuale e un aumentato rischio di osteoporosi (fragilit\u00e0 delle ossa). La mancanza di LH/FSH nei bambini \u00e8 associata a ritardo della pubert\u00e0.\nIl deficit dell'ormone della crescita (GH) porta ad una diminuzione della massa muscolare, obesit\u00e0 centrale (aumento del grasso corporeo intorno alla vita) e compromissione dell'attenzione e della memoria. I bambini sperimentano un ritardo nella crescita e statura bassa.\nLa carenza dell'ormone adrenocorticotropo (ACTH) porta a insufficienza surrenalica, ovvero la mancanza di produzione da parte della ghiandola surrenale di glucocorticoidi come il cortisolo. Se il problema \u00e8 cronico, i sintomi comprendono stanchezza, perdita di peso, ritardo di crescita (nei bambini), pubert\u00e0 ritardata (negli adolescenti), ipoglicemia (bassi livelli di zucchero nel sangue), anemia e iponatriemia (bassi livelli di sodio). Se l'esordio \u00e8 improvviso, possono verificarsi collassi, shock e vomito, Il deficit di ACTH \u00e8 molto simile alla malattia di primaria Addison, che \u00e8 caratterizzata da carenza di cortisolo come risultato di un danno diretto alle ghiandole surrenali. Quest'ultima forma, tuttavia, spesso porta ad iperpigmentazione della cute, caratteristica che non verifica nel deficit di ACTH.\nIl deficit dell'ormone tireostimolante (TSH) porta a ipotiroidismo (carenza di produzione di tiroxina (T4) e triiodotironina (T3) nella tiroide). Sintomi tipici sono la stanchezza, l'intolleranza al freddo, stipsi, aumento di peso, perdita di capelli e rallentato del pensiero, cos\u00ec come un ritmo cardiaco rallentato e bassa pressione sanguigna. Nei bambini, l'ipotiroidismo porta ad una crescita ritardata e in forme innate estreme ad una sindrome chiamata cretinismo.\nLa prolattina (PRL) gioca un ruolo importante sulla mammella e livelli particolarmente bassi possono portare all'incapacit\u00e0 di allattare.\nIpofisi posteriore.\nUn deficit dell'ormone antidiuretico (ADH) pu\u00f2 portare allo sviluppo di diabete insipido (una condizione estranea al diabete mellito), ovvero una incapacit\u00e0 di concentrare l'urina e che porta a poliuria (produzione di grandi quantit\u00e0 di urina chiara), disidratazione e per compensazione a sete estrema e ad una costante necessit\u00e0 di bere (polidipsia), nonch\u00e9 a ipernatremia (livelli elevati di sodio nel sangue).\nFisiopatologia.\nLa ghiandola pituitaria (o ipofisi) si trova alla base del cervello, ed \u00e8 intimamente connessa con l'ipotalamo. Si compone di due lobi: la pituitaria posteriore, che \u00e8 costituita da tessuto nervoso ramificazione dell'ipotalamo e dall'ipofisi anteriore, che consiste in epitelio produttore di ormone. L'ipofisi posteriore secerne l'ormone antidiuretico, che regola l'osmolarit\u00e0 del sangue e l'ossitocina, che provoca contrazioni dell'utero durante il parto e influisce sulla mammella.\nL'ipofisi si sviluppa nella terza settimana di embriogenesi da interazioni fra il diencefalo del cervello e la cavit\u00e0 nasale. Le cellule del cervello secernono FGF-8, Wnt5a e BMP-4, mentre la cavit\u00e0 orale BMP-2. Insieme, questi segnali cellulari stimolano un gruppo di cellule dalla cavit\u00e0 orale per formare la tasca di Rathke che diventa indipendente della cavit\u00e0 nasale e si sviluppa in ghiandola ipofisaria anteriore. Questo processo include la soppressione della produzione di una proteina chiamata \"Sonic hedgehog\" dalle cellule della tasca di Rathke. Le cellule poi si differenziano ulteriormente nelle varie cellule che producono gli ormoni ipofisari. Ci\u00f2 richiede particolari fattori di trascrizione che inducono l'espressione di geni particolari.\nAlcuni di questi fattori di trascrizione sono stati trovati per essere carenti in alcune rare forme di deficit di ormoni ipofisari combinati (CPHD) dell'infanzia. Questi sono HESX1, PROP1, POU1F1, LHX3, LHX4, TBX19, SOX2 e SOX3. Ciascun fattore di trascrizione agisce in particolare sui gruppi di cellule. Pertanto, varie mutazioni genetiche sono associate a carenze ormonali. Ad esempio, la mutazione del POU1F1 (nota anche come Pit-1) causa nello specifico carenza dell'ormone della crescita, della prolattina e del TSH. Oltre all'ipofisi, alcuni fattori di trascrizione sono necessari per lo sviluppo di altri organi. Alcune di queste mutazioni sono pertanto associate anche a malformazioni specifiche.\nLa maggior parte degli ormoni dell'ipofisi anteriore fanno ciascuno parte dell\"'asse\" regolata dall'ipotalamo. L'ipotalamo secerne una serie di ormoni che vengono rilasciati, spesso secondo il ritmo circadiano, nei vasi sanguigni per arrivare all'ipofisi anteriore: il sistema portale ipofisario. La maggior parte di questi sono stimolatori (ormone di rilascio della tireotropina, ormone di rilascio della corticotropina, ormone di rilascio delle gonadotropine, ormone di rilascio della somatotropina) a parte la dopamina che sopprime la produzione di prolattina. In risposta al livello dell'ormone di rilascio, l'ipofisi anteriore produce i suoi ormoni (TSH, ACTH, LH, FSH, GH) che a loro volta stimolano le ghiandole ormonali effettrici nel corpo, mentre prolattina (PRL) agisce direttamente sulla ghiandola mammaria. Una volta che le ghiandole producono ormoni effettori sufficienti (tiroxina, cortisolo, estradiolo e testosterone e IGF-1), sia l'ipotalamo che le cellule ipofisarie rilevano l'abbondanza e quindi riducono la loro secrezione.\nA meno che la presenza di un eventuale tumore ipofisario porti alla sovrapproduzione di un ormone in particolare, i sintomi finora descritti riguardano la mancanza degli ormoni. Livelli elevati di un ormone \u00e8 indice di un tumore secernente. L'eccezione a questa regola \u00e8 la prolattina: se un tumore comprime il peduncolo ipofisario, un afflusso di sangue ridotto viene inteso come che le cellule lactotrope, che producono prolattina, non ricevano la dopamina e quindi producano un eccesso di prolattina. Quindi, il lieve innalzamento di prolattina \u00e8 attribuibile alla compressione del peduncolo, livelli molto alti di prolattina, tuttavia, sono indicativi della presenza di un prolattinoma (un tumore secernente prolattina).\nDiagnosi.\nLa diagnosi di ipopituitarismo viene formulata in base agli esami del sangue. Due tipi di analisi del sangue vengono utilizzate per confermare la presenza di un deficit dell'ormone: livelli basali, dove i prelievi ematici - solitamente effettuati al mattino - sono eseguiti senza alcuna forma di stimolazione e prove dinamiche, in cui il sangue viene analizzato dopo l'iniezione di una sostanza stimolante. La misurazione di ACTH e dell'ormone della crescita di solito richiede una prova dinamica, mentre gli altri ormoni (LH/FSH, prolattina, TSH) possono tipicamente essere determinati con l'esame dei livelli basali. Non vi \u00e8 alcuna prova diretta adeguata per l'analisi dell'ADH, tuttavia la carenza di ADH pu\u00f2 essere confermata indirettamente. I livelli di ossitocina non vengono misurati di routine.\nGeneralmente, quando si trova una combinazione di un basso valore di un ormone ipofisario insieme a un valore basso dall'ormone della ghiandola endocrina, ci si trova in un caso indicativo di ipopituitarismo. Occasionalmente, il livello di ormone ipofisario pu\u00f2 essere anche normale ma l'ormone della ghiandola endocrina pu\u00f2 apparire diminuito. In questo caso, l'ipofisi non risponde adeguatamente ai cambiamenti dell'ormone rilasciato dalla ghiandola effettrice e la combinazione dei risultati \u00e8 ancora suggestiva di ipopituitarismo.\nTest basali.\nI livelli di LH/FSH possono essere mascherati da un livello elevato di prolattina e quindi non sono attendibili a meno che i livelli di quest'ultima non siano bassi o normali. Negli uomini, la combinazione di bassi livelli di LH e FSH in combinazione con un basso livello di testosterone conferma la carenza di LH/FSH, mentre un elevato livello di testosterone indicherebbe un problema in un'altra parte dell'organismo (ad esempio, un tumore testosterone secernente). Nelle donne, la diagnosi di deficit di LH/FSH dipende dal fatto che essa sia in menopausa o meno. Prima della menopausa, cicli mestruali anormali insieme a livelli bassi di estradiolo e LH/FSH confermano un problema ipofisario; dopo la menopausa (quando LH/FSH sono normalmente elevati e le ovaie producono meno estradiolo) un valore inappropriatamente basso di LH/FSH \u00e8 sufficiente per identificare il problema. Sono possibili test di stimolazione con GnRH, ma il loro uso non \u00e8 incoraggiato.\nPer il TSH, le misurazioni basali sono in genere sufficienti, cos\u00ec come le misure della tiroxina. Un test di stimolazione con l'ormone di rilascio della tireotropina (TRH) non \u00e8 considerato utile. La prolattina pu\u00f2 essere misurata a livello basale ed \u00e8 necessaria per l'interpretazione dei livelli di LH e FSH per la conferma di ipopituitarismo o per una diagnosi di un tumore secernente prolattina.\nTest di stimolazione.\nSe tutti i test ipofisari sono anormali e i livelli di fattore di crescita insulino-simile 1 (IGF-1) appaiono diminuiti, \u00e8 quasi certo un deficit dell'ormone della crescita. Se questo non \u00e8 il caso l'IGF-1 \u00e8 scarsamente predittivo del deficit di GH e quindi \u00e8 consigliabile un test di stimolazione per mezzo del test di tolleranza insulinica. Questa procedura diagnostica viene eseguita mediante somministrazione di insulina al fine di abbassare la glicemia a un livello inferiore a 2,2\u00a0mmol/l. Quando questo avviene, i livelli dell'ormone della crescita vengono misurati. Se sono bassi, nonostante l'effetto stimolante degli zuccheri nel sangue, il deficit di ormone della crescita \u00e8 confermato. Il test non \u00e8 esente da rischi, soprattutto in coloro che sono soggetti ad attacchi epilettici o che sono noti per cardiopatia. Inoltre provoca gli spiacevoli sintomi dell'ipoglicemia. Test alternativi (come ad esempio il test dell'ormone di rilascio della somatotropina) sono meno utili, anche se un test di stimolazione con arginina pu\u00f2 essere utilizzato per la diagnosi, soprattutto nelle situazioni in cui un test di tolleranza insulinica \u00e8 ritenuto troppo pericoloso. Se il deficit di GH \u00e8 sospettato, e tutti gli altri ormoni ipofisari sono normali, due diversi test di stimolazione sono necessari per la conferma diagnostica.\nSe i livelli di cortisolo al mattino hanno valori superiori ai 500 nmol/l, la carenza di ACTH \u00e8 improbabile, mentre un livello inferiore a 100 \u00e8 indicativo. Livelli tra 100-500 richiedono un test di stimolazione. Anche questo \u00e8 realizzato tramite il test di tolleranza insulinica. Un test di stimolazione simile che utilizzi l'ormone di rilascio della corticotropina (CRH) non \u00e8 abbastanza sensibile ai fini dell'indagine. Se il test di tolleranza insulinica produce un risultato anormale, pu\u00f2 essere eseguito un ulteriore test che misuri la risposta delle ghiandole surrenali all'ACTH sintetico (il test di stimolazione dell'ACTH) per confermare la diagnosi. Il test di stimolazione con metirapone \u00e8 una valida alternativa. Alcuni suggeriscono che un test di stimolazione con ACTH sia sufficiente come indagine di prima linea e che un test di tolleranza insulinica sia necessario solo se il test ACTH fornisce risultati equivoci. Il test di tolleranza insulinica \u00e8 sconsigliato nei bambini. Nessuno dei test per la deficienza di ACTH \u00e8 perfetto e ulteriori test, dopo un periodo di tempo, possono essere necessari se i primi risultati non sono conclusivi.\nSintomi di diabete insipido dovrebbe indurre ad eseguire un test formale test di privazione idrica per valutare l risposta dell'organismo alla disidratazione. Normalmente ci\u00f2 dovrebbe provocare una concentrazione delle urine e l'aumento dell'osmolarit\u00e0 del sangue. Se questi parametri sono invariati, la desmopressina (un analogo dell'ADH) viene somministrato. Se l'urina diventa concentrata e l'osmolarit\u00e0 del sangue scende, vi \u00e8 una perdita di ADH a seguito di una perdita della funzionalit\u00e0 ipofisaria (\"diabete insipido cranico\"). Al contrario, se i reni non rispondono all'ADH non vi sar\u00e0 alcun cambiamento e la causa del problema sar\u00e0 di diversa natura (\"diabete nefrogenico insipido\").\nUlteriori indagini.\nSe uno degli esami descritti in precedenza mostra una carenza di ormoni ipofisari, una risonanza magnetica dell'ipofisi \u00e8 il primo passo per cercare di determinare la causa sottostante. La risonanza magnetica pu\u00f2 mostrare eventuali tumori o delineare altre cause. I tumori pi\u00f9 piccoli di 1\u00a0cm sono indicati come microadenomi, mentre lesioni pi\u00f9 grandi come macroadenomi. La tomografia computerizzata con mezzo di contrasto pu\u00f2 essere utilizzata se la risonanza magnetica non \u00e8 disponibile. Una'esame del campo di vista periferico \u00e8 consigliabile, in quanto potrebbe rivelare delle prove che mostrino la compromissione del nervo ottico da parte di un tumore.\nAltri esami medici che possono aiutare nella diagnosi di ipopituitarismo, soprattutto se tramite risonanza magnetica non si trova un tumore, sono la determinazione dei livelli di ferritina (elevata nei casi di emocromatosi), dell'enzima convertitore dell'angiotensina (ACE), dei livelli degli enzimi dell'angiotensina (spesso elevati nei casi di sarcoidosi) e della gonadotropina corionica umana (spesso elevata nel tumore a cellule germinali). Se si sospetta una causa genetica, test genetici possono essere eseguiti.\nTrattamento.\nTrattamento di ipopituitarismo \u00e8 triplice: \nRimozione della causa di fondo.\nI tumori ipofisari richiedono un trattamento quando sono causa di sintomi specifici, come il mal di testa, difetti del campo visivo o una secrezione ormonale eccessiva. La chirurgia transsfenoidale (rimozione di un tumore grazie ad un intervento attraverso il naso e i seni sfenoidali) pu\u00f2, oltre a risolvere i sintomi correlati al tumore, migliorare la funzionalit\u00e0 ipofisaria anche se la ghiandola spesso viene danneggiata ulteriormente a causa dell'intervento chirurgico. Quando il tumore viene rimosso in seguito a craniotomia (apertura del cranio), il recupero \u00e8 meno probabile, ma talvolta questo \u00e8 l'unico modo adeguato per trattare il tumore. Dopo l'intervento chirurgico, potrebbe essere necessario del tempo affinch\u00e9 i livelli ormonali cambino significativamente. Vengono, quindi, ripetuti i test dei livelli degli ormoni ipofisari dopo 2 o 3 mesi.\nI prolattinomi possono rispondere alla terapia farmacologia di agonisti dopaminergici che imita l'azione della dopamina sulle cellule lactrotrope, solitamente bromocriptina o cabergolina. Questo approccio pu\u00f2 migliorare la secrezione dell'ormone pituitario in pi\u00f9 della met\u00e0 dei casi e ovviare alla necessit\u00e0 di un trattamento supplementare.\nAltre cause specifiche possono essere trattate. Ad esempio, l'emocromatosi viene trattata tramite salasso, una rimozione regolare di un importo fisso di sangue. Ci\u00f2 diminuisce i livelli di ferro nel corpo e migliora la funzionalit\u00e0 degli organi in cui il ferro viene accumulato.\nTerapia ormonale sostitutiva.\nGli ormoni ipofisari possono essere sostituiti indirettamente somministrando i prodotti delle ghiandole effettrici: idrocortisone (cortisolo) per l'insufficienza surrenale, la levotiroxina per l'ipotiroidismo, il testosterone per l'ipogonadismo maschile e l'estradiolo per ipogonadismo femminile (di solito associato ad un progestinico per inibire gli effetti indesiderati sull'utero). L'ormone della crescita \u00e8 disponibile in forma sintetica, ma deve essere somministrato per via parenterale (per iniezione). L'ormone antidiuretico pu\u00f2 essere sostituito con la desmopressina (DDAVP) in compresse o spray nasale. In generale, la dose pi\u00f9 bassa del farmaco sostitutivo \u00e8 utilizzata per ripristinare l'omeostasi e correggere gli squilibri. Dosi eccessive potrebbero causare effetti collaterali o complicanze. Coloro che richiedono l'idrocortisone vengono solitamente consigliati di aumentare la dose durante le situazioni fisicamente stressanti, come gli infortuni, i ricoveri ospedalieri, le cure dentali e quando vi sono momenti in cui la normale dose pu\u00f2 essere inadeguata, mettendo a rischio il paziente di crisi surrenalica.\nUn \"follow up\" da parte di specialisti in endocrinologia \u00e8 generalmente necessario per le persone con ipopituitarismo noto. Oltre ad assicurare il giusto trattamento e alle dosi giuste, questo offre anche la possibilit\u00e0 di affrontare nuovi sintomi e eventuali complicanze del trattamento.\nSituazioni difficili sorgono da carenze dell'asse ipotalamo-ipofisi-gonadi. Le persone (uomini e donne) che soffrono di sterilit\u00e0 o infertilit\u00e0 per via dell'ipopituitarismo, possono essere trattate con iniezioni sottocutanee di FSH, gonadotropina corionica umana, che imita l'azione dell'LH e, occasionalmente, con GnRH.\nComplicanze.\nDiverse carenze ormonali correlate all'ipopituitarismo possono portare a malattie secondarie. Per esempio, il deficit dell'ormone della crescita \u00e8 associato a obesit\u00e0, colesterolo elevato e alla sindrome metabolica. La carenza di estradiolo pu\u00f2 portare a osteoporosi. Se una efficace gestione delle carenze ormonali sottostanti pu\u00f2 ridurre questi rischi, \u00e8 tuttavia spesso necessario trattarli direttamente.\nPrognosi.\nDiversi studi hanno dimostrato che l'ipopituitarismo \u00e8 associato ad un aumentato rischio di malattie cardiovascolari e alcuni di essi hanno rilevato un aumento del rischio di morte dal 50% al 150% rispetto alla popolazione sana. \u00c8 stato difficile stabilire quale sia l'ormone di cui la carenza sia responsabile di questo aumento del rischio; quasi tutti i pazienti studiati presentavano deficit dell'ormone della crescita. Gli studi inoltre non sono stati in grado di determinare se se l'ipopituitarismo stesso provochi l'aumento della mortalit\u00e0 o se una parte del rischio sia attribuibile ai trattamenti, alcuni dei quali (come la supplementazione degli ormoni sessuali), hanno un effetto negativo riconosciuto sulla probabilit\u00e0 di sviluppare patologie cardiovascolari.\nIl pi\u00f9 grande studio realizzato, fino al 2013, ha seguito pi\u00f9 di mille individui per otto anni e ha evidenziato un aumento del rischio dell'87% di morte rispetto alla popolazione normale. I fattori di rischio pi\u00f9 rilevanti sono stati: il sesso femminile, l'assenza di un trattamento per la carenza degli ormoni sessuali, la giovane et\u00e0 al momento della diagnosi e una diagnosi di craniofaringioma. Oltre alle malattie cardiovascolari, questo studio ha anche mostrato un aumento del rischio di morte per malattie polmonari.\nLa qualit\u00e0 della vita degli individui con ipopituitarismo pu\u00f2 essere notevolmente ridotta, anche in coloro che usufruiscono di una terapia medica ottimale. Molti segnalano problemi sia fisici che psicologici. \u00c8 probabile che le terapie di sostituzione ormonale di uso comune ancora non siano in grado di replicare fedelmente i livelli naturali degli ormoni nell'organismo. Le spese per la salute rimangono di circa il doppio superiori a quelli della popolazione sana."}
{"id": "1245525", "revid": "767487", "url": "https://it.wikipedia.org/wiki?curid=1245525", "title": "La Plaine-des-Palmistes", "text": "La Plaine-des-Palmistes \u00e8 un comune francese di 5.150 abitanti situato nel dipartimento d'oltre mare di R\u00e9union."}
{"id": "1245531", "revid": "767487", "url": "https://it.wikipedia.org/wiki?curid=1245531", "title": "Le Port (Riunione)", "text": "Le Port \u00e8 un comune francese di 38.881 abitanti situato nel dipartimento d'oltre mare di R\u00e9union."}
{"id": "1245532", "revid": "1573940", "url": "https://it.wikipedia.org/wiki?curid=1245532", "title": "Dabeiquan", "text": "Il Dabeiquan (\u5927\u60b2\u62f3, pugilato della grande liberazione dalle sofferenze) \u00e8 uno stile di arti marziali cinesi di origine buddista. Esso \u00e8 stato trasmesso a Pechino dal monaco buddista Qiyun (\u5947\u4e91, il cui nome da laico era Shi Zhenggang \u53f2\u6b63\u7eb2). Leggende ne tracciano l'origine all'epoca della dinastia Tang. Proverrebbe da Shaolin con notevoli caratteristiche che lo avvicinano agli stili interni: tranquillit\u00e0 durante il movimento, impiego dell'intenzione e non della forza, concatenamento lento e fluido dei movimenti, con una costante ricerca dell'equilibrio. Si pratica recitando continuamente il sutra \u201c\"qianshou qianyan Guanyin guangda yuanman wu'ai dabei xin tuo luo nijing\"\u201d (\u5343\u624b\u5343\u773c\u89c2\u97f3\u5e7f\u5927\u56ed\u6ee1\u65e0\u788d\u5927\u60b2\u5fc3\u9640\u7f57\u5c3c\u7ecf), sutra che viene abbreviato in \u201cDabeizhou\u201d (\u5927\u60b2\u5492). \nSu questo pugilato esiste il libro \u201cDabei tuoluoni quan tushuo \u5927\u60b2\u9640\u7f57\u5c3c\u62f3\u56fe\u8bf4\u201d\nQiyun insegn\u00f2 il Dabeiquan negli anni trenta presso il parco Zhongshan gongyuan (\u4e2d\u5c71\u516c\u56ed), a Li Yumin (\u674e\u7389\u6c11), Xu Fengjun (\u5f90\u98ce\u4fca), Li Daozhong (\u674e\u9053\u4e2d), Qiao Xiuchuan (\u4e54\u79c0\u5ddd).\nSequenze.\nLe sequenze del Dabeiquan si dividono in 7 \"Duan\" (sezioni).\nIl \"Taolu\" principale si compone di 63 \"shi\" (figure). Esistono oggi una nuova versione 21 \"shi\", una versione da competizione 42 \"shi\", e due \"Taolu\" arrangiati in 84 e 128 \"shi\". Inoltre c'\u00e8 il Dabeigong (\u5927\u60b2\u529f) ed una forma di spada Dabeijian (\u5927\u60b2\u5251), ecc. Una Chanmenjian (Spada della Scuola Chan) secondo il libro \"Dabeiquan\" appartiene al quarto \"Duan\"."}
{"id": "1245534", "revid": "834", "url": "https://it.wikipedia.org/wiki?curid=1245534", "title": "Kpomass\u00e8", "text": "Kpomass\u00e8 \u00e8 una citt\u00e0 situata nel dipartimento dell'Atlantico nello Stato del Benin con 70.010 abitanti (stima 2006).\nAmministrazione.\nIl comune \u00e8 formato dai seguenti 9 arrondissement:"}
{"id": "1245537", "revid": "767487", "url": "https://it.wikipedia.org/wiki?curid=1245537", "title": "Bad Zell", "text": "Bad Zell \u00e8 un comune austriaco di 2 867 abitanti nel distretto di Freistadt, in Alta Austria; ha lo status di comune mercato (\"Marktgemeinde\")."}
{"id": "1245538", "revid": "124317815", "url": "https://it.wikipedia.org/wiki?curid=1245538", "title": "Ciro Esposito", "text": "Biografia.\nSi appassiona al teatro, seguendo le rappresentazioni teatrali della compagnia amatoriale dei genitori e poi partecipandovi attivamente dall'et\u00e0 di 6 anni, recitando in alcune delle pi\u00f9 importanti commedie di Eduardo Scarpetta e di Eduardo De Filippo. Nel 1992 debutta sul grande schermo con il film \"Io speriamo che me la cavo\", regia di Lina Wertm\u00fcller, in cui interpreta il ruolo di Raffaele Aiello, bambino ribelle che vive la propria infanzia in un ambiente familiare difficile. Successivamente, oltre che per il cinema, lavora soprattutto in televisione in numerose miniserie e serie di successo. Nel 1994 partecipa al film documentario Sarah Sar\u00e0 (titolo originale Sarahsar\u00e0) in cui interpreta la parte di un bambino di nome Ciro. Dopo il debutto nella miniserie TV \"Amico mio\", \u00e8 nel cast, tra l'altro, di: \"Uno di noi\", \"Un prete tra noi\", \"Lui e lei\", \"Casa famiglia\", \"La squadra\", \"Orgoglio\", \"Il Grande Torino\" e \"L'inchiesta\".\nNel 2006 e 2007 \u00e8 tra i protagonisti della versione estiva della soap opera di Rai 3, \"Un posto al sole\". Nel 2008 torna sul piccolo schermo con la serie TV \"La nuova squadra\" ed \u00e8 il protagonista de \"Le ali\", regia di Andrea Porporati, film TV dedicato alla storia di Gianfranco Paglia, sottotenente della Folgore, in missione in Somalia che nel 1993, durante un'imboscata, ha perso l'uso delle gambe. Nel 2010 \u00e8 co-protagonista del film per la televisione \"Mannaggia alla miseria\", diretto da Lina Wertm\u00fcller, con Gabriella Pession e Sergio Assisi. Nel 2018 \u00e8 il presidente di giuria del Concorso Nazionale Junior Spettacolo 2018 di Stefano Madonna. Dal 2019 insegna recitazione cinematografica presso la scuola di formazione e produzione cinematografica CinemaFiction, a Napoli."}
{"id": "1245539", "revid": "339392", "url": "https://it.wikipedia.org/wiki?curid=1245539", "title": "Editore Laterza", "text": ""}
{"id": "1245540", "revid": "767487", "url": "https://it.wikipedia.org/wiki?curid=1245540", "title": "S\u00f4-Ava", "text": "S\u00f4-Ava \u00e8 una citt\u00e0 situata nel dipartimento dell'Atlantico nello Stato del Benin con 93.424 abitanti (stima 2006).\nAmministrazione.\nIl comune \u00e8 formato dai seguenti 7 arrondissement:"}
{"id": "1245541", "revid": "110157", "url": "https://it.wikipedia.org/wiki?curid=1245541", "title": "La Possession", "text": "La Possession \u00e8 un comune francese di 30.594 abitanti situato nel dipartimento d'oltre mare di R\u00e9union."}
{"id": "1245542", "revid": "56818", "url": "https://it.wikipedia.org/wiki?curid=1245542", "title": "Pallade (titano)", "text": ""}
{"id": "1245543", "revid": "110157", "url": "https://it.wikipedia.org/wiki?curid=1245543", "title": "Gr\u00fcnbach (Austria)", "text": "Gr\u00fcnbach \u00e8 un comune austriaco di 1 887 abitanti nel distretto di Freistadt, in Alta Austria."}
{"id": "1245544", "revid": "767487", "url": "https://it.wikipedia.org/wiki?curid=1245544", "title": "Toffo", "text": "Toffo \u00e8 una citt\u00e0 situata nel dipartimento dell'Atlantico nello Stato del Benin con 91.459 abitanti (stima 2006).\nAmministrazione.\nIl comune \u00e8 formato dai seguenti 10 arrondissement:"}
{"id": "1245545", "revid": "287204", "url": "https://it.wikipedia.org/wiki?curid=1245545", "title": "Incidenza", "text": ""}
{"id": "1245547", "revid": "122106811", "url": "https://it.wikipedia.org/wiki?curid=1245547", "title": "Saint-Andr\u00e9 (Riunione)", "text": "Saint-Andr\u00e9 \u00e8 un comune francese di 53.303 abitanti nel dipartimento d'oltre mare della R\u00e9union."}
{"id": "1245548", "revid": "110157", "url": "https://it.wikipedia.org/wiki?curid=1245548", "title": "Gutau", "text": "Gutau \u00e8 un comune austriaco di 2 719 abitanti nel distretto di Freistadt, in Alta Austria; ha lo status di comune mercato (\"Marktgemeinde\").\nStoria.\nLa prima volta che ne viene attestato il nome \u00e8 nel 1122. Durante le guerre napoleoniche fu occupata pi\u00f9 volte. Dal 1945 al 1955 la zona \u00e8 stata occupata dai sovietici."}
{"id": "1245550", "revid": "767487", "url": "https://it.wikipedia.org/wiki?curid=1245550", "title": "Tori-Bossito", "text": "Tori-Bossito \u00e8 una citt\u00e0 situata nel dipartimento dell'Atlantico nello Stato del Benin con 54.558 abitanti (stima 2006).\nAmministrazione.\nIl comune \u00e8 formato dai seguenti 6 arrondissement:"}
{"id": "1245551", "revid": "767487", "url": "https://it.wikipedia.org/wiki?curid=1245551", "title": "Hagenberg im M\u00fchlkreis", "text": "Hagenberg im M\u00fchlkreis \u00e8 un comune austriaco di 2 727 abitanti nel distretto di Freistadt, in Alta Austria; ha lo status di comune mercato (\"Marktgemeinde\")."}
{"id": "1245552", "revid": "75421", "url": "https://it.wikipedia.org/wiki?curid=1245552", "title": "Atom and his Package", "text": ""}
{"id": "1245553", "revid": "767487", "url": "https://it.wikipedia.org/wiki?curid=1245553", "title": "Z\u00e8", "text": "Z\u00e8 \u00e8 una citt\u00e0 situata nel dipartimento dell'Atlantico nello Stato del Benin con 89.130 abitanti (stima 2006).\nAmministrazione.\nIl comune \u00e8 formato dai seguenti 11 arrondissement:"}
{"id": "1245555", "revid": "110157", "url": "https://it.wikipedia.org/wiki?curid=1245555", "title": "Hirschbach im M\u00fchlkreis", "text": "Hirschbach im M\u00fchlkreis \u00e8 un comune austriaco di 1 149 abitanti nel distretto di Freistadt, in Alta Austria."}
{"id": "1245559", "revid": "118807262", "url": "https://it.wikipedia.org/wiki?curid=1245559", "title": "Saint-Joseph (Riunione)", "text": "Saint-Joseph \u00e8 un comune francese di 36.321 abitanti nel dipartimento d'oltre mare della R\u00e9union e inoltre viene considerato il punto estremo pi\u00f9 a sud dell'Unione europea"}
{"id": "1245560", "revid": "114190214", "url": "https://it.wikipedia.org/wiki?curid=1245560", "title": "Bruto (Disney)", "text": "Bruto, soprannominato Gancetto, \u00e8 un personaggio immaginario dei fumetti della Disney creato da Romano Scarpa nel dicembre 1975 nella storia \"Topolino e il rampollo di Gancio\" (pubblicata su \"Topolino N.1048\"). \u00c8 apparso come protagonista o comprimario in decine di storie a fumetti realizzate in vari paesi del mondo.\nCaratteristiche del personaggio.\n\u00c8 un merlo indiano (in originale \"mynah bird\"), anche se spesso viene indicato come un corvo antropomorfo, ed \u00e8 il figlio adottivo di Gancio il Dritto (che infatti lo chiama \"figlioccio\"), da cui il soprannome \"Gancetto\". In \"Topolino e il rampollo di Gancio\" Gancio racconta di averlo trovato quando militava nella Legione straniera; un predone catturato dai legionari rivela a Gancio che il proprio figlio \u00e8 rimasto solo nel loro nascondiglio tra le rovine romane, e lo prega di lasciare che egli vada a recuperarlo; Gancio lo libera, ma il predone ne approfitta per fuggire. Il piccolo tra le rovine per\u00f2 c'\u00e8 davvero, per quanto non sia figlio del bandito, e Gancio decide di adottarlo, venendo per questo motivo espulso dalla Legione.\nCome il suo \"padrino\", Bruto pu\u00f2 usare gli arti anteriori sia come mani sia come ali per volare. Indossa solitamente un cappellino da giocatore di baseball, simile a quelli di Qui, Quo, Qua. Spesso Gancio affida il figlio a Topolino senza preavviso, perch\u00e9 deve partire per qualche pericolosa missione; Bruto affianca cos\u00ec, Topolino nelle sue avventure e lo aiuta a risolvere numerosi misteri, soprattutto nelle storie di Romano Scarpa come \"Topolino e il Pippo-lupo\" (1977), \"Topolino e l'enigma di Brigaboom\" (1989), \"Topolino e la banda dello sternuto\" (1990) e \"Topolino e gli uomini-vespa\" (1991); \u00e8 stato poi ripreso, come spalla di Topolino, da Casty in grandi storie come \"Topolino e il mistero pop\" (2004), in cui Bruto risulta essere un fan sfegatato della musica pop, o \"Topolino e la minaccia piccolina\" (2017).\nBruto ha fatto la sua prima e unica apparizione nei cartoni animati all\u2019interno della \"Camminata Disney\", sigla animata realizzata da Romano Scarpa nel 1982 per il programma \"Topolino show\"."}
{"id": "1245562", "revid": "713168", "url": "https://it.wikipedia.org/wiki?curid=1245562", "title": "Ouidah", "text": "Ouidah \u00e8 una citt\u00e0 situata nel dipartimento dell'Atlantico nello Stato del Benin.\nStoria.\nLa citt\u00e0, fondata secondo la tradizione da Kpase intorno al 1550 divenne un importante centro commerciale nei decenni successivi. La citt\u00e0 era uno dei pi\u00f9 importanti snodi del commercio triangolare: si stima che 10-15.000 schiavi vi transitassero annualmente tra la fine del XVII secolo e gli inizi del XVIII secolo. Le principali potenze europee erano presenti nell'area, avendovi costruito varie strutture civili e fortificazioni militari. Ouidah, in quanto parte del regno di Whydah (avente capitale la vicina Savi) venne governata da una dinastia locale fino al 1727. In quell'anno l'ultimo re di Whydah Haffon venne sconfitto e catturato dal re del Dahomey Agaja.\nForte di S\u00e3o Jo\u00e3o Baptista de Ajud\u00e1.\nIl forte di S\u00e3o Jo\u00e3o Baptista de Ajud\u00e1 \u00e8 una piccola fortezza costruita dai Portoghesi nella citt\u00e0 di Ouidah, sulla costa del Benin.\nIl forte, costruito su un terreno ceduto al Portogallo dal re del Dahomey, rimase portoghese dal 1721 al 1961.\nNel 1680 il governatore di S\u00e3o Tom\u00e9 e Pr\u00edncipe fu autorizzato ad erigere un forte. Dopo essere stato abbandonato per vari anni venne riedificato nel 1721 e chiamato S\u00e3o Jo\u00e3o Baptista de Ajud\u00e1.\nIl forte svolse un ruolo importante nell'ambito del commercio di schiavi portoghese.\nCon l'abolizione della schiavit\u00f9 nel 1807 il forte perse gradualmente di importanza. Sebbene il Portogallo ne rivendicasse sempre il possesso, l'effettiva occupazione ed amministrazione sub\u00ec varie interruzioni. Il forte fu rioccupato stabilmente dal Portogallo nel 1865 nell'ambito del breve tentativo portoghese di stabilire un protettorato sul regno del Dahomey.\nDopo la conquista francese del Dahomey (1891-1894), il possedimento si ridusse al solo territorio all'interno delle mura.\nFino alla sua annessione al Dahomey nel 1961 S\u00e3o Jo\u00e3o Baptista de Ajud\u00e1 fu probabilmente la pi\u00f9 piccola entit\u00e0 territoriale separata del mondo moderno.\nL'annessione venne riconosciuta dal Portogallo solo nel 1975.\nRestaurato con finanziamenti portoghesi il forte ospita attualmente un museo.\nAmministrazione.\nIl comune \u00e8 formato dai seguenti 10 arrondissement:"}
{"id": "1245564", "revid": "110157", "url": "https://it.wikipedia.org/wiki?curid=1245564", "title": "Kaltenberg", "text": "Kaltenberg \u00e8 un comune austriaco di 630 abitanti nel distretto di Freistadt, in Alta Austria."}
{"id": "1245565", "revid": "110157", "url": "https://it.wikipedia.org/wiki?curid=1245565", "title": "Kefermarkt", "text": "Kefermarkt \u00e8 un comune austriaco di 2 082 abitanti nel distretto di Freistadt, in Alta Austria; ha lo status di comune mercato (\"Marktgemeinde\")."}
{"id": "1245568", "revid": "110157", "url": "https://it.wikipedia.org/wiki?curid=1245568", "title": "K\u00f6nigswiesen", "text": "K\u00f6nigswiesen \u00e8 un comune austriaco di 3 190 abitanti nel distretto di Freistadt, in Alta Austria; ha lo status di comune mercato (\"Marktgemeinde\")."}
{"id": "1245569", "revid": "110157", "url": "https://it.wikipedia.org/wiki?curid=1245569", "title": "Lasberg", "text": "Lasberg \u00e8 un comune austriaco di 2 760 abitanti nel distretto di Freistadt, in Alta Austria; ha lo status di comune mercato (\"Marktgemeinde\")."}
{"id": "1245572", "revid": "110157", "url": "https://it.wikipedia.org/wiki?curid=1245572", "title": "Leopoldschlag", "text": "Leopoldschlag \u00e8 un comune austriaco di abitanti nel distretto di Freistadt, in Alta Austria; ha lo status di comune mercato (\"Marktgemeinde\").\n\u00c8 situato nella parte settentrionale del distretto d'appartenenza; la frazione di Wullowitz si trova sulla frontiera con la Repubblica Ceca, con il comune di Doln\u00ed Dvo\u0159i\u0161t\u011b. Le frazioni che compongono il comune sono Dorf Leopoldschlag, Edlbruck, Eisenhut, Hammern, Hiltschen, Leitmannsdorf, Mardetschlag, Markt Leopoldschlag, Pramh\u00f6f, Stiegersdorf, Wullowitz; i comuni catastali sono Hiltschen e Leopoldschlag."}
{"id": "1245573", "revid": "767487", "url": "https://it.wikipedia.org/wiki?curid=1245573", "title": "Athi\u00e9m\u00e9", "text": "Athi\u00e9m\u00e9 \u00e8 una citt\u00e0 situata nel dipartimento di Mono nello Stato del Benin con 44.195 abitanti (stima 2006)."}
{"id": "1245574", "revid": "124123", "url": "https://it.wikipedia.org/wiki?curid=1245574", "title": "Eugenio Gestri", "text": "Professionista tra il 1930 ed il 1936.\nCarriera.\nCorse per la Legnano e la Bianchi. Da dilettante partecip\u00f2 ai mondiali del 1929 e del 1930, classificandosi rispettivamente all'undicesimo ed al secondo posto.\nPassato professionista, vinse nella sua prima stagione la Coppa Bernocchi e la Roma-Tagliacozzo-Roma. Nel 1931 vinse la tappa di Nizza al Tour de France e la Predappio-Roma, oltre a concludere il Giro d'Italia al decimo posto. Nel 1934 vinse il Giro delle due province a Messina. Partecip\u00f2 complessivamente a sette edizioni del Giro d'Italia, dal 1930 al 1936, ed a cinque edizioni del Tour de France, dal 1931 al 1935."}
{"id": "1245576", "revid": "767487", "url": "https://it.wikipedia.org/wiki?curid=1245576", "title": "Liebenau (Austria)", "text": "Liebenau \u00e8 un comune austriaco di 2 082 abitanti nel distretto di Freistadt, in Alta Austria; ha lo status di comune mercato (\"Marktgemeinde\")."}
{"id": "1245577", "revid": "110157", "url": "https://it.wikipedia.org/wiki?curid=1245577", "title": "Neumarkt im M\u00fchlkreis", "text": "Neumarkt im M\u00fchlkreis \u00e8 un comune austriaco di 3 145 abitanti nel distretto di Freistadt, in Alta Austria; ha lo status di comune mercato (\"Marktgemeinde\")."}
{"id": "1245578", "revid": "287204", "url": "https://it.wikipedia.org/wiki?curid=1245578", "title": "Bopa", "text": "Bopa \u00e8 una citt\u00e0 situata nel dipartimento di Mono nello Stato del Benin con 78.655 abitanti (stima 2006)."}
{"id": "1245580", "revid": "110157", "url": "https://it.wikipedia.org/wiki?curid=1245580", "title": "Pierbach", "text": "Pierbach \u00e8 un comune austriaco di 1 000 abitanti nel distretto di Freistadt, in Alta Austria."}
{"id": "1245581", "revid": "287204", "url": "https://it.wikipedia.org/wiki?curid=1245581", "title": "Com\u00e8", "text": "Com\u00e8 \u00e8 una citt\u00e0 situata nel dipartimento di Mono nello Stato del Benin con 65.369 abitanti (stima 2006)."}
{"id": "1245582", "revid": "110157", "url": "https://it.wikipedia.org/wiki?curid=1245582", "title": "Pregarten", "text": "Pregarten \u00e8 un comune austriaco di 5 234 abitanti nel distretto di Freistadt, in Alta Austria; ha lo status di citt\u00e0 (\"Stadt\")."}
{"id": "1245584", "revid": "287204", "url": "https://it.wikipedia.org/wiki?curid=1245584", "title": "Grand-Popo", "text": "Grand-Popo \u00e8 una citt\u00e0 situata nel dipartimento di Mono nello Stato del Benin con 45.146 abitanti (stima 2006)."}
{"id": "1245585", "revid": "110157", "url": "https://it.wikipedia.org/wiki?curid=1245585", "title": "Rainbach im M\u00fchlkreis", "text": "Rainbach im M\u00fchlkreis \u00e8 un comune austriaco di 2 948 abitanti nel distretto di Freistadt, in Alta Austria; ha lo status di comune mercato (\"Marktgemeinde\")."}
{"id": "1245587", "revid": "1305772", "url": "https://it.wikipedia.org/wiki?curid=1245587", "title": "Delahaye 135", "text": "La 135 era un'autovettura di lusso prodotta dal 1935 al 1954 dalla Casa automobilistica francese Delahaye.\nProfilo.\nLa 135 \u00e8 senza alcun dubbio la pi\u00f9 famosa tra le Delahaye, quella che nello stesso tempo fece raggiungere alla Casa madre sia l'apice della fama per le sue vetture lussuose, sia l'apice del successo per i numerosi successi agonistici riportati proprio da tale modello.\nFu anche il modello pi\u00f9 longevo, in quanto fu prodotto fino alla chiusura della Casa francese, avvenuta nel 1954.\nLa 135 (o Type 135) fu introdotta nel 1935 come sostituta della Type 138, della quale riprende il propulsore da 3.2 litri.\nNel corso della sua produzione fu realizzata in diverse carrozzerie, una pi\u00f9 affascinante dell'altra, specialmente quelle realizzate nei tardi anni trenta grazie all'estro di carrozzieri come Saoutchik, Figoni et Falaschi e Portout.\nNonostante le sue dimensioni non fossero abbondanti, la 135 montava soluzioni tipiche di un'auto di lusso, come il grosso motore da 3.2 litri, passato poi a 3.6. e la dotazione ricca.\nLe prime Delahaye 135 montavano infatti un motore a 6 cilindri da 3227 cm\u00b3, lo stesso gi\u00e0 montato a suo tempo sulla Type 138, ma opportunamente rivisto in maniera tale da arrivare ad erogare una potenza massima di 95 CV a 3600 giri/min. \nNello stesso anno del lancio della 135, la Delahaye rilev\u00f2 la Delage, la quale, forte di una consolidata reputazione nel campo delle competizioni, offr\u00ec alla Delahaye stessa l'opportunit\u00e0 di ritentare dopo decenni l'avventura sportiva. Fu cos\u00ec che gi\u00e0 entro quello stesso 1935, la Delahaye riusc\u00ec ad introdurre una versione roadster della 135, denominata 135 Coupe des Alpes (Coppa delle Alpi), pi\u00f9 leggera ed agile. Nel 1936 la 135 ricevette un nuovo propulsore da 3557\u00a0cm\u00b3 disponibile in due livelli di potenza massima, 100 e 120 CV, rispettivamente a 4000 e a 4200 giri/min. La distribuzione era a valvole in testa, con aste e bilancieri.\nI successi sportivi non tardarono ad arrivare e divennero entro breve numerosi. Tra i pi\u00f9 significativi vi furono il Gran Premio della Francia del 1936, il Rally di Montecarlo del 1937 e la 24 Ore di Le Mans del 1938.\nProprio nel 1938, fu introdotta la seconda serie della 135, denominata 135 M, dove la lettera M sta per modificata. La modifica pi\u00f9 significativa stava sotto il cofano: le versioni di punta furono infatti dotate di tre carburatori invece di uno, il tutto a vantaggio della potenza, in maniera da avere una base meccanica maggiormente predisposta per le competizioni. Il motore era lo stesso 3.6 litri della serie precedente, ma in quattro livelli di potenza: 90, 105, 110 e 135 CV. Ovviamente la 135 riscosse un enorme successo anche al di fuori delle competizioni. La vettura piacque ed ancor pi\u00f9 se venivano tenuti presenti i successi sportivi.\nEd anche la 135 M collezion\u00f2 diversi successi tra cui quello a Brooklands, sempre nel 1939, contro avversarie quotatissime, come l'Alfa Romeo 8C 2900.\nIl 1938 vide anche l'introduzione di una versione ancor pi\u00f9 spinta della 135, denominata 135 MS, nella quale il gi\u00e0 noto 3.6 litri arrivava ad erogare 145 CV di potenza massima.\nSuperata non senza difficolt\u00e0 la Seconda guerra mondiale, la Delahaye era a corto di risorse e dovette commercializzare nuovamente la 135 in attesa di ristabilirsi economicamente. Ma ci\u00f2 non avvenne e la Casa si trov\u00f2 sempre pi\u00f9 in pessime condizioni. \nNel 1951 tutte le 135 ad eccezione della 135 MS furono tolte di produzione, a favore della Delahaye 235, una vettura aerodinamica, derivata strettamente dalla 135, ma pi\u00f9 al passo con i tempi nello stile. Nello stesso anno, la Delahaye vinse l'ultimo Rally di Montecarlo, ma le glorie sportive non bastarono pi\u00f9 ad assicurarsi una clientela anch'essa provata dal conflitto.\nNel 1954 anche la MS fu tolta di produzione, assieme alla 235 e all'intera produzione Delahaye."}
{"id": "1245588", "revid": "76963", "url": "https://it.wikipedia.org/wiki?curid=1245588", "title": "Giorgio Martinuzzi", "text": "Biografia.\nNacque in Dalmazia, da un nobile dalmata e una patrizia veneziana della famiglia dei Martinuzzi. In giovane et\u00e0 pass\u00f2 alla corte ungherese di Giovanni Corvino ove conobbe Giovanni Z\u00e1polya sotto il quale prest\u00f2 servizio come soldato per alcuni anni. Quando aveva 28 anni, abbandon\u00f2 la vita militare ed abbracci\u00f2 la carriera ecclesiastica entrando come monaco nell'ordine dei Paolini.\nLa sua carriera come uomo di stato inizia nel 1527 quando il suo vecchio padrone, Giovanni Z\u00e1polya, nel frattempo nominato re d'Ungheria (1526), \u00e8 costretto alla fuga dal suo antagonista al trono, Ferdinando I.\nZ\u00e1polya affida a Martinuzzi una missione diplomatica presso Ferdinando I, che grazie al tatto ed alla diplomazia di Martinuzzi ha successo consentendo a Z\u00e1polya di rientrare a Buda (1529). D'ora in avanti Martinuzzi sar\u00e0 il tesoriere e consigliere privato di Giovanni Z\u00e1polya. Nel 1534 il re d'Ungheria lo nomina vescovo di Gran Varadino, ma il papa non gli accord\u00f2 la bolla di nomina per cinque anni, durante i quali amministr\u00f2 la diocesi per mezzo di vescovi ausiliari. Intanto nel 1536 venne nominato vescovo di Csan\u00e1d.\nEbbe un ruolo di fondamentale importanza nelle trattative con l'Austria e gli Ottomani che portarono nel 1538 alla firma del Trattato di Gran Varadino che pose fine di fatto alla disputa fra i due sovrani per il trono d'Ungheria.\nIl 30 maggio 1539 ottenne la bolla di nomina e fu trasferito alla diocesi di Gran Varadino.\nAlla morte di Giovanni Z\u00e1polya (1540) fu nominato tutore del figlio Giovanni Sigismondo, designato dal padre suo erede al trono, nonch\u00e9 reggente d'Ungheria.\nPer salvaguardare i diritti di Giovanni Sigismondo, ignora le clausole del trattato di Gran Varadino e si attira le ire di Ferdinando I che nel 1541 invade l'Ungheria con un esercito. Per contrastare Ferdinando I, Martinuzzi cerca l'appoggio dei Turchi ed il 28 agosto 1541, si reca a rendere omaggio al sultano Solimano il Magnifico. I Turchi lo ricevono, ma durante la sua assenza, mentre il giovane re si trova nell'accampamento turco, essi conquistano Buda. Il Martinuzzi si rende quindi conto che deve raggiungere un accordo sia con l'Austria che con i Turchi. L'accordo viene raggiunto il 29 dicembre 1541 con il trattato di Gyula, con il quale l'Ungheria occidentale viene ceduta definitivamente a Ferdinando I, mentre la Transilvania \u00e8 assegnata a Giovanni Sigismondo come principato indipendente sotto la sovranit\u00e0 turca. Il principato includeva, oltre alla Transilvania propriamente detta, molte contee ungheresi da entrambe le sponde del Tibisco e la citt\u00e0 di Ko\u0161ice. Con questa politica il Martinuzzi cercava di conservare la Transilvania intatta coltivando rapporti amichevoli con l'Austria senza offendere gli Ottomani. Era una politica difficile, ma che per un certo tempo gli riusc\u00ec brillantemente.\nNel 1545, approfittando della crescente impopolarit\u00e0 di Ferdinando I, dovuta alla sua incapacit\u00e0 di difendere l'Ungheria contro i Turchi, Martinuzzi tent\u00f2 di unificare l'Ungheria austriaca e la Transilvania sotto Giovanni Sigismondo come re nazionale. Quando il suo tentativo non riusc\u00ec punt\u00f2 definitivamente ad un'alleanza con Ferdinando I con il quale sigl\u00f2 nel 1549 il trattato di Ny\u00edrb\u00e1tor.\nLa regina Isabella, che odiava Martinuzzi e costantemente lo aveva osteggiato, cerc\u00f2 di fomentargli contro il Sultano. Fu quindi organizzata una coalizione contro di lui (nel 1550) formata dalla regina, i nobili di Moldavia e Valacchia ed i Turchi. Martinuzzi reagisce prontamente e brillantemente, rinchiude la regina ad Alba Iulia, porta i nobili fuori dalla Transilvania, sconfigge i Turchi in battaglia a Deva, e infine costringe Isabella ad accettare una composizione con l'Austria molto vantaggiosa per la sua famiglia e per la Transilvania. Queste decisioni saranno poi ratificate dalla dieta di Cluj Napoca nell'agosto 1551. Martinuzzi mantiene il titolo di voivoda della Transilvania e viene nominato arcivescovo di Strigonio.\nIl 12 ottobre 1551 papa Giulio III lo nomina cardinale, concedendogli il permesso di vestire l'abito del suo ordine anzich\u00e9 la porpora cardinalizia.\nNei mesi successivi, tuttavia, l'incapacit\u00e0 di Ferdinando I di difendere l'Ungheria contro i turchi, come promesso, costringe Martinuzzi a riprendere il pagamento dei tributi alla Porta. Tuttavia i turchi non si fidano pi\u00f9 di un diplomatico di cui non capiscono il comportamento e quindi attaccano e conquistano Cenad ed altri villaggi. Martinuzzi, insieme con i generali imperiali Castaldo e Pallavicini, uniscono le loro forze contro il nemico comune; ma quando Martinuzzi tenta una mediazione fra i turchi e gli ungheresi, Castaldo la interpreta come un tradimento che riferisce all'imperatore Ferdinando I chiedendogli il permesso di ucciderlo. Allo scopo viene ingaggiato il segretario di Martinuzzi, Marco Aurelio Ferrari, che accoltella il suo padrone alle spalle nel castello di Alvinc mentre stava leggendo una lettera, il 16 dicembre 1551. Martinuzzi, nonostante i suoi sessantanove anni, si difende, ma alla fine viene ucciso con la collaborazione del Pallavicini e di altri soldati.\nFerdinando I si addossa la responsabilit\u00e0 dell'omicidio e trasmette a papa Giulio III un voluminoso incartamento contenente le prove del tradimento di Martinuzzi. Il Papa, che in un primo tempo aveva scomunicato Ferdinando, dopo una lunga esitazione e dopo aver ascoltato oltre cento testimoni, concede il perdono a Ferdinando e ritira la scomunica.\nGenealogia episcopale.\nLa genealogia episcopale \u00e8:"}
{"id": "1245590", "revid": "110157", "url": "https://it.wikipedia.org/wiki?curid=1245590", "title": "Sandl", "text": "Sandl \u00e8 un comune austriaco di 1 400 abitanti nel distretto di Freistadt, in Alta Austria."}
{"id": "1245591", "revid": "287204", "url": "https://it.wikipedia.org/wiki?curid=1245591", "title": "Hou\u00e9yogb\u00e9", "text": "Hou\u00e9yogb\u00e9 \u00e8 una citt\u00e0 situata nel dipartimento di Mono nello Stato del Benin con 83.381 abitanti (stima 2006)."}
{"id": "1245592", "revid": "110157", "url": "https://it.wikipedia.org/wiki?curid=1245592", "title": "Sch\u00f6nau im M\u00fchlkreis", "text": "Sch\u00f6nau im M\u00fchlkreis \u00e8 un comune austriaco di 1 952 abitanti nel distretto di Freistadt, in Alta Austria."}
{"id": "1245594", "revid": "1573940", "url": "https://it.wikipedia.org/wiki?curid=1245594", "title": "Dazunquan", "text": "Il Dazunquan (\u8fbe\u5c0a\u62f3, pugilato riverito da tutti) \u00e8 uno stile di arti marziali cinesi diffuso nella provincia del Fujian. Il nome Dazun sarebbe un omaggio riverente a Bodhidharma. Utilizzato come esercizio per la salute dai monaci del tempio Kaiyuansi, la sua pratica si diffuse nell'area amministrativa di Zhangzhou. La leggenda vuole che ci\u00f2 sia accaduto a seguito della distruzione del tempio durante il regno di Tongzhi della dinastia Qing. \nCaratteristica peculiare di questo pugilato \u00e8 la forma che assumono le mani, che spesso evocano i mudr\u0101 buddisti.\nI Taolu a mano nuda di questo stile sono: Luohan dian; Hudie zhang.\nQuelli con le armi: Damo hushen gun; Meihuagun; zen; ti\u011bch\u01d0; shuangjian; fei biao.\n\u00c8 uno degli stili alla base del Wuzuquan."}
{"id": "1245595", "revid": "115127275", "url": "https://it.wikipedia.org/wiki?curid=1245595", "title": "Lokossa", "text": "Lokossa \u00e8 una citt\u00e0 situata nel dipartimento di Mono nello Stato del Benin con 86.275 abitanti (stima 2006)."}
{"id": "1245597", "revid": "228587", "url": "https://it.wikipedia.org/wiki?curid=1245597", "title": "Brizzi", "text": ""}
{"id": "1245599", "revid": "110157", "url": "https://it.wikipedia.org/wiki?curid=1245599", "title": "Sankt Leonhard bei Freistadt", "text": "Sankt Leonhard bei Freistadt \u00e8 un comune austriaco di 1 365 abitanti nel distretto di Freistadt, in Alta Austria; ha lo status di comune mercato (\"Marktgemeinde\")."}
{"id": "1245604", "revid": "110157", "url": "https://it.wikipedia.org/wiki?curid=1245604", "title": "Sankt Oswald bei Freistadt", "text": "Sankt Oswald bei Freistadt \u00e8 un comune austriaco di 2 874 abitanti nel distretto di Freistadt, in Alta Austria; ha lo status di comune mercato (\"Marktgemeinde\")."}
{"id": "1245605", "revid": "1190205", "url": "https://it.wikipedia.org/wiki?curid=1245605", "title": "Metodo Borda", "text": "Il metodo di Borda \u00e8 un sistema di voto ponderato. I suoi primi impieghi sono molto antichi, poich\u00e9 fu utilizzato dal Senato romano fino all'anno 105. Fu formalizzato nel 1770 da Jean-Charles de Borda.\nBorda fu un contemporaneo di Condorcet. Il metodo che egli proponeva era un'alternativa al metodo di Condorcet che Borda giudicava equo ma difficile da mettere in pratica. Una polemica oppose pertanto questi due studiosi, ciascuno dei quali difendeva il proprio metodo come il pi\u00f9 equo.\nIl metodo di Borda \u00e8 utilizzato per elezioni a un seggio o a pi\u00f9 seggi. Questo sistema di voto \u00e8 molto popolare negli Stati Uniti per attribuire premi sportivi. \u00c8 con questo metodo che sono eletti, tra gli altri, il miglior giocatore della Massima Lega di baseball e la squadra campione di football americano collegiale.\nQuesto sistema si ritrova per le elezioni parlamentari a Nauru, Kiribati e in Slovenia. \u00c8 utilizzato anche dall'Accademia delle scienze francese.\nProcedimento.\nSi sceglie un numero \"n\" inferiore o uguale al numero dei candidati. Ogni elettore costruisce allora una lista di \"n\" candidati in ordine di preferenza. Al primo della lista si attribuiscono \"n\" punti, al secondo \"n - 1\" punti, e cos\u00ec di seguito, fino all'n-esimo della lista che si vedr\u00e0 attribuire 1 punto.\nIl risultato di un candidato \u00e8 la somma di tutti i punti che gli sono stati attribuiti. Il candidato, o i candidati, i cui punteggi sono i pi\u00f9 elevati vincono le elezioni.\nNel caso in cui \"n = 1\", si ritrova il sistema di scrutinio maggioritario a un turno.\nNel caso in cui \"n\" \u00e8 molto grande e ciascuno pu\u00f2 fermare la sua lista dove vuole, si ritrova il sistema di voto per approvazione. In effetti, per \"n\" grande, i candidati che sono votati ricevono quasi lo stesso numero di punti, mentre i candidati non classificati si vedono attribuire zero punti. Esempio: se, in una elezione dove \"n = 10\", l'elettore compila un elenco di solo tre candidati, essi si vedranno attribuire rispettivamente i voti di 10, 9 e 8 (o, in modo proporzionale, i voti di 1, 0,9 e 0,8), ossia tre voti vicini al valore massimo, mentre gli altri candidati otterranno un voto pari a 0.\nQuando il sistema di voto obbliga a classificare tutti i candidati, si pu\u00f2 diminuire di 1 il numero dei punti attribuiti a ciascuno: il primo della lista ottiene \"n - 1\" punti, il secondo \"n - 2\" punti e cos\u00ec via, fino all'ultimo che riceve 0 punti. Cos\u00ec il punteggio di ogni candidato \u00e8 un numero compreso tra 0 e \"(n - 1)v\", dove \"v\" \u00e8 il numero di suffragi espressi.\nUn esempio.\nImmaginiamo che quattro citt\u00e0 (A. B, C e D) siano chiamate a decidere in quale di esse sar\u00e0 costruito l'ospedale di riferimento della loro zona.\nImmaginiamo d'altra parte che la citt\u00e0 A raggruppi il 42% dei votanti, la citt\u00e0 B il 26%, la citt\u00e0 C il 15% e la citt\u00e0 D il 17%.\n\u00c8 certo che ogni votante si augura che l'ospedale sia costruito il pi\u00f9 vicino possibile alla sua citt\u00e0. Si ottiene dunque la seguente classifica:\nPoich\u00e9 il punteggio di ogni citt\u00e0 e dato dalla somma delle preferenza di ogni altra citt\u00e0, esso conduce al seguente punteggio:\nMentre il metodo \"classico\" avrebbe condotto a costruire l'ospedale nella citt\u00e0 A, qui la scelta cade sulla citt\u00e0 B. Si pu\u00f2 notare che, nel caso di specie, la scelta coincide con quella trovata utilizzando il metodo di Condorcet, ma ci\u00f2 non sempre accade.\nEventuali strategie elettorali.\nPresso gli elettori.\nIl metodo di Borda incoraggia i voti tattici o ragionati. Gli elettori sono talvolta indotti ad abbandonare il loro candidato favorito se si accorgono che questo non ha nessuna possibilit\u00e0 di vincere. Nell'esempio precedente, gli abitanti delle citt\u00e0 A e D sono spinti al compromesso perch\u00e9 sanno che la loro citt\u00e0 non raccoglie l'unanimit\u00e0.\nD'altra parte, gli elettori possono anche scegliere di sfavorire un candidato piazzandolo in una posizione inferiore alla loro preferenza reale. Nell'esempio precedente, la citt\u00e0 C \u00e8 un serio avversario per le citt\u00e0 A e B, che saranno allora tentate di screditarla collocandola tra le ultime. La stessa strategia si applica per le citt\u00e0 C e D nei riguardi della citt\u00e0 B.\nAll'estremo, certi elettori possono essere indotti a presentare una lista con un unico candidato (se ci\u00f2 \u00e8 permesso), sfavorendo cos\u00ec tutti gli altri candidati che raccolgono 0 punti. Questa potrebbe essere la tentazione della citt\u00e0 A nell'esempio precedente. Esiste tuttavia una contromossa: basta assegnare al primo della lista il numero di punti corrispondente al numero di candidati che sono stati votati sulla scheda. In questa variante del metodo di Borda, la citt\u00e0 A non ha pi\u00f9 interesse a presentare una lista uninominale.\nSe il numero dei candidati \u00e8 importante, una strategia per eliminare un avversario consiste nel piazzarlo lontano, dietro candidati le cui possibilit\u00e0 di essere eletti sono deboli.\nPresso i candidati.\nCerti partiti possono essere indotti a moltiplicare le candidature di uno stesso ambiente politico aumentando cos\u00ec, attraverso il gioco della classifica, il numero dei punti attribuiti al loro partito."}
{"id": "1245607", "revid": "110157", "url": "https://it.wikipedia.org/wiki?curid=1245607", "title": "Tragwein", "text": "Tragwein \u00e8 un comune austriaco di 3 058 abitanti nel distretto di Freistadt, in Alta Austria; ha lo status di comune mercato (\"Marktgemeinde\")."}
{"id": "1245608", "revid": "110157", "url": "https://it.wikipedia.org/wiki?curid=1245608", "title": "Unterwei\u00dfenbach", "text": "Unterwei\u00dfenbach \u00e8 un comune austriaco di 2 224 abitanti nel distretto di Freistadt, in Alta Austria; ha lo status di comune mercato (\"Marktgemeinde\")."}
{"id": "1245610", "revid": "110157", "url": "https://it.wikipedia.org/wiki?curid=1245610", "title": "Unterweitersdorf", "text": "Unterweitersdorf \u00e8 un comune austriaco di 2 059 abitanti nel distretto di Freistadt, in Alta Austria."}
{"id": "1245611", "revid": "152819", "url": "https://it.wikipedia.org/wiki?curid=1245611", "title": "Ascension (Stargate)", "text": ""}
{"id": "1245612", "revid": "767487", "url": "https://it.wikipedia.org/wiki?curid=1245612", "title": "Waldburg (Austria)", "text": "Waldburg \u00e8 un comune austriaco di 1 351 abitanti nel distretto di Freistadt, in Alta Austria."}
{"id": "1245614", "revid": "416175", "url": "https://it.wikipedia.org/wiki?curid=1245614", "title": "Cellore", "text": "C\u00e8llore (\"S\u00e8lore\" in veneto) \u00e8 l'unica frazione del comune di Illasi.\nCome giurisdizione ecclesiastica il paese appartiene alla Diocesi di Verona ed \u00e8 sede di parrocchia (San Zeno Vescovo).\nGeografia fisica.\nLa frazione sorge 2 km a nord del capoluogo comunale, a un'altitudine di 214 m s.l.m., all'inizio della risalita della Val d'Illasi all'interno dell'altopiano lessinico.\n\u00c8 interessata dal percorso dell'omonimo Progno, che sfocia nell'Adige nella Bassa Veronese.\nDista 22 km da Verona e si trova sulla direttrice che porta a Giazza.\nStoria.\nIl toponimo ha origine incerta: potrebbe derivare dal latino \u201ccella\u201d (ovvero deposito, dispensa, magazzino) o da \u201ccellarius\u201d (dispensiere). Recenti studi propendono per \"cellula\", ovvero \"galera\", \"prigione\" come dimostrano diversi documenti a partire dal XV secolo.\nLa storia di Cellore ha radici lontane: un insediamento risalente al 700 a.C. venne ritrovato sul monte Garzon. Inoltre, sullo stesso monte, vennero trovati cocci risalenti all'et\u00e0 del bronzo, oltre a selci e punte di freccia attribuibili al Neolitico. \nNel 2007, in localit\u00e0 Arano, su un'area destinata alla lottizzazione, \u00e8 stata ritrovata una necropoli risalente a circa 2000 anni a.C., che gli archeologi fanno risalire al periodo Eneolitico. Gli scavi sono terminati nel 2009 e hanno rivelato una settantina di sepolture contenenti scheletri rannicchiati in posizione fetale. Ritrovamenti di monete, reperti e il monumento funebre ai Sertorius (in localit\u00e0 Cisolino) indicano la presenza degli antichi Romani nell'area, ampiamente confermata dalle ultime ricerche.\nNel 1878, durante gli scavi per la costruzione della nuova chiesa parrocchiale, venne ritrovata una necropoli attribuita ai Longobardi di Alboino (anno 570). Recenti studi indicano le sepolture trovate a Cellore non sono longobarde del primo periodo ma del periodo del dominio dei Franchi. Con il loro arrivo i Longobardi non sparirono ma continuarono a esistere fino alla loro omologazione con gli Italici. E circa alla stessa data si presume risalga l'antica Abbazia di San Zeno minore, dipendente da quella omonima presente in citt\u00e0, ma che prima dipendeva dall'antica Pieve di San Giorgio di Illasi. Sia Federico Barbarossa (nel 1163) sia papa Urbano III (nel 1187) confermarono l'assoggettamento dell'Abbazia di Cellore a quella di San Zeno in Verona. L'antica chiesa prende il titolo di Abazia di riflesso, appartenendo all'Abazia di San Zeno Maggiore. Per gli Abati di San Zeno avere degli obblighi per Cellore era solo un impegno in pi\u00f9, tanto che spesso delegavano i nobiluomini di Cellore ma soprattutto il Pievano di Illasi a gestire le nomine del Rettore della Chiesa di Cellore. Famoso fu quel Curato di Cazzano nominato Rettore di Cellore che dopo pochi giorni si dimise: \"a Cellore non si pu\u00f2 lavorare\". Evidentemente stava meglio in un ruolo inferiore ma in una chiesa parrocchiale. Siamo nel 1732.\nContrariamente a quello che si pensa a Cellore non esistevano conventi, ma solo dimore padronali come il cosiddetto \"Arco delle Madonne\" e la dimora nobiliare della famiglia De Nicolis (ad Arano), ancor oggi ben conservata e che presentava in facciata lo stemma gentilizio del 1437 (asportato con l'ultima ristrutturazione).\nGi\u00e0 nel 1488 si ritrova citata nei documenti la fontana di Arano (la vasca odierna non \u00e8 quella originale che per\u00f2 \u00e8 visibile nella recente pubblicazione \"Le origini di Illasi\").\nIl paese segu\u00ec le vicende della zona, soggetto dunque per secoli alla dominazione veneziana ma comunque un comune a s\u00e9 stante (fino al 1825 circa).\nAll'ombra del leone veneziano si ebbe la disputa con i Pompei (famiglia nobile residente a Illasi) e il Comune d'Illasi per il controllo delle sorgenti d'acqua che nascevano a Cellore. Dopo una battaglia a colpi di carte bollate, i celloresi si videro riconosciuti i loro diritti dalla ormai decadente Serenissima che non avendo pi\u00f9 bisogno di condottieri in armi si disinteress\u00f2 dei desideri dei conti Pompei.\nNel 1773 la Serenissima decret\u00f2 la soppressione della giurisdizione civile dell'Abazia di San Zeno Maggiore e nel 1797 del non monastero di Cellore che passa al Vescovo di Verona. Per la parte religiosa la comunit\u00e0 continu\u00f2, come da sempre a far parte della parrocchia di Cazzano di Tramigna fino al 1853 quando la Curia vescovile emise il decreto di istituzione della parrocchia di Cellore. Salvo un rimborso di \u00a3 austr. 3 500 per la perdita causata al parroco di Cazzano, la somma vide la garanzia del comune di Illasi.\nDa ricordare che fu curato (dal 1923, per cinque anni) della parrocchia di San Zeno don Domenico Mercante, l'eroico parroco di Giazza che venne fucilato dai tedeschi (assieme a un soldato che si rifiut\u00f2 di sparare) alla fine della seconda guerra mondiale a Passo Pertica, sul gruppo del Carega. Al sacerdote sono dedicate le scuole elementari del paese.\nMonumenti e luoghi d'interesse.\nL'Abbazia di San Zeno.\nFondata probabilmente nell'anno 600, sorge nella piazza centrale del paese, a sinistra della chiesa parrocchiale per l'osservatore, vicina al campanile.\nLe dimensioni originarie erano molto ampie ma furono ridotte nel 1878 con la costruzione della parrocchiale. Era dotata di quattro altari (compreso quello maggiore): l'unico ancora esistente a Cellore \u00e8 quello della Madonna col Bambino conservato nella parrocchiale mentre l'altare maggiore si trova nella chiesa di Pai (comune di Torri del Benaco). Sempre in questa chiesa era presente il famoso \u201cGruppo del Calvario\u201d.\nSono presenti affreschi: da notare quelli di Francesco Morone datati 1517 (\u201cIl Padre Eterno\u201d, \u201cAnnunciazione\u201d e \u201cGli Evangelisti\u201d).\nInfrastrutture e trasporti.\nCellore \u00e8 interessata dal percorso della Strada Provinciale SP10: questa arteria ha inizio in prossimit\u00e0 della ex SS11 Padana Superiore, 20 km a est di Verona, e percorre tutta la Val d'Illasi fino a Giazza.\nFra il 1883 e il 1956 era presente una fermata della tranvia Caldiero-Tregnago, diramazione della Verona-San Bonifacio che rappresent\u00f2 il mezzo di trasporto principale per il collegamento di persone e merci fra Verona e la bassa Val d'Illasi. Soggetta nel corso della sua storia a diversi passaggi di gestione, la linea venne elettrificata nel 1922."}
{"id": "1245616", "revid": "110157", "url": "https://it.wikipedia.org/wiki?curid=1245616", "title": "Wartberg ob der Aist", "text": "Wartberg ob der Aist \u00e8 un comune austriaco di 4 210 abitanti nel distretto di Freistadt, in Alta Austria; ha lo status di comune mercato (\"Marktgemeinde\")."}
{"id": "1245620", "revid": "30445", "url": "https://it.wikipedia.org/wiki?curid=1245620", "title": "George Frater", "text": ""}
{"id": "1245622", "revid": "110157", "url": "https://it.wikipedia.org/wiki?curid=1245622", "title": "Weitersfelden", "text": "Weitersfelden \u00e8 un comune austriaco di 1 039 abitanti nel distretto di Freistadt, in Alta Austria; ha lo status di comune mercato (\"Marktgemeinde\")."}
{"id": "1245625", "revid": "110157", "url": "https://it.wikipedia.org/wiki?curid=1245625", "title": "Windhaag bei Freistadt", "text": "Windhaag bei Freistadt \u00e8 un comune austriaco di 1\u00a0590 abitanti nel distretto di Freistadt, in Alta Austria; ha lo status di comune mercato (\"Marktgemeinde\")."}
{"id": "1245626", "revid": "767487", "url": "https://it.wikipedia.org/wiki?curid=1245626", "title": "I Vianella", "text": "I Vianella sono stati un duo costituito da Edoardo Vianello e Wilma Goich, attivo per tutti gli anni settanta, interpretando canzoni in dialetto romanesco.\nBiografia.\nEdoardo Vianello, cantautore celebre nel decennio precedente per i brani allegri e spensierati scritti per lo pi\u00f9 insieme al paroliere Carlo Rossi (come \"Il capello\", \"Pinne fucile e occhiali\", \"Guarda come dondolo\", \"I Watussi\", \"Abbronzatissima\", \"Tremarella\" e \"Il peperone\" (1965) negli anni settanta assieme alla moglie Wilma Goich fonda la casa discografica Apollo e forma il duo musicale I Vianella.\nHanno un buon successo con \"Vojo er canto de 'na canzone\" nel 1971, ma entrano nei primi posti dell'hit parade nel giugno del 1972 con \"Semo gente de borgata\", scritta da Franco Califano e Marco Piacente, con cui partecipano a Un disco per l'estate 1972, classificandosi al terzo posto; altri successi negli anni successivi sono \"Fijo mio\" (scritta da Amedeo Minghi e Franco Califano), con cui tornano a Un disco per l'estate 1973 e partecipano al Festivalbar 1973, \"L'amici mia\", \"Vestiti usciamo\", \"Canto d'amore di Homeide\" (tratto dal concept album \"Homeide\", di cui Minghi \u00e8 autore delle musiche) e \"Volo di rondine\" (che partecipa a Un disco per l'estate 1974).\nNel 1978 i due si separano e, dopo pochi anni, anche l'esperienza artistica insieme termina.\nNel 2014, dopo 33 anni, hanno deciso di ritornare a cantare insieme, pubblicando il disco \"C'eravamo tanto amati...\", che contiene brani del duo gi\u00e0 noti e due inediti, \"Inutilmente mia\" e \"La luna va\"."}
{"id": "1245628", "revid": "125636836", "url": "https://it.wikipedia.org/wiki?curid=1245628", "title": "Stefanel", "text": "Stefanel (pronuncia = \"Stefan\u00e8l\") pu\u00f2 riferirsi a:"}
{"id": "1245632", "revid": "125390698", "url": "https://it.wikipedia.org/wiki?curid=1245632", "title": "Altm\u00fcnster", "text": "Altm\u00fcnster (in austro-bavarese \"Oidm\u00fcnsta\") \u00e8 un comune austriaco di 9 785 abitanti nel distretto di Gmunden, in Alta Austria; ha lo status di comune mercato (\"Marktgemeinde\"). Nel 1861 ha inglobato il comune soppresso di Neukirchen, che era stato istituito per scorporo dalla stessa Altm\u00fcnster nel 1850."}
{"id": "1245633", "revid": "125636820", "url": "https://it.wikipedia.org/wiki?curid=1245633", "title": "Stefanel (azienda)", "text": "La Stefanel S.p.A. (pronuncia: = \"stefan\u00e8l\") \u00e8 un'azienda italiana che si occupa di abbigliamento con sede a Ponte di Piave, nel Veneto. \u00c8 stata fondata nel 1959 da Carlo Stefanel (1926-1987) come Maglificio Piave, successivamente nel 1980 l'azienda assunse il nome di \"Stefanel\". Controlla i marchi \"Stefanel\" e \"High\". Dal 2021 fa parte del gruppo OVS.\n\u00c8 stata quotata dal 1988 al 2020 alla Borsa di Milano.\nStoria.\nLe origini.\nPer dieci anni Carlo Stefanel, di umili origini e costretto a lasciare la scuola dopo la licenza elementare per la morte prematura del padre, gira in bici i mercati della zona vendendo gomitoli di lana grezza prodotta in un piccolo laboratorio di famiglia ad Oderzo. Poi nel 1959 riesce a creare a Ponte di Piave con i soldi prestati da un amico un'aziendina, il \"Maglificio Piave\", che nel novembre 1966, in seguito all'alluvione che sommerge parte dell'Italia centro-settentrionale, \u00e8 invaso da un metro d'acqua. Grazie ai contributi agevolati e a fondo perduto viene ricostruito un nuovo stabilimento. Nei primi anni Settanta entrano in azienda anche i due figli: Giuseppe (si occupa delle vendite e del marketing) e Giovanna (stile creativo). Inizia un periodo di espansione. Nel 1980 \u00e8 aperto a Siena il primo negozio a marchio Stefanel. Nel 1982 apre il negozio di Parigi, primo punto vendita all'estero.\nNel 1983 Stefanel diventa la ragione sociale della societ\u00e0.\nDal boom alla crisi.\nNel 1985 l'azienda incrementa di quattro volte fatturato e numero di negozi, nel 1986 i ricavi raggiungono i 170 miliardi di lire con utili di una trentina di miliardi, il numero dei negozi (in franchising) \u00e8 lievitato sino a toccare in Italia, Europa, Canada e Stati Uniti quota 700, gli stabilimenti di produzione diventano due. E nel 1988, pochi mesi dopo la scomparsa a 62 anni di Carlo Stefanel per una emorragia cerebrale, \u00e8 decisa la quotazione alla Borsa di Milano.\nAlla fine anni Ottanta Stefanel, attraverso una serie di acquisizioni e di accordi internazionali, assume le dimensioni di un grande gruppo; diversifica la produzione di maglieria aggiungendo abbigliamento sportivo, jeans e pr\u00eat-\u00e0-porter.\nNel 1990 acquisisce Interfashion, nel 2002 il 50% di Noel International SA che controlla al 100% The Nuance Group, leader mondiale nel retail aeroportuale. Nel 2007, dopo che gi\u00e0 da tempo sono sorti dissapori tra Giuseppe (\"Bepi\") e la sorella Giovanna (sposata ad un tedesco, vive a Salisburgo), e contemporaneamente l'affermazione dei grandi retailer come Zara o H&amp;M stanno mettendo in difficolt\u00e0 il modello delle catene di moda italiane, nasce High, marchio di abbigliamento casual chic di Interfashion. Nello stesso anno viene siglato un accordo con il designer Antonio Marras per produrre e distribuire il brand I'M Isola Marras.\nNel 2008 Stefanel avvia il riposizionamento del marchio nel segmento del \u201csimple luxury\u201d, nel 2009 celebra i primi 50 anni di attivit\u00e0. Per festeggiare questo importante anniversario \u00e8 realizzata una \"capsule collection\", \u201cStefanel50\u201d, disegnata dalle stiliste Annalisa Dunn e Dorothee Hagemann, le \u201cCooperative Designs\u201d, che hanno attinto all'archivio storico Stefanel rivisitando in chiave moderna 15 capi in maglieria.\nI problemi strutturali dell'azienda si aggiungono alla crisi economica: il bilancio si chiude quell'anno con un fatturato in calo del 10% e una perdita di 44 milioni di euro. Si avvia cos\u00ec un piano triennale di rilancio, ma senza molto successo. Nel corso dei primi sei mesi del 2013 il gruppo registra ricavi netti pari ad 84,3 milioni di euro, in calo del 12% rispetto all'anno precedente, quando ammontavano a 96 milioni.\n2017: entrano i fondi di private equity.\nNel settembre 2017 entrano nell'azienda come nuove azionisti al 71% i fondi di private equity Oxy e l'inglese Attestor con Giuseppe Stefanel che resta nel capitale con il 16,4%. Viene avviato un piano di ristrutturazione che vede il ridimensionato della rete dei negozi retail (una sessantina le chiusure), lo sviluppo del wholesale, lo spostamento dall'Europa della produzione che per il 70% avviene in Estremo Oriente in modo da riposizionare il marchio e portarlo dal segmento del lusso a quello dell'\"affordable quality\", cio\u00e8 ad un livello un po' al di sopra di Benetton e Zara. Ma la congiuntura fiacca del mercato rischia di far saltare la tempistica, nel 2017 il fatturato \u00e8 calato del 6,5% e l'indebitamento \u00e8 salito nei primi mesi del 2018 dai quasi 40 milioni del 2017 ai quasi 60 di fine giugno. Oltre a tutto si \u00e8 dimesso dopo soli sei mesi l'amministratore delegato Cristiano Portas, incarico ricoperto \"ad interim\" dal presidente di Oxy, Stefano Visalli.\nNel giugno 2019 l'accordo con i creditori non c'\u00e8 (si trattava di rimborsare una novantina di milioni di euro), la societ\u00e0 rinuncia alla procedura di concordato preventivo e delibera di avviare invece l'iter per l'amministrazione straordinaria dopo aver chiuso i due negozi di Londra Il 12 settembre 2019 il tribunale di Venezia d\u00e0 il via libera alla richiesta della procedura di amministrazione straordinaria.\nL'8 giugno 2020 il MISE ha autorizzato il Programma di cessione dei complessi aziendali facenti capo a Stefanel.\nIl 29 settembre 2020 Borsa Italiana ha comunicato la revoca della quotazione delle azioni ordinarie e di risparmio emesse da Stefanel S.p.A., gi\u00e0 sospese dal 6 giugno 2019.\nNel gruppo Ovs.\nNel marzo 2021 Stefanel (con 23 store su 27) entra nel gruppo OVS per 3,2 milioni di euro."}
{"id": "1245638", "revid": "298229", "url": "https://it.wikipedia.org/wiki?curid=1245638", "title": "Big Gold Belt", "text": "Big Gold Belt \u00e8 un termine inglese utilizzato nel mondo del wrestling per indicare la cintura del World Heavyweight Championship, uno dei titoli pi\u00f9 importanti nella storia della disciplina.\nLa cintura fu creata nel 1985 su richiesta della National Wrestling Alliance per essere assegnata al detentore dell'NWA World Heavyweight Championship. Essa era costituita da tre placche in oro, una grande al centro e due pi\u00f9 piccole accanto ad essa, ed una striscia in basso con inciso il nome del campione; nella parte centrale si trovava la scritta \"World Heavyweight Wrestling Champion\" ed un globo terracqueo sormontato da una corona e con due lottatori ai lati.\nStoria.\nNWA World Heavyweight Championship.\nTra il 21 marzo ed il 19 maggio 1991 Tatsumi Fujinami fu riconosciuto come NWA Champion in seguito ad una vittoria oggetto di disputa contro Ric Flair; nell'occasione Flair mantenne fisicamente il possesso della Cintura diventando primo WCW Champion, mentre Fujinami fu insignito del titolo di NWA Champion, utilizzando la vecchia cintura dell'NWA World Heavyweight Championship. In seguito Flair sconfisse Fujinami e unific\u00f2 i due titoli, mantenendo la \"Big Gold Belt\" come titolo del mondo NWA.\nPer un breve periodo nell'autunno del 1991, in seguito al suo allontanamento dalla WCW, Flair indoss\u00f2 la cintura nella World Wrestling Federation definendosi \"Real World Champion\"; ci\u00f2 accadde sia prima che dopo che Flair venne privato della cintura da parte della NWA, poich\u00e9 il wrestler aveva regolarmente pagato il deposito di 25.000 dollari previsto per il detentore della cintura, ma quando lasci\u00f2 la WCW non gli fu restituito; Flair divenne quindi proprietario della cintura e la WCW fu costretta in seguito a ricomprarla da Flair pagando 38.000 dollari.\nNonostante Flair fosse stato privato del titolo nel settembre del 1991, la cintura rest\u00f2 vacante sino all'agosto del 1992, quando Masahiro Chono vinse un torneo e venne incoronato nuovo NWA World Heavyweight Champion con la vecchia cintura della NWA. Quando per\u00f2 Flair restitu\u00ec la \"Big Gold Belt\" , questa torn\u00f2 nuovamente ad indicare l'NWA Champion, diventando tuttavia di propriet\u00e0 della WCW.\nLa WCW aveva nel frattempo reintrodotto un proprio Titolo del Mondo dopo la dipartita di Flair, utilizzando il design di un vecchio titolo della NWA (l'\"NWA Florida\"). Il primo detentore di questa nuova cintura fu Lex Luger, il quale sconfisse Barry Windham in uno Steel Cage match valido per il titolo.\nSi arriv\u00f2 dunque ad avere due titoli del mondo nella stessa federazione: il WCW World Heavyweight Championship e l'NWA World Heavyweight Championship.\nWCW International Heavyweight Championship.\nNel settembre del 1993 la WCW si distacc\u00f2 dalla NWA e questo ebbe ripercussioni anche sui titoli: la NWA non riconobbe pi\u00f9 la \"Big Gold Belt\" come proprio titolo assoluto e reintrodusse la storica cintura NWA e la riassegn\u00f2 in un torneo. La \"Big Gold Belt\" cambi\u00f2 nome in WCW International Heavyweight Championship e fu conquistata in un'occasione da Flair, che la perse in seguito in favore di Rick Rude.\nNella WCW erano quindi di nuovo presenti due titoli del mondo: il WCW World Championship e il WCW International Championship. Flair tent\u00f2 un nuovo assalto al titolo internazionale, ma senza risultato; punt\u00f2 quindi al Titolo del Mondo e lo vinse sconfiggendo Big Van Vader. Unific\u00f2 in seguito titolo internazionale e titolo del mondo sconfiggendo a Clash of The Champions XXVII Sting, allora detentore del WCW International Championship.\nWCW World Heavyweight Championship.\nL'unificazione delle cinture da parte di Flair determin\u00f2 un fatto importante: da quel momento la Big Gold Belt fu utilizzata come unica cintura di campione del mondo della World Championship Wrestling.\nQuando la World Wrestling Federation acquist\u00f2 la WCW nel 2001, il WCW World Heavyweight Championship continu\u00f2 ad essere utilizzato come titolo principale della WCW durante l'angle dell'Invasion. Quando la storyline termin\u00f2 la Cintura fu privata dell'indicazione \"WCW\" e fu in seguito unificato con il WWF Championship. L'albo d'oro della cintura termin\u00f2 ufficialmente con Booker T, ultimo detentore del WCW World Heavyweight Championship prima che la WWF acquistasse la WCW e denomin\u00f2 la cintura semplicemente \"World Championship\".\nUndisputed WWF Championship.\nIn seguito all'unificazione dei titoli del mondo WWF e WCW, le cinture che li rappresentavano furono utilizzate assieme per identificare la figura dell'Undisputed Champion fino a quando non fu introdotta una nuova cintura nell'aprile del 2002.\nWorld Heavyweight Championship.\nLa Big Gold Belt, privata di un riferimento al nome della federazione, fu reintrodotta nel settembre del 2002 come titolo massimo del roster di Raw. Nel marzo 2003 fu rimpiazzata da una versione leggermente modificata, che presentava anche il logo della WWE nella placca centrale.\nIl 15 dicembre 2013, il WWE Champion Randy Orton ha sconfitto il World Heavyweight Champion John Cena a in un TLC match per unificare i titoli. Con questo, Orton \u00e8 stato riconosciuto come l'ultimo World Heavyweight Champion, e il giorno successivo il titolo \u00e8 stato ufficialmente ritirato dalla WWE. La cintura \u00e8 per\u00f2 rimasta in uso come parte dell'appena rinominato WWE World Heavyweight Championship fino a SummerSlam 2014 per poi essere ritirata nella puntata di Raw successiva al ppv in favore di un'unica cintura."}
{"id": "1245639", "revid": "1793900", "url": "https://it.wikipedia.org/wiki?curid=1245639", "title": "Bad Goisern am Hallst\u00e4ttersee", "text": "Bad Goisern am Hallst\u00e4ttersee (chiamato anche Bad Goisern o semplicemente Goisern) \u00e8 un comune austriaco di 7 478 abitanti nel distretto di Gmunden, in Alta Austria; ha lo status di comune mercato (\"Marktgemeinde\").\nGeografia fisica.\nIl comune sorge a nord del Lago di Hallstatt, nel centro dell'area forestale del Salzkammergut, a met\u00e0 strada fra Bad Ischl e Hallstatt, lungo la strada statale che collega Salisburgo con Graz.\nConta 31 frazioni: Anzenau, Au, Edt, Goisern (comune catastale), G\u00f6rb, Gschwandt, Herndl, Kogl, Lasern (comune catastale), Muth, Obersee (comune catastale), Pichlern, Posern, P\u00f6tschen, Primesberg, Ramsau (comune catastale), Rehkogl, Reitern, Riedln, St. Agatha, Sarstein, Solbach, Stambach, Steeg, Steinach, Unterjoch, Untersee (comune catastale), Wei\u00dfenbach, Wiesen, Wildpfad e Wurmstein\nSport.\nStazione sciistica specializzata nello sci nordico, era attrezzata con il trampolino Kalmberg, smantellato negli anni 1990)."}
{"id": "1245640", "revid": "13833", "url": "https://it.wikipedia.org/wiki?curid=1245640", "title": "Lago Fert\u00f6", "text": ""}
{"id": "1245641", "revid": "22475", "url": "https://it.wikipedia.org/wiki?curid=1245641", "title": "The O2", "text": "The O2 \u00e8 un salone espositivo a forma di cupola, situato a Londra in prossimit\u00e0 della linea del Meridiano di Greenwich, costruito dal 1997 al 1999 per festeggiare l'arrivo del terzo millennio con una serie di eventi del cosiddetto \"Millennium Experience\", la manifestazione britannica in programma nel corso dell'anno 2000.\nPrecedentemente era noto come Millennium Dome ed aveva la funzione di stadio fino al 31 maggio 2005, data dell'acquisizione dei diritti da parte della compagnia telefonica \"O2 plc\", oggi Telef\u00f3nica O2. Al suo interno ospita la O2 arena, un'arena polifunzionale sede regolare di eventi musicali e sportivi.\nProgetto e costruzione.\nProgettata dall'architetto Richard Rogers, la tensostruttura si distinse subito come un punto chiave per lo sviluppo dell'intera penisola di Greenwich.\nEsternamente, appare come una grande tenda bianca con dodici piloni di supporto gialli alti 100 m, uno per ogni mese dell'anno o ogni ora del quadrante dell'orologio, a ricordare il Tempo medio di Greenwich (Greenwich Mean Time). Nella vista in pianta \u00e8 circolare, 365 metri di diametro,uno per ogni giorno dell'anno standard.\nCostruito e progettato sui concetti base di leggerezza, economia e velocit\u00e0 di costruzione, il O2 fu appunto concepito in un brevissimo periodo, dal giugno 1997 fino all'inizio del 1999, per circa 15 mesi.\nLe basi della struttura furono gettate con la disposizione di ottomila pilastri di fondazione, dallo scavo di trincee per i servizi, dal drenaggio della zona e dal tracciamento di un vasto anello di cemento che delimita la circonferenza del Dome.\nSeguendo i concetti sopra riportati, la creazione della struttura si rivel\u00f2 poco costosa rispetto all'imponenza del risultato finale, comportando per\u00f2 grandi limiti alla resistenza dell'edificio: il O2 \u00e8 infatti stato progettato per una vita di almeno 25 anni, fino al 2018 circa, dopo la quale data verr\u00e0 probabilmente abbattuto e sostituito da un'altra costruzione.\nLe aree tematiche.\nAll'interno del O2 nella zona che traccia la circonferenza della cupola, vi \u00e8 una suddivisione in 14 aree tematiche, dettate nelle loro caratteristiche dalle scelte dell'ex Primo ministro inglese Tony Blair, con gli obiettivi di intrattenimento e istruzione."}
{"id": "1245642", "revid": "21079", "url": "https://it.wikipedia.org/wiki?curid=1245642", "title": "Pseudoprimi di Eulero", "text": ""}
{"id": "1245643", "revid": "889336", "url": "https://it.wikipedia.org/wiki?curid=1245643", "title": "Tempio d'oro di Dambulla", "text": "Il tempio d'Oro di Dambulla (noto anche come \"tempio delle Grotte\") \u00e8 un sito archeologico, dello Sri Lanka, dal 1991 inserito nella lista dei patrimonio dell'umanit\u00e0. Si trova 148\u00a0km ad est di Colombo e 72 a nord di Kandy. \u00c8 il tempio di roccia meglio conservato dello Sri Lanka. Le torri di 160 metri sovrastano le pianure circostanti. Vi sono oltre 80 grotte riconosciute nel circondario. Le principali attrazioni sono sparse in 5 diverse grotte, e comprendono statue e pitture. Quasi tutte queste opere si riferiscono al Buddha ed alla sua vita. Vi sono un totale di 153 statue del Buddha, 3 di re dello Sri Lanka e 4 di altri dei o divinit\u00e0. Queste ultime quattro riguardano due statue di divinit\u00e0 ind\u00f9, Vi\u1e63\u1e47u e Ganesha. I murali coprono un'area di 2.100 m\u00b2. Le immagini sui muri delle grotte raffigurano, tra le altre cose, la tentazione subita da Buddha ad opera di Mara ed il suo primo sermone.\nStoria.\nAntecedente al primo secolo a.C., \u00e8 il pi\u00f9 imponente tempio di roccia dello Sri Lanka. \u00c8 composto di 5 grotte posizionate sotto ad una roccia sporgente, solcate da un canaletto di scolo per tenere asciutto l'interno. Nel 1938 la struttura venne abbellita con colonnati e frontoni d'entrata. All'interno i soffitti sono dipinti con complicati motivi a sfondo religioso che seguono il contorno delle rocce. Le immagini raffigurano Buddha, alcuni buddisti ed altri dei o divinit\u00e0.\nIl monastero di Dambulla \u00e8 tuttora funzionante e resta uno degli edifici antichi meglio conservati dello Sri Lanka. La sua costruzione risale al terzo e secondo secolo a.C., quando era gi\u00e0 presente un monastero tra i pi\u00f9 importanti dello Stato. Si pensa che re Valagambahu abbia trasformato le grotte in tempio durante il primo secolo a.C. Esiliato da Anur\u0101dhapura, trov\u00f2 rifugio in queste caverne dagli indiani usurpatori per 15 anni. Dopo aver riconquistato la capitale, il re costru\u00ec un tempio come segno di gratitudine per i monaci. Molti altri re aggiunsero sezioni alla struttura, e dall'undicesimo secolo divenne il principale centro religioso, titolo tuttora mantenuto. Re Nissanka Malla ricopr\u00ec d'oro le grotte ed aggiunse circa settanta statue del Buddha nel 1190. Nel diciottesimo secolo le grotte vennero restaurate e ridipinte dai re Kandyan.\nLe cinque grotte.\nIl tempio \u00e8 composto da cinque grotte, convertite in reliquiari. Le grotte, costruite sotto ad una roccia alta 150 metri durante il regno di Anur\u0101dhapura (primo secolo a.C. - 993 d.C.) e di Polonnaruwa (1073 - 1250), Sono di gran lunga le pi\u00f9 imponenti dello Sri Lanka. L'accesso si trova lungo il lieve pendio di roccia di Dambulla, ed offre una panoramica delle pianure circostanti, inclusa la fortezza in pietra di Sigiriya, a 19\u00a0km di distanza. Durante il crepuscolo centinaia di rondini planano attraverso l'entrata della grotta. La grotta pi\u00f9 grande misura 52 metri da est ad ovest, 23 dall'entrata al fondo, e raggiunge i 7 metri nel suo punto pi\u00f9 alto. In questa grotta sono rappresentate divinit\u00e0 ind\u00f9 oltre ai re Valgamba e Nissankamalla, e Ananda - il pi\u00f9 devoto discepolo del Buddha.\nGrotta del Divino Re.\nLa prima grotta si chiama \"Devaraja lena\" (lena in singalese significa grotta), o \"grotta del Divino Re\". Una nota sulla fondazione del monastero \u00e8 riportata in un'iscrizione Brahmi del primo secolo sopra all'entrata della prima grotta. Questa grotta \u00e8 dominata da una statua del Buddha di 14 metri, scolpita da una roccia. \u00c8 stata ridipinta innumerevoli volte nel corso della storia, e probabilmente ha ricevuto l'ultima mano di pittura nel ventesimo secolo. Ai suoi piedi si trova il favorito del Buddha, Ananda; vicino alla testa si trova Vi\u1e63\u1e47u, che si dice abbia usato i propri poteri divini per creare le grotte.\nGrotta dei Grandi Re.\nNella seconda e pi\u00f9 grande grotta, oltre a 16 statue erette del Buddha e a 40 sedute, vi sono gli dei Saman e Visnu, che i pellegrini spesso adornano con ghirlande, ed infine le statue di re Vattagamani, che onor\u00f2 il monastero nel primo secolo a.C., e re Nissanka Malla, responsabile nel dodicesimo secolo della doratura di 50 statue, come descritto in un'iscrizione nella roccia nei pressi dell'entrata del monastero. Questa grotta viene chiamata \"Maharaja lena\", \"Grotta dei Grandi Re\". La statua del Buddha sulla sinistra, ricavata dalla roccia, \u00e8 scortata da figure in legno di \"Bodhisattvas Maitreya\", \"Avalokiteshvara\" e \"Natha\". C'\u00e8 anche un dagobah ed una sorgente d'acqua, dal soffitto, che si dice avere propriet\u00e0 curative. Sul soffitto si trovano validi dipinti risalenti al diciottesimo secolo, raffiguranti scene della vita del Buddha, dal sogno di \"Mahamaya\" alla tentazione ad opera del demone \"Mara\". Altre immagini rappresentano importanti eventi nella storia dello stato.\nGrande Nuovo Monastero.\nLa terza grotta, la \"Maha Alut Vihara\", il \"Grande Nuovo Monastero\", contiene affreschi su muri e soffitto nel tipico stile Kandy, originari del regno di King Kirti Sri Rajasinha (1747-1782), il famoso artista buddista. Oltre alle 50 statue del Buddha si pu\u00f2 ammirarne anche una del re.\nQuarta e quinta grotta.\nLe grotte quarta e quinta sono pi\u00f9 piccole; esse risalgono ad un periodo successivo rispetto alle altre e sono di una qualit\u00e0 inferiore ad esse. Molti pellegrini sono attratti da un piccolo Vishnu situato fra la prima e la seconda grotta.\nStatue.\nAll'interno delle stanze si trova una collezione di 150 statue riguardanti il Buddha e la storia dello Sri Lanka. Statue e dipinti rappresentano molte epoche di scultura singalese e arte singalese. Le statue del Buddha sono di diverse dimensioni, e raggiungono i 15 metri di lunghezza. In una grotta oltre 1.500 dipinti coprono il soffitto."}
{"id": "1245645", "revid": "21079", "url": "https://it.wikipedia.org/wiki?curid=1245645", "title": "Pseudoprimi forti", "text": ""}
{"id": "1245651", "revid": "3082", "url": "https://it.wikipedia.org/wiki?curid=1245651", "title": "Data dell'eruzione del Vesuvio del 79 d.C.", "text": ""}
{"id": "1245652", "revid": "253269", "url": "https://it.wikipedia.org/wiki?curid=1245652", "title": "Margaret Leighton", "text": "Biografia.\nCarriera.\nInterprete colta e sofisticata, lavor\u00f2 con la compagnia teatrale dell'Old Vic sotto la direzione di Laurence Olivier, interpretando personaggi femminili fragili e complessi. Fece il suo debutto sullo schermo nel ruolo di Dorothy in \"Laugh With Me\" (1938), mentre debutt\u00f2 a Broadway nel 1946 con il ruolo di Lady Percy in \"Enrico IV, parte I\" ed \"Enrico IV, parte II\", a fianco di Laurence Olivier e Ralph Richardson, diventando uno dei pi\u00f9 acclamati talenti teatrali sia in patria sia a Broadway.\nLa sua vocazione per ruoli complessi e difficili, che seppe interpretare con grande intensit\u00e0, le fece vincere numerosi Tony Award e le procur\u00f2 interessanti offerte dal cinema. Per il ruolo di Mrs. Maudsley in \"Messaggero d'amore\" (1971), la Leighton vinse il BAFTA alla migliore attrice non protagonista nel 1973, ed ottenne anche la candidatura all'Oscar sempre come miglior attrice non protagonista nel 1972. Aveva gi\u00e0 precedentemente ottenuto un'altra candidatura ai BAFTA come migliore attrice protagonista per il ruolo di Valerie Carrington nel film \"Per una questione di principio\" (1955), al fianco di David Niven.\nMargaret Leighton mor\u00ec di sclerosi multipla il 13 gennaio 1976 a Chichester, nel Sussex.\nVita privata.\nMargaret Leighton si spos\u00f2 tre volte: dal 1947 al 1955 con l'editore Max Reinhardt, dal 1957 al 1961 con l'attore Laurence Harvey e infine nel 1964 con l'attore Michael Wilding. Quest'ultimo matrimonio dur\u00f2 sino alla morte dell'attrice, nel 1976."}
{"id": "1245660", "revid": "287204", "url": "https://it.wikipedia.org/wiki?curid=1245660", "title": "William C. Gault", "text": "I suoi personaggi principali sono due investigatori privati, Joe Puma e Brock Callahan, che in qualche romanzo appaiono anche assieme. Negli anni sessanta e settanta Gault \u00e8 stato un popolarissimo autore di libri per ragazzi, tornando al poliziesco nel 1982."}
{"id": "1245670", "revid": "6923", "url": "https://it.wikipedia.org/wiki?curid=1245670", "title": "Terrifyer", "text": "Terrifyer \u00e8 il terzo album dei Pig Destroyer, pubblicato nel 2004 dalla Relapse Records.\nTracce.\nTutti i brani sono di J.R. Hayes."}
{"id": "1245673", "revid": "122986759", "url": "https://it.wikipedia.org/wiki?curid=1245673", "title": "Marisa Rusconi", "text": "Biografia.\nEntr\u00f2 ancora molto giovane nel mondo del giornalismo, collaborando con diversi quotidiani e periodici, come \"Il Giorno\", \"Tempo illustrato\", \"Vogue\", \"Panorama\" e con la RAI. Gli ultimi anni furono caratterizzati dal lavoro come redattrice culturale de \"L'Espresso\".\nMolti suoi saggi, interviste e racconti sono apparsi nel corso degli anni, tra l'altro, in \"Almanacco Bompiani\", \"Il Patalogo\", \"Firmato Donna\", \"Scritture\", \"Scrittrici\", \"Panta\".\nLa Rusconi cur\u00f2 l'antologia di racconti \"Il pozzo segreto\" (1993) con Maria Rosa Cutrufelli e Rosaria Guacci assieme alle quali fond\u00f2 la rivista letteraria \"Tuttestorie\". Vinse numerosi premi letterari e altri sono stati indetti a suo nome dopo la scomparsa. Alla memoria di Marisa Rusconi \u00e8 stato intitolato anche il Premio del Gioved\u00ec \"Marisa Rusconi\""}
{"id": "1245674", "revid": "838137", "url": "https://it.wikipedia.org/wiki?curid=1245674", "title": "Badlands (gruppo musicale statunitense)", "text": "I Badlands furono un supergruppo musicale heavy metal formato nel 1987 a Los Angeles, California, Stati Uniti dal chitarrista di Ozzy Osbourne Jake E. Lee.\nStoria.\nLa band si form\u00f2 a Los Angeles nel 1987, era composta da Jake E. Lee, ex componente della band di Ozzy Osbourne, il cantante Ray Gillen e il batterista Eric Singer (entrambi usciti dai Black Sabbath) e l'ex bassista degli Steeler Greg Chaisson.\nI Badlands registrarono il primo album \"Badlands\" nel maggio 1989 per la Atlantic Records in cui erano presenti i brani \"\"Dreams In The Dark\" e \"Winter's Call\"\". Il disco giunse alla 57\u00aa posizione nella classifica di Billboard.\nDal 1990 Singer venne sostituito da Jeff Martin e pubblicarono il secondo album \"Voodoo Highway\" nel 1991. Gillen venne momentaneamente licenziato per poi essere subito riassunto per completare il tour nel Regno Unito.\nI Badlands lavorarono a un terzo album che non venne realizzato. Ci fu una nuova versione della band che dur\u00f2 pochi mesi, il gruppo si sciolse poi definitivamente.\nIl 3 dicembre 1993 Gillen mor\u00ec nella sua casa in New Jersey e cinque anni dopo venne pubblicato l'album irrealizzato dei Badlands intitolato \"Dusk\"."}
{"id": "1245676", "revid": "287204", "url": "https://it.wikipedia.org/wiki?curid=1245676", "title": "Monzon", "text": ""}
{"id": "1245677", "revid": "305330", "url": "https://it.wikipedia.org/wiki?curid=1245677", "title": "Monz\u00f2n", "text": ""}
{"id": "1245678", "revid": "594029", "url": "https://it.wikipedia.org/wiki?curid=1245678", "title": "Risonanza meccanica esempio di un sistema massa-molla", "text": ""}
{"id": "1245691", "revid": "137928", "url": "https://it.wikipedia.org/wiki?curid=1245691", "title": "Carlos Monz\u00f2n", "text": ""}
{"id": "1245706", "revid": "122499192", "url": "https://it.wikipedia.org/wiki?curid=1245706", "title": "Sylvia Miles", "text": "Biografia.\nFiglia di un falegname di mobili, Reuben Lee, e di Belle Fellman-Lee, il cui matrimonio termin\u00f2 con un divorzio, Sylvia Miles \u00e8 nota, oltre che per la sua bravura artistica, anche per il suo carattere eccentrico: nel 1973, nel ristorante \"The Ginger Man\" di New York, rovesci\u00f2 una pentola piena di pasta in testa a John Simon, critico del \"New York Magazine\", dopo che lui stronc\u00f2 una sua performance.\nSylvia Miles si spos\u00f2 (e divorzi\u00f2) tre volte: nel 1948 spos\u00f2 William Miles, da cui divorzi\u00f2 nel 1950; tra il 1952 e il 1958 fu sposata con Gerald Price, un attore di scena; e nel 1963 spos\u00f2 Ted Price, noto conduttore radiofonico di New York.\nIl ruolo pi\u00f9 famoso della Miles \u00e8 quello di Cass in \"Un uomo da marciapiede\" (1969), in cui interpreta una ricca signora dell'alta borghesia di New York che invita nel suo appartamento un giovane uomo (John Voight) per una breve avventura di sesso, inconsapevole del fatto che il ragazzo in questione \u00e8 un mercenario di strada. Il ruolo, malgrado la sua brevit\u00e0 (la Miles ha una sola scena di 4 minuti e 45 secondi), le fece ottenere la sua prima candidatura all'Oscar come miglior attrice non protagonista nel 1970. Ricevette successivamente un'altra candidatura all'Oscar, sempre come miglior attrice non protagonista, per il film \"Marlowe, il poliziotto privato\" (1975).\nNel 1967 rifiut\u00f2 il ruolo di Blanche Barrow in \"Gangster Story\", mentre nel 1982 prese parte a \"Delitto sotto il sole\", tratto da un romanzo di Agatha Christie, e nel 1987 recit\u00f2 in \"Wall Street\" di Oliver Stone. Nel 1989 fece parte del cast del film \"She-Devil - Lei, il diavolo\", con protagonista Roseanne Barr, dove ricopr\u00ec il ruolo della madre della scrittrice Mary Fisher, interpretata da Meryl Streep. Nel 2010 torna a coprire il ruolo dell'agente immobiliare di Manhattan nel sequel Wall Street - Il denaro non dorme mai.\nDoppiatrici italiane.\nNelle versioni in italiano dei suoi film, Sylvia Miles \u00e8 stata doppiata da:"}
{"id": "1245709", "revid": "438678", "url": "https://it.wikipedia.org/wiki?curid=1245709", "title": "La gorilla", "text": "La gorilla \u00e8 un film comico del 1982 diretto da Romolo Guerrieri e interpretato da Lory Del Santo.\nTrama.\nL'agenzia Securitas \u00e8 specializzata nel fornire guardie del corpo a facoltosi clienti. Tra i forzuti maschi reclutati dall'agenzia c'\u00e8 anche una donna, Ruby, alta, slanciata ed esperta di karate. Il padre, titolare dell'agenzia, vorrebbe vederla sposata a qualche virile pretendente, ma per vari motivi fallisce nelle sue aspettative.\nIntanto Ruby, reclutata da un gioielliere con la moglie, sbaraglia due rapinatori che li avevano bloccati in una strada deserta. Nel frattempo, in agenzia si presenta una robusta prostituta a richiedere una guardia del corpo e Ruby l'aiuta a sbarazzarsi con decisione di un esoso protettore. Cos\u00ec Ruby viene notata da Adelmo, un timido disegnatore, che se ne innamora."}
{"id": "1245710", "revid": "780783", "url": "https://it.wikipedia.org/wiki?curid=1245710", "title": "Gabriele Missaglia", "text": "Professionista dal 1995 al 2008, vinse una tappa al Giro d'Italia 1997 e la HEW Cyclassics 2000. Dal 2021 \u00e8 direttore sportivo del Team Qhubeka Assos; in precedenza ha diretto per sei stagioni la CCC Polkowice e per due il CCC Team.\nCarriera.\nPassista con spunto veloce, passa professionista piuttosto tardi, nel 1995, con la Brescialat-Fago di Fabio Bordonali. Deve per\u00f2 attendere due anni, e il passaggio alla Mapei, per ottenere il primo successo nella massima categoria, in una tappa della Vuelta al Pa\u00eds Vasco. Nello stesso anno si aggiudica anche la frazione con arrivo a Lido di Camaiore al Giro d'Italia.\nIn carriera ha colto sette vittorie, tra cui nel 1999 una tappa al Tour de Suisse e nel 2000 una frazione alla Volta Ciclista a Catalunya e la HEW Cyclassics ad Amburgo, valida per il calendario di Coppa del mondo. Nelle ultime stagioni ha preferito mettere la sua esperienza al servizio di atleti pi\u00f9 giovani, andando a correre in squadre di seconda fascia. Si \u00e8 ritirato dall'attivit\u00e0 al termine della stagione 2008.\nNegli anni subito seguenti al ritiro ha ricoperto il ruolo di direttore sportivo presso alcune formazioni di categoria Continental e Professional Continental. Dal 2013 al 2018 ha diretto la formazione polacca CCC Polkowice; dal 2019 al 2020 \u00e8 invece nello staff tecnico del sodalizio UCI World Tour polacco CCC Team."}
{"id": "1245711", "revid": "108525192", "url": "https://it.wikipedia.org/wiki?curid=1245711", "title": "Incastro (meccanica)", "text": "Un incastro, nella meccanica ed in particolare in uno spazio a due dimensioni, \u00e8 un vincolo di tipo triplo, che impone tre equazioni di vincolo ed elimina tutti e tre i gradi di libert\u00e0: la rotazione attorno all'asse d'incastro e la traslazione lungo la normale al piano d'incastro (y) e al piano d'incastro stesso (x). \nIn uno spazio a tre dimensioni, allora l'incastro eliminer\u00e0 sei gradi di libert\u00e0. Inoltre il centro di rotazione assoluta non esiste, perch\u00e9 questo vincolo annulla ogni tipo di spostamento. Per determinare le reazioni vincolari, si usano le tre equazioni della statica. Teoricamente, una trave, insieme ad altri elementi costruttivi, dovrebbe costituire un sistema isostatico (Isostaticit\u00e0), cio\u00e8 in equilibrio.\nEquazioni statiche.\n\"\u03a3Fx=0\"\n\"\u03a3Fy=0\"\n\"\u03a3Mz=0\"\n\u03a3Fx, costituisce la sommatoria di tutte le forze orizzontali, \u03a3Fy costituisce la sommatoria di tutte le forze verticali, mentre \u03a3Mz, costituisce la sommatoria di tutti i momenti"}
{"id": "1245715", "revid": "92723", "url": "https://it.wikipedia.org/wiki?curid=1245715", "title": "George Brecht", "text": "Artista minimalista, \u00e8 anche ricercatore chimico ed \u00e8 considerato tra le personalit\u00e0 determinanti del gruppo originario di Fluxus.\nBiografia.\nOriginario del Minnesota, dopo aver compiuto studi a carattere scientifico si laurea in chimica nel 1950 e lavora come ricercatore in alcune importanti laboratori di industrie farmaceutiche di New York e del New Jersey, sviluppando tra il 1950 e il 1965 alcuni importanti brevetti chimici che hanno un buon successo commerciale.\nNel frattempo si dedica da autodidatta alla pittura sotto l'influenza dell'Abstract Expressionism e dall'azionismo di Pollock.\nVenuto a conoscenza dell'opera e del pensiero di John Cage, frequenta i corsi da lui tenuti alla \"New School for Social Researches\" entrando cos\u00ec in contatto con gli altri fondatori di Fluxus e nel contesto delle ricerche sull'esperienza artistica crea la forma di \"Event\" che sar\u00e0 caratteristica predominante di Fluxus.\nGli \"Events\" vengono definiti da George Brecht \"pezzi di teatro brevi ed elementari caratterizzati dalle stesse qualit\u00e0 alogiche dei dettagli degli happening (...). Gli 'events' non sono compartimenti, ma formalmente, se non espressivamente, equivalgono a singoli compartimenti di happening\"\nNel 1962-1963 vennero tenuti in Europa dei \"Festival Fluxorum\" organizzati da George Maciunas e numerosi pezzi di Brecht vennero eseguiti anche se l'autore non vi partecip\u00f2 personalmente.\nNel maggio del 1963 Brecht, in collaborazione con Robert Watts organizza una grande manifestazione negli Stati Uniti, lo \"Yam Festival\" e nello stesso tempo pubblica la rivista \"V TRE\", il cui titolo deriva da un'insegna luminosa con alcune lettere fulminate che Brecht aveva per caso osservato.\nQuando nel '63 Manciunas fa ritorno dall'Europa , i due iniziano a collaborare strettamente.Per le edizioni Fluxus, sempre in quell'anno, Brecht pubblica \"Water Yam\" che consiste di una scatola che contiene una serie di piccoli spartiti di Events.\nNel 1964 la rivista \"V TRE\" diventa l'organo ufficiale di Fluxus che cambia ad ogni numero il titolo pur lasciando come base le lettere originarie che derivano dal metodo ideato da Maciunas per la catalogazione delle edizioni Fluxus che si basava sull'attribuire una lettera dell'alfabeto ad ogni autore\nNel 1965 Brecht lascia per\u00f2 gli Stati Uniti e si trasferisce in Europa a Villefrance-sur-Mer, in Costa Azzurra, dove apre un piccolo negozio dalle caratteristiche particolari insieme al poeta francese Robert Filliou.Il negozio, che vuole essere un piccolo centro-culturale, si chiama \"La C\u00e9dille que Sourit\" nel quale si vendono opere d'arte, giocattoli, bigiotteria, libri e \"qualunque cosa che abbia o non abbia una cediglia nel suo nome francese\"\nNel 1968, per mancanza di fondi, la \"C\u00e9dille\" \u00e8 costretta a chiudere e Brecht si recher\u00e0 dapprima in Inghilterra e, nel 1972, a Colonia dove risieder\u00e0 fino alla sua morte, avvenuta il 5 dicembre 2008.\nLa teoria e la pratica.\nL'interesse dimostrato da Brecht fin dall'inizio si concentra sulle problematiche emerse dall'Action Painting per quanto riguarda la componente automatica e casuale. Questo particolare interesse si deve alla sua formazione scientifica essendo l'uso della legge sulla probabilit\u00e0 e sulla casualit\u00e0 comune alla sperimentazione chimica.\nL'aleatoriet\u00e0.\nNel saggio \"Chance Imagery\" che Brecht scrisse nel 1957 vengono recensiti i vari metodi aleatori e tutte le possibilit\u00e0 di applicazione alla creativit\u00e0 artistica.\nIl concetto di chance.\nSecondo Brecht si possono distinguere due tipi di chance, una automatica e una di tipo meccanicistico nel duplice significato del termine inglese che si riferisce sia al caso fortuito che alla probabilit\u00e0.\nL'automatismo.\nL'inclusione dell'automatismo all'interno delle procedure aleatorie \u00e8 in un certo senso arbitraria, perch\u00e9 l'automatismo non esclude necessariamente una motivazione soggettiva anche se a livello inconscio come accade, ad esempio, nell'automatismo surrealista.L'automatismo surrealista si fonda infatti sull'importanza dell'inconscio come espressione individuale creando cos\u00ec una particolare visione dell'aleatoriet\u00e0, intesa come materiale di partenza per tutte le interpretazioni dell'autore o come stimolo alle sue reazioni inconsce.\nL'artista \u00e8 quindi, in ogni caso, il protagonista assoluto dell'esperienza artistica e ci\u00f2 ha avuto una fondamentale importanza nella sperimentazione delle avanguardie storiche\nLe tecniche aleatorie.\nBrecht parla quindi di \"automatismo alogico\" facendo riferimento alle improvvisazioni astratte di Kandinskij e alla tecnica del collage di Picasso e fa partire da questo momento la tradizione di aleatoriet\u00e0 che dal secondo Surrealismo, all'Informale e all'Espressionismo astratto arriva fino a Cage e a Brecht stesso.\nBrecht, nel suo saggio, fa riferimento al movimento Dada e alla poetica del surrealismo che si basa sul capovolgimento dei concetti tradizionali di logica, di cultura e di arte e quindi sull'importanza fondamentale che essa d\u00e0 all'inconscio.Vengono citate da Brecht le metodologie usate dagli artisti appartenenti a questi movimenti che hanno contribuito al rilancio delle tecniche aleatorie nell'ambiente delle seconde avanguardie. Brecht cita come esempi di pura aleatoriet\u00e0 i collage di Jean Arp e le poesie che Tristan Tzara componeva estraendo da un cappello il materiale.\nUn altro esempio preso in esame nel saggio, di quelli chiamati dall'autore \"irrivelant process\" \u00e8 il frottage di Max Ernst che ordina gli elementi interni della composizione in modo rigido ma non significativo ai fini dell'opera, procedimento utilizzato da Cage collocando le note a seconda delle piccole imperfezioni della musica e dallo stesso Brecht che compone 7-57 su uno schema grafico che ottiene dopo aver fatto rotolare delle biglie passate nell'inchiostro sopra una superficie irregolare.\nGli stessi monotopi di Ernest, che si servono di una tecnica simile alle macchie di Rorschach, vengono utilizzati da Brecht nelle sue prime esperienze aleatorie che consistono in dipinti informali che egli realizza ripiegando la tela su se stessa dopo avere versato il colore liquido.\nBrecht cita poi Marcel Duchamp, senza dubbio la figura pi\u00f9 importante nel campo della sperimentazione delle tecniche aleatorie, e riporta come esempio tre sue opere: l'\"Erratum Musicale\" del 1913 dove l'autore tira a sorte le note, \"3 stoppage \u00e9talon\" dello stesso anno dove l'artista utilizza come strumento espressivo la forza di gravit\u00e0 e il \"Grande Vetro\" che \u00e8 configurata da tre quadrati di garza esposti a una corrente d'aria e il lancio, con un piccolo cannone giocattolo, di fiammiferi intinti nella vernice verso un punto preciso.\nUna sezione del saggio \u00e8 infine dedicata all'arte di Jackson Pollock e alla procedura del dripping che si pu\u00f2 ricondurre, da un punto di vista tecnico all'ambito dell'aleatoriet\u00e0.Brecht interpreta il processo di interazione tra il metodo e la materia propria di Pollock, il suo \"essere nel quadro\" come \"allegoria del processo di lettura dell'opera da parte del fruitore\"\nIl concetto espresso da Brecht di \"change-imagery\" comprende tutti i tipi di formazione di immagini, sia fisiche che mentali, che avvengono casualmente in natura con un riferimento alle dottrine Zen e al concetto di Natura che con la sua aleatoriet\u00e0 e irrazionalit\u00e0 trascende la logica umana.\nMinimalismo e quotidianit\u00e0.\nOltre alla ideazione della forma Event, il contributo di Brecht a Fluxus si deve al processo di semplificazione che egli utilizza, tanto da essere annoverato tra gli esponenti del minimalismo.\nIn altre opere, come \"Comb Music (Comb Event)\" e \"Drip Music (Drip Event)\", entrambe del 1959, Brecht riesce a compiere ulteriori semplificazioni su eventi gi\u00e0 ridotti al minimo.\nNella prima versione l'artista descrive in modo dettagliato ma succinto due azioni di estrema quotidianit\u00e0 da eseguire, come la rottura dei denti di un pettine e l'azione di far sgocciolare dell'acqua in un catino vuoto.Le varianti che risalgono al 1962 di \"Comb Music\" suonano cos\u00ec:\nIn questo modo Brecht isola, con un'analisi microscopica tipica del chimico, alcune situazioni semplicissime con un'operazione di straniamento."}
{"id": "1245720", "revid": "1776051", "url": "https://it.wikipedia.org/wiki?curid=1245720", "title": "Badlands (Badlands)", "text": "Badlands \u00e8 il primo album in studio dei Badlands, pubblicato nel 1989 per l'etichetta discografica Atlantic Records."}
{"id": "1245721", "revid": "838137", "url": "https://it.wikipedia.org/wiki?curid=1245721", "title": "Voodoo Highway", "text": "Voodoo Highway \u00e8 il secondo album in studio dei Badlands, pubblicato nel 1991 per l'etichetta discografica Atlantic Records."}
{"id": "1245723", "revid": "1543377", "url": "https://it.wikipedia.org/wiki?curid=1245723", "title": "Leonard Scott", "text": "Biografia.\nNel 2005 fu in grado di correre i 100 metri piani in meno di 10 secondi. Sempre nel corso dello stesso anno, si piazz\u00f2 sesto ai Campionati del mondo tenutisi ad Helsinki. Quel risultato fu considerato deludente, in quanto Scott, nella semifinale, aveva fatto meglio di Michael Frater, vincitore poi della medaglia d'argento.\nNel 2006 vinse la medaglia d'oro nei 60 metri ai Mondiali indoor di Mosca con il tempo di 6\"50."}
{"id": "1245724", "revid": "838137", "url": "https://it.wikipedia.org/wiki?curid=1245724", "title": "Dusk (Badlands)", "text": "Dusk \u00e8 il terzo album in studio dei Badlands, pubblicato nel 1998 per l'etichetta discografica Pony Canyon Records."}
{"id": "1245727", "revid": "648716", "url": "https://it.wikipedia.org/wiki?curid=1245727", "title": "Denis Quilley", "text": "Biografia.\nFamoso attore di teatro, Denis Quilley si form\u00f2 sui testi di Shakespeare insieme, tra gli altri, a Laurence Olivier e John Gielgud, diplomandosi alla Bancroft's School nell'Essex. \nDi bell'aspetto e con un naso leggermente prominente, Quilley fece la sua prima apparizione teatrale nel 1945 con la Birmingham Repertory Company e rimpiazz\u00f2 Richard Burton in \"The Lady's Not for Burning\" nel suo debutto a Londra nel 1950; i ruoli seguenti furono in \"La dodicesima notte\" e \"Il mercante di Venezia\".\nPrendendo spunto dal suo repertorio classico, fece una strepitosa \"hit\" personale con rivisitazioni musicali e satiriche: \"Airs on a Shoestring\" (1953) e \"Grab Me a Gondola\" (1956). Nei primi anni sessanta port\u00f2 il suo ruolo in \"Irma la dolce\" a Broadway ed ottenne un grande successo.\nNei suoi quasi 60 anni di carriera recit\u00f2 sul palco dell'Old Vic, del Royal Shakespeare Theatre, del Regent's Park e del Drury Lane, in una grande variet\u00e0 di ruoli. Negli anni settanta lavor\u00f2 con i componenti della Laurence Olivier's National Theatre Company per la loro ultima stagione all'Old Vic.\nAttore dotato ed intellettuale, in grado di mostrare forza quanto vulnerabilit\u00e0 e debolezza, fu un volto familiare sia sul piccolo schermo (\"Masada\") che al cinema: da ricordare i suoi ruoli in \"Assassinio sull'Orient Express\" (1974), \"Delitto sotto il sole\" (1982) e \"Mister Johnson\" (1990).\nNel 1980 lavor\u00f2 nel West End londinese nella prima produzione inglese del musical \"\" di Stephen Sondheim, al fianco di Sheila Hancock, nel quale interpret\u00f2 il ruolo del protagonista.\nVita privata.\nIl 30 dicembre 2001 fu insignito dell'OBE (\"Officier of the Order of the British Empire\").\nFu un abile suonatore di flauto, violoncello e pianoforte, strumento che suon\u00f2 anche in una scena del film \"Delitto sotto il sole\".\nSposato dal 1949 con Stella Chapman, da cui ebbe 3 figli, Dennis Quilley mor\u00ec nel 2003, a causa di un cancro al fegato, dopo la partecipazione al musical teatrale \"Anything Goes\". "}
{"id": "1245733", "revid": "76069", "url": "https://it.wikipedia.org/wiki?curid=1245733", "title": "Belmonte (Santa Caterina)", "text": ""}
{"id": "1245739", "revid": "486946", "url": "https://it.wikipedia.org/wiki?curid=1245739", "title": "Cassa Nazionale delle Assicurazioni Sociali", "text": ""}
{"id": "1245741", "revid": "14691", "url": "https://it.wikipedia.org/wiki?curid=1245741", "title": "Lancillotto, il cavaliere della carretta", "text": ""}
{"id": "1245742", "revid": "48344", "url": "https://it.wikipedia.org/wiki?curid=1245742", "title": "I miracoloni", "text": ""}
{"id": "1245743", "revid": "187", "url": "https://it.wikipedia.org/wiki?curid=1245743", "title": "Standard NJ", "text": ""}
{"id": "1245757", "revid": "287204", "url": "https://it.wikipedia.org/wiki?curid=1245757", "title": "Zibetto", "text": ""}
{"id": "1245763", "revid": "125988460", "url": "https://it.wikipedia.org/wiki?curid=1245763", "title": "Roddy McDowall", "text": "Biografia.\nFiglio di un marinaio e di un'aspirante attrice, Roderick McDowall nacque a Londra. Fu iscritto a corsi di elocuzione a cinque anni, e gi\u00e0 a dieci anni apparve nel suo primo film, \"Murder in the Family\" (1938), dove interpretava Peter Osborne, fratello minore delle sorelle interpretate da Jessica Tandy e Glynis Johns.\nQuando all'inizio della Seconda guerra mondiale, la madre port\u00f2 lui e sua sorella Virginia negli Stati Uniti, Roddy era gi\u00e0 un attore bambino di grande esperienza. Ottenne la parte di Huw Morgan, figlio minore di una famiglia di minatori di carbone provenienti dal Galles, in \"Com'era verde la mia valle\" (1941), di John Ford: in questo film (che ottenne l'Oscar come miglior film dell'anno) recitarono anche Walter Pidgeon, Maureen O'Hara e Donald Crisp. La parte di rilievo avuta nel film e la sua intensa interpretazione diedero anche a Roddy grande popolarit\u00e0.\nContinu\u00f2 a lavorare come attore bambino in film come \"Flicka\" (1943) e \"Torna a casa, Lassie!\" (1943), al fianco di un'altra attrice bambina emergente, Elizabeth Taylor; e ancora ne \"Le chiavi del paradiso\" (1944) con Gregory Peck, e \"Le bianche scogliere di Dover\" (1944) con Irene Dunne. \nA 18 anni si trasfer\u00ec a New York, cominciando la sua carriera di giovane attore interpretando ruoli di gran successo in palcoscenici come Broadway e al Connecticut's Stratford Festival, dove recit\u00f2 Shakespeare. Negli anni cinquanta e sessanta fu attivo soprattutto in teatro, vincendo un Tony Award in \"The Fighting Cook\" (1961), e alla televisione, vincendo lo stesso anno un Emmy Award grazie a \"Sunday Showcase\" (1961).\nAcquist\u00f2 grande popolarit\u00e0 per la sua partecipazione ai cinque film della serie Il pianeta delle scimmie (1968-1973). Ebbe altri ruoli di rilievo in pellicole come \"Cleopatra\" (1963), \"It!\" (1967), \"L'avventura del Poseidon\" (1972), \"Dopo la vita\" (1973), \"Pomi d'ottone e manici di scopa\" (1971), \"F.B.I. - Operazione gatto\" (1965), \"Scavenger Hunt\" (1979); \"Delitto sotto il sole\" (1982), \"Funny Lady\" (1975), \"Classe 1984\" (1982), \"Ammazzavampiri\" (1985), e \"Una coppia alla deriva\" (1987).\nInterprete di oltre 150 film, attivo anche in teatro e in televisione, McDowall svilupp\u00f2 un'immensa collezione personale di film, e pubblic\u00f2 5 acclamati album di fotografie da lui realizzate. Un cancro al polmone lo stronc\u00f2 nella sua casa di Los Angeles all'et\u00e0 di 70 anni. L'amica di infanzia Elizabeth Taylor guid\u00f2 la cerimonia funebre in sua memoria, e le sue ceneri furono sparse nell'Oceano Pacifico.\nProblemi con l'FBI.\nNel 1974 l'FBI perquis\u00ec la sua abitazione e sequestr\u00f2 la sua collezione di film e serie tv, nel contesto di un'indagine sulla pirateria. La collezione era formata da 160 pellicole 16mm e oltre 1000 videocassette. Il valore totale ammontava, secondo alcuni rappresentanti dell'industria cinematografica, a 5.005.426 dollari. L'attore non fu accusato subito perch\u00e9 accett\u00f2 di collaborare con l'FBI. Si scopr\u00ec che quei film non erano stati commercializzati, dato che gli studi distruggevano costantemente le pellicole mal registrate o di poco valore. Gli attori avrebbero quindi potuto impossessarsene prendendole dagli studi, o dal mercato nero, o in altri modi.\nRoddy afferm\u00f2 che alcuni li aveva comprati, altri ottenuti tramite scambi. McDowall disse che aveva copiato alcuni film su videocassetta, sia per liberare spazio in casa, sia perch\u00e9 una videocassetta conteneva pi\u00f9 minutaggio: in seguito aveva venduto o scambiato le pellicole che non gli interessavano. Disse che collezionava film sia per il suo amore nei confronti del cinema sia per aiutare a proteggere il patrimonio cinematografico, e che collezionava i suoi propri film per studiarsi e migliorare. La faccenda si sgonfi\u00f2 e McDowall ne usc\u00ec senza conseguenze.\nDoppiatori italiani.\nNelle versioni in italiano dei suoi film, Roddy McDowall \u00e8 stato doppiato da:\nDa doppiatore \u00e8 stato sostituito da:"}
{"id": "1245766", "revid": "1543377", "url": "https://it.wikipedia.org/wiki?curid=1245766", "title": "Oro nazista", "text": "Con il termine oro nazista ci si riferisce all'oro che sarebbe stato trasferito dalla Reichsbank verso banche offshore sul finire della seconda guerra mondiale. Il regime hitleriano avrebbe effettuato una politica di saccheggio di beni delle sue vittime al fine di finanziare la guerra. I beni venivano depositati in sedi specializzate. Il trasferimento dell'oro, valutato al cambio in valuta del momento, avvenne grazie alla collusione di molte istituzioni, la cui identit\u00e0 non \u00e8 stata ben chiarita, cos\u00ec come non \u00e8 precisato il volume delle transazioni avvenute.\nChe il regime nazista abbia effettuato una politica di sequestro di beni per il finanziamento della guerra, come pure l'asportazione di beni depositati nelle banche, col loro successivo trasferimento dalla Reichsbank dove erano stati depositati, costituisce un insieme di argomenti ben documentati fin dagli anni cinquanta. Molte istituzioni e banche sono state oggetto di accuse e polemici interventi, motivati dall'accusa di una loro possibile acquisizione dell'oro nazista. Il caso \u00e8 tuttavia tuttora aperto.\nDove si troverebbe l'oro nazista che sarebbe sparito dalle banche tedesche nel 1945 \u00e8 stato l'argomento centrale di numerosi libri e teorie complottiste.\nAcquisizione.\nIl prosciugamento delle riserve di oro tedesco e le importazioni dall'estero, impedivano l'acquisto di materiale bellico e il rafforzamento dell'economia nazista, oramai incentrata su una massiccia militarizzazione. Lo Stato hitleriano non avrebbe quindi potuto permettersi di comprare o produrre macchinari per l'industria. Ci\u00f2 nonostante, sul finire degli anni trenta, i capitali stranieri dovuti dalla Germania per i rimborsi di guerra calarono bruscamente. Nel 1939 la Germania aveva comunque reso stabile il bilancio relativo ai prestiti dovuti ai vari paesi europei.\nLa maggior parte del commercio tedesco si bas\u00f2 sul baratto dell'economia conservatrice.\nTuttavia, questa tendenza al conservazionismo serv\u00ec a nascondere l'espansione dei capitali tedeschi, conseguente effetto dell'annessione dell'Austria e dell'occupazione della Cecoslovacchia, avvenute poco prima dello scoppio del secondo conflitto mondiale.&lt;ref name=\"T 236/931\"&gt;UK Treasury correspondence, T 236/931.&lt;/ref&gt; Si pensa che queste fonti finanziarie abbiano fatto aumentare le riserve del capitale nazista sino ai 71\u00a0m di $ tra il 1937 e il 1939. Per mascherare l'acquisizione di questo denaro \"sporco\", la Reichsbank ha truccato i valori effettivi di queste riserve, cosicch\u00e9 nel 1939, alla Banca d'Inghilterra risultava una riserva di denaro tedesca pari a 40\u00a0m di $.\nDurante la guerra, la Germania nazista ha continuato questa pratica, ma su larga scala. La Germania si \u00e8 appropriata di $ 550\u00a0m di oro dai governi stranieri, di cui $ 223\u00a0m dal Belgio e 193 $ di\u00a0m dai Paesi Bassi. Ci\u00f2 non include la parte rubata ai cittadini e alle aziende private.\nSparizione.\nDove sia stato trasferito l'oro nazista, tra i vari scambi avvenuti tra le varie istituzioni europee nel 1945 \u00e8 stato l'argomento di parecchi libri, teorie di cospirazione e vesti pubbliche hanno portato nel gennaio del 2000 le accuse contro la Banca Vaticana, l'Ordine Francescano e altre istituzioni cattoliche.\nLa Banca Nazionale Svizzera (BNS), era il pi\u00f9 grande centro di distribuzione dell'oro nell'Europa continentale prima della guerra, questo fu il principale aggancio utilizzato dalla Germania nazista per cambiare l'oro in valuta. Durante la guerra, la BNS ha ricevuto $440\u00a0m di oro, di cui $316\u00a0m sono stati rubati.\nEredit\u00e0 alla Croazia?\nFra i regimi nazisti attivi nel secondo conflitto mondiale, l'Independent Usta\u0161e ha dichiarato che la Croazia si sia accaparrata ogni bene confiscato dai nazisti, sarebbero state anche trattenute le fortune accumulate durante la pulizia etnica di serbi e di ebrei nella Croazia. I beni delle vittime sono stati depositati nel Ministero del Tesoro croato.\nIl 21 ottobre 1946, il reparto dell'intelligence dell'esercito statunitense ricevette un report dall'agente della DIA Emerson Bigelow. L'agente affermava che con il crollo degli Ustascia nel 1945, le autorit\u00e0 britanniche confiscarono 150\u00a0m di franchi svizzeri al confine austro-svizzero e che il denaro \u00e8 stato depositato in una sede della Banca Vaticana in Svizzera. Ulteriori rapporti affermano che 200\u00a0m di Franchi svizzeri vennero trasferiti nella Citt\u00e0 del Vaticano e nello IOR con l'appoggio delle autorit\u00e0 cattoliche e dell'Ordine Francescano. Tali accuse sono state apertamente negate dalla Banca Vaticana."}
{"id": "1245770", "revid": "196390", "url": "https://it.wikipedia.org/wiki?curid=1245770", "title": "Libri antichi", "text": ""}
{"id": "1245772", "revid": "1305772", "url": "https://it.wikipedia.org/wiki?curid=1245772", "title": "SS18", "text": ""}
{"id": "1245778", "revid": "416175", "url": "https://it.wikipedia.org/wiki?curid=1245778", "title": "BAC One-Eleven", "text": "Il BAC One-Eleven, indicato anche come BAC-111 o BAC 1-11, fu un aereo di linea bireattore monoplano ad ala bassa sviluppato dall'azienda aeronautica britannica British Aircraft Corporation (BAC) nei primi anni sessanta.\nIl modello, progettato dall'ufficio tecnico dell'Hunting Aircraft ed in seguito sviluppato da BAC, venne prodotto, oltre che da quest'ultima, anche su licenza in Romania, dalla \u00centreprinderea de Avioane Bucure\u0219ti (IAvB), poi ridenominata Romaero, come Rombac One-Eleven. Destinato a sostituire il quadriturboelica Vickers Viscount sulle rotte passeggeri a corto raggio, fu il secondo velivolo civile a getto, dopo il francese Sud Aviation Caravelle, ad entrare in servizio per rispondere a tale esigenza. Il BAC One-Eleven ebbe un buon successo commerciale, adottato principalmente da compagnie aeree britanniche alle quali si affiancarono varie compagnie europee, e nel resto del mondo, trovando impiego anche in ambito militare e governativo come aereo da trasporto VIP.\nStoria del progetto.\nDopo la fine della seconda guerra mondiale l'ufficio progettazione della Hunting Aircraft, notando la grande espansione in corso del trasporto aereo passeggeri, decise di realizzare il progetto di massima di un nuovo velivolo con propulsione a getto destinato a sostituire Vickers Viscount allora in servizio. Nel luglio 1956 la British European Airways emise un requisito per un nuovo aereo da trasporto passeggeri con propulsione a getto di \u201cseconda generazione\u201d che potesse operare a fianco degli esistenti aerei a turboelica.\nNacque cos\u00ec il progetto dell'Hunting H.107, un aereo con impennaggio a T e turbofan montati posteriormente, capace di trasportare 30 passeggeri. In quello stesso periodo la Vickers stava portando avanti il progetto di un aereo pi\u00f9 grande, derivato dal VC-10, capace di 140 posti, che aveva ricevuto la designazione di VC-11. Anche altre ditte presentarono i propri progetti, con la Bristol che realizz\u00f2 il Type 200.\nCon la nascita nel 1960, su spinta decisa del governo inglese, della BAC, che conglobava le aziende di produzione aeronautica Hunting, Vickers, Bristol e English Electric, i nuovi vertici aziendali presero la decisione di ingrandire il progetto dell'H.107, che aveva ricevuto la nuova designazione di BAC 107, dato che il mercato del trasporto aereo passeggeri stava avendo una fase di grande espansione, abbandonando nel contempo quello dei similari Type 200 e VC-11 per concentrarsi su un unico aereo. Per la motorizzazione, nel 1961 venne abbandonata quella che vedeva l'adozione di due turbofan Bristol Siddeley BS75 in favore di quella con due Rolls-Royce Spey.\nUn'analisi di mercato condotta dalla nuova azienda, che incluse anche gli Stati Uniti d'America, port\u00f2 alla conclusione che l'ideale capacit\u00e0 di un aereo da trasporto passeggeri si aggirava intorno agli 80 posti. A differenza dei contemporanei aerei di linea britannici come l'Hawker Siddeley Trident, l'One-Eleven non fu progettato specificamente per soddisfare le esigenze delle compagnie British European Airways o Overseas Airways Corporation, ma per le esigenze delle compagnie aeree di tutto il mondo, e la BAC si aspettava un portafoglio di ordini di circa 400 unit\u00e0. Per il volo di prova fu prescelto come collaudatore lo Squadron leader Dave Glaser.\nL'aereo ricevette la nuova designazione aziendale di BAC 111, poi divenuta \"One-Eleven\". Si trattava di un velivolo con motori a reazione, ala bassa, impennaggio di coda a T, dotato di due propulsori a doppio flusso Rolls-Royce RB.163 Spey Mk.506 da 4720\u00a0kg di spinta (46\u00a0kN) installati in coda. Il progetto dell'aereo era caratterizzato da notevoli caratteristiche di robustezza e semplicit\u00e0 d'uso, prevedeva scalette incorporate e una APU. Il BAC 111 ricevette subito una grande accoglienza sul mercato statunitense proprio grazie alle sue caratteristiche di base, quali i collegamenti tra le piccole citt\u00e0 grazie agli 80 posti, e la rapida disponibilit\u00e0 sul mercato.\nLa prima ditta ad ordinare l'aereo fu, comunque, la britannica British United Aircraft e il 9 maggio 1961 ordin\u00f2 10 esemplari della versione One-Eleven Series 200. Il 20 ottobre fu la volta della statunitense Braniff International Airways che ne ordin\u00f2 sei esemplari, mentre la Mohawk Airlines, alla ricerca di dotarsi del primo aereo a reazione, mand\u00f2 i propri rappresentanti in Europa, stipulando il 24 luglio 1962 un contratto che prevedeva un'opzione quattro esemplari. Altri ordini arrivarono da Kuwait Airways (tre esemplari) e Central African Airways (due esemplari), mentre la Braniff successivamente raddoppi\u00f2 l'ordine portandolo a 12, e la Aer Lingus ne ordin\u00f2 quattro. La Western Airlines emise un ordine per 10 esemplari che fu successivamente cancellato. La Bonanza Air Lines ordin\u00f2 tre aerei nel 1962, ma esso fu fermata dalla US Civil Aviation Board (CAB) degli Stati Uniti, che sosteneva che sarebbero necessari sussidi statali per operare con aereo jet sulle rotte coperte della Bonanza, un'azione che all'epoca alcune persone rivendicarono come un atto di protezionismo. La CAB imped\u00ec l'acquisto del velivolo One-Eleven anche alla Frontier Airlines e alla Ozark Air Lines, sebbene successivamente la Ozark abbia ordinato il Douglas DC-9 e la Frontier il Boeing 727-100. La CAB tent\u00f2 anche, invano, di bloccare gli ordini della Mohawk.\nNel maggio 1963 la BAC annunci\u00f2 lo sviluppo di due nuove versioni, le One-Eleven 300 e 400, che utilizzavano la nuova, pi\u00f9 potente, versione Mk. 511 del motore Spey, e disponevano di un maggiore carico di carburante al fine di aumentare il raggio d'azione, e peso massimo al decollo aumentato. La differenza tra le due versioni consisteva nell'equipaggiamento e nell'avionica, con la versione 400 destinata principalmente al mercato statunitense. Il 17 luglio 1963 la American Airlines ordin\u00f2 15 aerei, portando il totale a 60, pi\u00f9 15 opzioni. La American Airlines acquist\u00f2 un totale di 30 One-Eleven Series 400, il che ne fece la maggiore compagnia aerea utilizzatrice.\nI prototipi.\nIl primo prototipo (immatricolato G-ASHG) effettu\u00f2 il roll-out il 23 luglio 1963 nello stabilimento di Hun ed and\u00f2 in volo per la prima volta il 20 agosto dello stesso anno. I primi collaudi diedero esito ampiamente positivo, tanto da far pensare ad una rapida certificazione, ritenuta dall'azienda indispensabile al fine di conquistare una buona fetta di mercato e bruciare sul tempo la concorrenza. Purtroppo il 22 ottobre il prototipo, con ai comandi il collaudatore Mike Lithgow, and\u00f2 perso durante un volo di collaudo mentre era impegnato in prove di controllabilit\u00e0 a bassa velocit\u00e0 e, quindi, ad elevata incidenza. Questo fenomeno, divenuto successivamente noto come \"deep stall\" (stallo irrecuperabile), era allora sconosciuto, ed era dovuto alla messa in ombra aerodinamica dell'impennaggio orizzontale da parte della scia turbolenta alare. Le indagini compiute dalla CAA britannica portarono a compiere una serie di nuovi test, e poi alla modifica dei comandi del velivolo adottando due nuovi dispositivi appositamente progettati per intervenire in prossimit\u00e0 dello stallo. Si trattava dello \"stick shaker\" e dello \"stick pusher\". Entrambi attivavano dapprima lo scuotimento della cloche, e in seguito il comando a picchiare. I nuovi test compiuti dimostrarono la validit\u00e0 delle modifiche apportate, che compresero anche il ridisegno del bordo di entrata alare al fine di regolare il flusso d'aria nei motori e sopra il piano di coda, tanto che quasi tutte le compagnie aeree confermarono gli ordini di acquisto gi\u00e0 emessi. L'inchiesta seguita all'incidente, e la successiva fase di riqualificazione, ritardarono di molto l'entrata in servizio dell'aereo, consentendo alle altre aziende aeronautiche, tra cui spiccava la Douglas, di recuperare il terreno fino ad allora perso.\nL'omologazione da parte delle autorit\u00e0 inglesi arriv\u00f2 nel maggio 1964, quindi la British Aircraft Corporation annunci\u00f2 l'uscita sul mercato della Serie 300, con maggior spazio nella cabina e motori Spey Mk.511 da 5170\u00a0kg di spinta, e la Serie 400 per il mercato statunitense.\nNonostante l'incidente i collaudi continuarono e la fiducia dei clienti rimase elevata. Le compagnie American Airlines e Braniff trasformarono le opzioni in ordini definitivi nel febbraio 1964. Ulteriori ordini arrivarono da Mohawk e Philippine Airlines, mentre l'uomo d'affari tedesco Helmut Horten richiese la prima modifica in aereo executive del BAC 1-11. Alla fine dell'anno erano usciti dalla linea di produzione 13 velivoli. Il BAC One-Eleven ottenne la certificazione e il primo velivolo, immatricolato G-ASJI, fu consegnato alla BUA il 22 gennaio 1965. Dopo diverse settimane di voli di prova, il 9 aprile fu effettuato il primo servizio di linea da Gatwick a Genova. La Braniff ricevette il suo primo velivolo l'11 marzo, mentre la Mohawk lo ottenne il 15 maggio. Le consegne continuarono, e alla fine del 1965 le compagnie aeree avevano ricevuto un totale di 34 aerei. La domanda di produzione continu\u00f2 a essere vivace, tanto che fu attivata una seconda linea a Weybridge che, tra il 1966 e il 1970 produsse 13 BAC 1-11.\nImpiego operativo.\nLe versioni One-Eleven 500, 510ED e 475.\nNel 1967 fu introdotta una pi\u00f9 grande versione da 119 posti designata One-Eleven 500 (noto anche come Super One-Eleven). La realizzazione di questa versione \"allungata\" fu posticipata di almeno un anno, affinch\u00e9 il cliente di lancio BEA, alla disperata ricerca di un successore del Viscount, emettesse il proprio requisito. Ci\u00f2 diede agli aerei americani concorrenti (Douglas DC-9 e Boeing 737) l'opportunit\u00e0 di compensare la penetrazione anticipata dell'One-Eleven sul mercato interno statunitense. L'iniziale vantaggio di un anno del velivolo britannico si trasform\u00f2 in un anno di ritardo, e la serie 500 non riusc\u00ec ad ottenere ordini di acquisto negli USA. Tale versione entr\u00f2 in servizio con la Cayman Airways e la Leeward Islands Air Transport (LIAT) nei Caraibi, con la Cayman Airways che operava la serie 500 sui servizi di linea a Houston (Texas) (IAH) e Miami, Florida (MIA), mentre la LIAT operava con la serie 500 da San Juan, Porto Rico (SJU). La Bahamasair gestiva anche il modello 500 allungato con il servizio tra Nassau (NAS) e Miami, mentre, tra le altre rotte, la compagnia guatemalteca Aviateca gestiva i suoi velivoli serie 500 sia a Miami che a New Orleans, in Louisiana (MSY). La compagnia aerea costaricana LACSA gest\u00ec la serie 500 sui suoi servizi a Miami. Rispetto alle versioni precedenti, la One-Eleven 500 era pi\u00f9 lunga di 8 piedi 4 pollici (2cabina di ,54\u00a0m) davanti all'ala e 5 piedi 2 pollici (1,57\u00a0m) dietro di essa. L'apertura alare \u00e8 stata aumentata di 5 piedi (1,5\u00a0m) e questo modello utilizzava la versione Mk.512 dello Spey.\nI 18 aerei di serie della BEA/British Airways 500 (denominati One-Eleven 510ED) variavano significativamente da altri One-Eleven, su richiesta di BEA. Lo One-Eleven 510ED aveva una pilotaggio modificata, dotata di strumentazione avionica Smith simile a quella dello Hawker Siddeley HS.121 Trident. Il loro equipaggiamento addizionale includeva un pi\u00f9 sofisticato pilota automatico, che consentiva l'atterraggio automatico CAT II e includeva autothrottle. Le modifiche arrivarono fino a invertire la posizione \"on\" della maggior parte degli interruttori per farli corrispondere a quella del Trident; in effetti il 510ED era cos\u00ec diverso dagli altri velivoli One-Eleven 500 che era necessario un diverso brevetto di pilotaggio per farlo volare.\nAvendo affrontato la concorrenza degli aerei statunitensi nel 1966, nel corso del 1970 lo One-Eleven affront\u00f2 anche la concorrenza di velivoli pi\u00f9 nuovi e pi\u00f9 piccoli come il Fokker F28 Fellowship, che era pi\u00f9 leggero, meno complesso e pi\u00f9 economico. La versione One-Eleven 475 del 1970 venne lanciata proprio per competere con lo F28. Combinava la fusoliera della versione 400 con la maggiore potenza e l'ala pi\u00f9 grande della versione 500 ed era destinata ad operare in aeroporti a quote elevate. Questo modello non ottenne un grande successo, e ne vennero realizzati solo 10 esemplari. Nel 1977 ne fu proposto un aggiornamento, designato One-Eleven 670, dotato di motori pi\u00f9 silenziosi che venne offerta sul mercato interno giapponese, ma non ottenne alcun ordine di produzione."}
{"id": "1245784", "revid": "121477149", "url": "https://it.wikipedia.org/wiki?curid=1245784", "title": "Kolia Litscher", "text": "Figlio d'arte, con genitori il regista russo-svizzero Hans-Peter Litscher e l'attrice francese Catherine Belkhodja, \u00e8 l'ultimo nato di una famiglia di attori:\nCarriera.\nHa partecipato ad alcuni cortomettragi di Michel Fehler, Emma de Caunes, Jos\u00e9phine Flasseur, Emmanuelle Bercot, prima di recitare uno dei tre eroi in Demi-tarif (Met\u00e0 tariffa) d'Isild Le Besco, .\nNel secondo film d'Isild, \"Charly\", con Julie-Marie Parmentier come partner, recita il ruolo d'un adolescente ribelle che vive in una famiglia d'accoglienza e fuga per recarsi a Belle-Ile-en-Mer. Arrivato alla periferia di Nantes, incontra Charly, una ragazza che vive in una carovana e si prostituisce per assicurare il quotidiano.\nTeatro.\n\u00c8 la voce in:"}
{"id": "1245787", "revid": "124683994", "url": "https://it.wikipedia.org/wiki?curid=1245787", "title": "Soffritto", "text": "Il soffritto o battuto \u00e8, in cucina, una base per sughi di carne o pesce per molti tipi di pasta o risotti, per contorni quali verdure stufate, per secondi tipo spezzatino o carne brasata, per secondi di pesce, come coda di rospo o polpo stufato.\nIl battuto di verdure che funge da base per il soffritto \u00e8 noto anche come mirepoix. Radicalmente diverso \u00e8, invece, il \"soffritto napoletano\", a base di carne.\nTipologie di soffritto.\nIl soffritto \u00e8 composto di grasso e \"odori\", che sono verdure e aromi, divisi in odori freschi e spezie (secche).\nIl grasso \u00e8 solitamente di pregio: olio d'oliva (extra)vergine, burro o lardo. \u00c8 controverso se gli aromi vadano gettati nell'olio bollente o messi a freddo con fiamma vivace. Quando presente, il grasso animale (pancetta, guanciale...) va buttato subito e con poco olio.\nIl battuto dipende dalla ricetta: sughi di tonno, pesce spada, verdure, e certi tipi di carne richiedono un trito di scalogno, porro, o cipolla, bianca o di Tropea. Cibi dal sapore pi\u00f9 deciso come le carni rosse prediligono la cipolla rossa forte. Per certi sughi e secondi di carne bianca, pesce, o particolari verdure (zucchine, melanzane...) si preferisce l'aglio. A causa del forte aroma, sono rare le ricette che prevedano l'utilizzo congiunto di agli e cipolle. Per rag\u00f9, secondi di carne, zuppe o altro, spesso si aggiungono carota e sedano (mirepoix). A volte il soffritto prevede funghi, peperoni o pomodori tritati finemente; in alcune ricette sono invece presenti tagli grassi di carne come pancetta o guanciale.\nIl soffritto pu\u00f2 comprendere anche erbe aromatiche o spezie secche, che sottostanno a costanti precise: le erbe aromatiche carnose o coriacee (rosmarino, salvia, alloro...) vengono soffritte tritate, mentre quelle dall'aroma deperibile (basilico, prezzemolo...) sono aggiunte in seguito. Le spezie vengono grattugiate nel soffritto o nel piatto pronto, oppure soffritte intere e poi tolte (come peraltro alcuni fanno con l'aglio); anche queste ultime seguono delle regole: solitamente i piatti in bianco sono resi piccanti dal pepe nero, i piatti al pomodoro dal peperoncino; altri tipi di pepe sono grattati a crudo e non fanno parte del soffritto. Altre spezie solitamente non vengono soffritte.\nNella cucina veneta.\nIl soffritto viene usato in grande quantit\u00e0 per la preparazione di un piatto tipico veneto, le sarde in saor. Le sardine vengono infarinate, fritte e disposte in una pirofila, alternate ad ogni strato con uno di cipolla saltata in soffritto e sfumata con l'aceto di vino bianco. Vengono consumate a temperatura ambiente.\nA Napoli e in Calabria.\nIl \"soffritto napoletano\" \u00e8 tutt'altra cosa. Si tratta di uno stracotto di interiora di vitello, di capretto o di agnello, pi\u00f9 raramente di maiale, cucinato con conserva di pomodoro, cipolla, sedano, olio d'oliva ed abbondante peperoncino rosso. \u00c8 simile al \"Morzeddhu\" catanzarese. A Napoli la stessa ricetta nella variante di maiale \u00e8 ben conosciuta e apprezzata nella cucina popolare con il nome di \"zuppa di soffritto\" o anche \"zuppa forte\".\nUtilizzata da sola, sul pane o sulla pasta. Viene venduta anche gi\u00e0 pronta in macelleria.\nNella cucina tradizionale lucana.\nIn Basilicata il termine \"soffritto\" indica una preparazione a base di solo fegato di agnello. Il fegato viene grossolanamente affettato, bagnato con vino rosso e fatto friggere, all'interno di un coccio di terracotta, in olio extravergine di oliva insieme a cipolla e foglie di alloro, dopodich\u00e9 viene coperto con conserva di pomodoro e fatto cuocere lentamente per almeno un'ora. Infine \u00e8 condito con peperoncino, e portato in tavola molto caldo nel suo stesso coccio.\nNel Mondo.\nIn altri paesi, come la Spagna o il Portorico, il soffritto, detto \"sofrito\", \u00e8 a base di cipolla, aglio, pomodoro, peperoncini ed erbette. Si pu\u00f2 mettere sul pane come in Italia si fa con la bruschetta."}
{"id": "1245797", "revid": "201640", "url": "https://it.wikipedia.org/wiki?curid=1245797", "title": "Bombardino (bevanda)", "text": "Il bombardino \u00e8 una bevanda a base di panna, zabaione caldo, brandy e caff\u00e8 (la ricetta varia a seconda delle zone). Ha origini lombarde: nasce a Livigno, in provincia di Sondrio, alla baita del Mottolino nel 1972\n, ma \u00e8 ormai diffuso in molte localit\u00e0 sciistiche di tutta Italia, del Ticino e della Francia alpina.\n\u00c8 venduto nelle baite e sulle piste da sci. Il suo nome deriva infatti dalla vampata di calore che ne seguirebbe l'ingerimento, reazione dovuta sia alla temperatura della bevanda che alla gradazione alcolica (circa 30\u00b0).\nEsistono tre varianti sempre a base di zabaione caldo:\nOrigine.\nLa leggenda narra che un giovane genovese, che stava sciando allo Stelvio, inizi\u00f2 ad avere freddo e con un suo amico volle creare una bevanda forte in modo tale che il giovane si riscaldasse. Cre\u00f2 cos\u00ec questa bevanda a base di Vov e rum con panna e appena lo assaggi\u00f2 esclam\u00f2: \"CHE BOMBARDA\". Da l\u00ec il nome bombardino. \nIn seguito un lavorante diffuse la ricetta alle baite concorrenti, finch\u00e9 il bombardino non divent\u00f2 bevanda servita comunemente in altre mescite del paese ed in seguito pressoch\u00e9 in tutte le localit\u00e0 sciistiche."}
{"id": "1245801", "revid": "768068", "url": "https://it.wikipedia.org/wiki?curid=1245801", "title": "Fischiotto", "text": "Il fischiotto (in dialetto calabrese: fischiottu o frischiottu) \u00e8 uno strumento musicale a fiato della tradizione musicale calabrese. Il suonatore lo adopera sempre in coppia con un altro fischiotto. Possiede la stessa scala della zampogna in uso nel luogo in cui si suona o del luogo di origine del suonatore.\nEsistono tre varianti dei fischiotti: \"a paru\", a \"mezzachiave\" o \"moderna\" e \"reggina\". Con la prima si intendono l'uso di due fischiotti della medesima lunghezza con secondo di differente lunghezza. Infine la reggina \u00e8 una via di mezzo dei precedenti.\nSi hanno testimonianze dell'uso anche di 3 fischiotti contemporaneamente, di cui l'ultima senza buchi con funzione di bordone."}
{"id": "1245804", "revid": "287204", "url": "https://it.wikipedia.org/wiki?curid=1245804", "title": "Huahujing", "text": ""}
{"id": "1245806", "revid": "287204", "url": "https://it.wikipedia.org/wiki?curid=1245806", "title": "Manuel Pardo", "text": "\u00c8 stato Ministro delle Finanze della Repubblica Peruviana e Presidente del Per\u00f9 dal 2 agosto 1872 al 2 agosto 1876. Era figlio del politico e scrittore Felipe Pardo y Aliaga e padre di Jos\u00e9 Pardo y Barreda, che fu anch'egli Presidente del Per\u00f9."}
{"id": "1245807", "revid": "1982", "url": "https://it.wikipedia.org/wiki?curid=1245807", "title": "Mariano Herencia Zevallos", "text": "\u00c8 stato Presidente del Per\u00f9 dal 27 luglio al 2 agosto 1872."}
{"id": "1245810", "revid": "767487", "url": "https://it.wikipedia.org/wiki?curid=1245810", "title": "Francisco Diez Canseco", "text": "\u00c8 stato Presidente del Per\u00f9 dal 26 luglio al 27 luglio 1872."}
{"id": "1245812", "revid": "88740", "url": "https://it.wikipedia.org/wiki?curid=1245812", "title": "Laredo", "text": ""}
{"id": "1245815", "revid": "1862310", "url": "https://it.wikipedia.org/wiki?curid=1245815", "title": "Nassuttooq", "text": "Il Nassuttooq (o Nagssugt\u00f4q, danese Nordre Str\u00f8mfjord) \u00e8 un fiordo della Groenlandia di 190\u00a0km. Si trova a 67\u00b047'N 52\u00b030'O; \u00e8 situato tra il comune di Qeqertalik e quello di Qeqqata."}
{"id": "1245818", "revid": "1862310", "url": "https://it.wikipedia.org/wiki?curid=1245818", "title": "Sisimiut Isortuat", "text": "Il Sisimiut Isortuat (danese Nordre Isortoq) \u00e8 un fiordo della Groenlandia di 135\u00a0km. Si trova a 67\u00b016'N 53\u00b010'O; appartiene al comune di Queqqata. "}
{"id": "1245819", "revid": "80598", "url": "https://it.wikipedia.org/wiki?curid=1245819", "title": "Elio Palumbo", "text": "Biografia.\nDopo aver lavorato negli anni cinquanta e sessanta per la RAI come regista televisivo (tra l'altro in alcune puntate de Il Musichiere ed alcune puntate de Le inchieste del commissario Maigret), si dedic\u00f2 alla carriera di produttore discografico (tra gli altri del complesso I Giganti), e di organizzatore musicale, dando vita, a partire dal 1966, il Festival dei Complessi di Rieti, noto anche come \"Parata di primavera\".\nNegli anni settanta fond\u00f2 con il fratello Franco la Yep Records e la WJK Record e lanci\u00f2 nuovi cantanti e complessi come i Santo California, il duo melodico Juli &amp; Julie (dove militava il padre di Giorgia), i Paco Andorra, Jo Chiarello, Flavia Fortunato, Stella Carnacina e tanti altri.\nCompose molte canzoni per i cantanti della sua etichetta, tra cui \"Monica\" per i Santo California, che si classific\u00f2 al terzo posto al Festival di Sanremo 1977; come compositore us\u00f2 spesso lo pseudonimo Eliop.\nPartecip\u00f2 anche al Festival di Sanremo 1986 con \"Verso il 2000\" e al Festival di Sanremo 1987 con \"Canto per te\", presentate entrambe da Flavia Fortunato.\nNel 1972 diresse il suo unico film con lo pseudonimo Helia Colombo, il poliziesco \"La polizia brancola nel buio\", distribuito con scarso successo soltanto nel 1975.\nTuttavia il boom discografico arriv\u00f2 proprio nel 1975 con il brano \"Torner\u00f2\" interpretato dal complesso i Santo California che, tradotto in molte lingue, ha venduto oltre 11 milioni di copie in tutto il mondo.\n\u00c8 deceduto a 71 anni nel 2004."}
{"id": "1245820", "revid": "1862310", "url": "https://it.wikipedia.org/wiki?curid=1245820", "title": "Arfersiorfik", "text": "L'Arfersiorfik \u00e8 un fiordo della Groenlandia di 155\u00a0km. Si trova a 68\u00b010'N 51\u00b030'O; appartiene al comune di Qeqertalik."}
{"id": "1245821", "revid": "2081570", "url": "https://it.wikipedia.org/wiki?curid=1245821", "title": "Matterhorn-Gotthard-Bahn", "text": "La Matterhorn-Gotthard-Bahn (\"Ferrovia Cervino-Gottardo\", acronimo MGB) \u00e8 una societ\u00e0 ferroviaria privata svizzera creata il 1\u00ba gennaio 2003 dalla fusione della Furka-Oberalp Bahn (FO) e della BVZ Zermatt-Bahn (BVZ).\nRete.\nLa MGB gestisce le seguenti linee, tutte a scartamento metrico e con tratte a cremagliera:\nServizio.\nL'orario attuale prevede collegamenti diretti Zermatt - Brig, con prolungamento fino a Fiesch, Briga\u2013Andermatt, Andermatt\u2013G\u00f6schenen e Andermatt\u2013Disentis.\nInsieme alla Ferrovia Retica la MGB opera il famoso Glacier Express.\nIl traffico merci \u00e8 presente in buona quantit\u00e0 solo sulle tratte Visp\u2013Zermatt e tra Disentis e il cantiere AlpTransit a Sedrun.\nMateriale Rotabile.\nLa MGB possiede/possedeva il seguente materiale rotabile:\nLocomotive a vapore: Hg 2/3, Hg3/4\nLocomotive elettriche: HGe 2/2, HGe 4/4 I, HGe 4/4 II, Ge 4/4\nLocomotive diesel: HGm 2/2, HGm 4/4, Gm 4/4\nElettromotrici ed elettrotreni: BDeh 2/4, ABDeh 8/8, ABDeh 6/6, e le 3 serie di automotrici-bagagliaio Deh 4/4 I 21 - 24, Deh 4/4 I 51 - 55 e Deh 4/4 II 91 - 96. A partire dal 2007 sono arrivati inoltre dei moderni elettrotreni di tipo Komet, costruiti da Stadler Rail e classificati ABDeh 4/8 e ABDeh 4/10"}
{"id": "1245822", "revid": "1862310", "url": "https://it.wikipedia.org/wiki?curid=1245822", "title": "Fiordo di Karrats", "text": "Il fiordo di Karrats (danese Karrats Fjord) \u00e8 un fiordo della Groenlandia di 115\u00a0km. Si trova a 71\u00b023'N 53\u00b040'O; appartiene al comune di Avannaata."}
{"id": "1245824", "revid": "1862310", "url": "https://it.wikipedia.org/wiki?curid=1245824", "title": "Fiordo di Qarajaq", "text": "Il fiordo di Qarajaq (danese Qarajaq Isfjord) \u00e8 un fiordo della Groenlandia di 50\u00a0km. Si trova a 70\u00b025'N 51\u00b010'O; appartiene al comune di Avannaata."}
{"id": "1245825", "revid": "119763645", "url": "https://it.wikipedia.org/wiki?curid=1245825", "title": "Sedrun", "text": "Sedrun \u00e8 una frazione del comune svizzero di Tujetsch, nel cantone dei Grigioni.\nLa frazione di Sedrun, capoluogo comunale, ha assistito a una progressiva crescita in seguito all'affermazione del turismo (sia invernale che estivo), avvenuta a partire dal secondo dopoguerra. Negli anni sono via via sorti impianti di risalita e strutture ricettive.\nInfrastrutture e trasporti.\nStrade.\nIl centro abitato di Sedrun \u00e8 attraversato dalla strada cantonale 19, che collega Briga a Reichenau.\nFerrovie.\nIl centro abitato di Sedrun \u00e8 servito dall'omonima stazione ferroviaria, posta sulla linea del Furka-Oberalp."}
{"id": "1245826", "revid": "30610", "url": "https://it.wikipedia.org/wiki?curid=1245826", "title": "Fiordo di Ukkusissat", "text": "Il fiordo di Ukkusissat (danese Ukkusissat Fjord) \u00e8 un fiordo della Groenlandia di 65\u00a0km, nel comune di Avannaata."}
{"id": "1245827", "revid": "767487", "url": "https://it.wikipedia.org/wiki?curid=1245827", "title": "Fiordo di Uummannaq", "text": "Il fiordo di Uummannaq (danese Uummannaq Fjord o Umanak Fjord) \u00e8 un fiordo della Groenlandia di 160\u00a0km. Si trova a 70\u00b057'N 53\u00b000'O; appartiene al comune di Avannaata."}
{"id": "1245829", "revid": "72396", "url": "https://it.wikipedia.org/wiki?curid=1245829", "title": "Ginnastica ai Giochi della XXIII Olimpiade", "text": ""}
{"id": "1245830", "revid": "254059", "url": "https://it.wikipedia.org/wiki?curid=1245830", "title": "Kangerlussuaq (Qaasuitsup)", "text": "Il Kangerlussuaq (danese S\u00f8ndre Str\u00f8mfjord o Giesecke Isfjord) \u00e8 un fiordo della Groenlandia di 50\u00a0km. Si trova a 73\u00b030'N 55\u00b035'O; appartiene al comune di Avannaata."}
{"id": "1245831", "revid": "1862310", "url": "https://it.wikipedia.org/wiki?curid=1245831", "title": "Fiordo di Upernavik", "text": "Il fiordo di Upernavik (danese Upernavik Isfjord o Upernivik Isfjord) \u00e8 un fiordo della Groenlandia di 50\u00a0km. Si trova a 72\u00b055'N 55\u00b025'O; appartiene al comune di Avannaata."}
{"id": "1245832", "revid": "1543377", "url": "https://it.wikipedia.org/wiki?curid=1245832", "title": "Genocidio degli Herero e dei Nama", "text": "Il genocidio degli Herero e dei Nama, effettuato dalle forze coloniali tedesche, ebbe luogo nell'Africa Tedesca del Sud-Ovest (oggi Namibia) fra il 1904 e il 1908, nel periodo della spartizione dell'Africa, durante e a seguito delle cosiddette guerre herero.\nIl generale Lothar von Trotha, incaricato di sopprimere la ribellione, utilizz\u00f2 pratiche di guerra non convenzionali che includevano l'avvelenamento dei pozzi e altre misure che portarono alla morte per fame e per sete di una rilevante percentuale della popolazione Herero e Nama.\nNel 1985 le Nazioni Unite (con il Rapporto Whitaker) identificarono nella guerra contro gli Herero uno dei primi tentativi di genocidio (inteso come sterminio di un'intera popolazione) del XX secolo. In merito a questo episodio, il governo tedesco ha dichiarato nel 2004: \"noi tedeschi accettiamo la nostra responsabilit\u00e0 storica e morale\".\nContesto storico.\nGli Herero sono una trib\u00f9 di allevatori di bestiame che abitano nel Damaraland, nel nord della Namibia. Nel 1884, all'epoca della spartizione dell'Africa fra le potenze coloniali europee, l'odierna Namibia fu dichiarata protettorato tedesco; all'epoca era l'unico territorio d'oltremare considerato adatto per lo stanziamento dei bianchi acquisito dalla Germania. In questa terra arida e scarsamente popolata, vennero inviati 2000 coloni, in maggioranza uomini. I tedeschi incontrarono la resistenza di diverse popolazioni locali alla loro occupazione, anche se nel 1894 venne siglato un accordo con i Khoikhoi. In quell'anno Theodor Leutwein divenne Amministratore imperiale della colonia, che entr\u00f2 in un periodo di rapido sviluppo, mentre la Germania inviava le truppe imperiali chiamate \"Schutztruppe\" per pacificare la regione.\nLa politica coloniale tedesca, per quanto migliore di quella francese o belga, era apertamente non egualitaria: i coloni furono incoraggiati a sottrarre la terra alle popolazioni locali, i nativi (compresi gli Herero) vennero adoperati come schiavi, e le risorse di rilievo (in particolare le miniere di diamanti) venivano sfruttate dai tedeschi. Questa situazione cre\u00f2 un crescente malcontento.\nGli Herero giudicarono la situazione intollerabile; Samuel Maharero, il loro condottiero, guid\u00f2 il suo popolo in una grande sollevazione contro i tedeschi; il 12 gennaio 1904 vennero sferrati i primi attacchi. La maggior parte delle fattorie dei coloni venne distrutta, e almeno 123 tedeschi furono uccisi; fra loro anche sette boeri e tre donne.\nLeutwein fu costretto a richiedere al governo di Berlino rinforzi e un ufficiale d'esperienza per risolvere la crisi. Il 3 maggio il tenente generale Lothar von Trotha venne nominato Comandante supremo (\"Oberbefehlshaber\") dell'Africa del Sud-Ovest, e l'11 giugno arriv\u00f2 con un contingente di 14.000 soldati.\nNell'ottobre 1904, gli herero si allearono con gli assai meno numerosi nama, una trib\u00f9 meridionale.\nPochi mesi dopo scoppi\u00f2 la rivolta dei Maji Maji.\nIl genocidio.\nL'11-12 agosto 1904 le truppe guidate da von Trotha sconfissero un esercito di 3.000-5.000 Herero nella battaglia di Waterberg, presso l'altopiano omonimo, ma non furono in grado di circondare ed eliminare i sopravvissuti in ritirata.\nLe forze tedesche li inseguirono e tennero sotto pressione, evitando che gruppi di Herero si allontanassero dal contingente in fuga e sospingendoli verso il deserto di Omaheke. Meno di 1000 profughi, alla guida di Maharero, riuscirono ad attraversare il Kalahari e raggiunsero il territorio britannico del Bechuanaland, dove ricevettero asilo politico.\nIn particolare, von Trotha mise in atto misure volte a sterminare per fame e per sete i nemici, facendo presidiare o avvelenare i loro pozzi (risorse estremamente preziose nel territorio arido della Namibia). Le pattuglie tedesche trovarono in seguito scheletri intorno a buche profonde 13 m, scavate nel vano tentativo di trovare acqua.\nIl 2 ottobre von Trotha mand\u00f2 agli Herero questo avvertimento mediante un proclama, datato 2 ottobre 1904:\nIl proclama venne inviato a Berlino via mare e non via telegrafo, informando immediatamente lo Stato maggiore e non quindi il Cancelliere. Il proclama raggiunse Berlino nella seconda met\u00e0 di novembre e vide il cancelliere e Schlieffen condannare l'iniziativa di von Trotha, seppur per motivazioni diverse: il primo adduceva ragioni umanitarie, economiche, diplomatiche e politiche, il secondo riteneva la \"Vernichtungspolitik\" irrealistica. I due unirono le loro forze e, con l'aiuto di un riluttante capo del gabinetto militare, convinsero il Kaiser a rovesciare la politica di von Trotha e ad offrire un'amnistia agli herero che si arrendevano senz'armi e che non avevano commesso dei crimini.\nIl genocidio quindi non venne ordinato da nessun superiore n\u00e9 da Berlino e la \"Vernichtungspolitik\" venne perpetuata su iniziativa di Trotha. Questa venne contrastata dal governatore Leutwein, dallo stesso cancelliere von B\u00fclow, dai deputati socialdemocratici e liberali di sinistra del Reichstag, dai missionari, dal socialdarwiniano Paul Rohrbach, che si trovava nel luogo della rivolta e tardivamente dai coloni del posto, che non volevano la loro manodopera sterminata. La morte di massa degli herero fu il frutto di una procedura militare standard: lo sterminio fu quindi il frutto di pratiche belliche e non di una politica mirante al genocidio.\nL'11 dicembre 1904 il Cancelliere del Reich, Bernhard von B\u00fclow, ordin\u00f2 a von Trotha di erigere dei Konzentrationslager allo scopo di dare \"sistemazione temporanea\" a \"ci\u00f2 che rimaneva del popolo Herero\".. Alcuni prigionieri furono impiegati come schiavi presso aziende pubbliche e private, altri usati come cavie umane in esperimenti medici.\nCampi di concentramento.\nGli Herero sopravvissuti, la maggior parte dei quali erano donne e bambini, furono deportati nei campi di concentramento, come quello su Shark Island, dove furono costretti a lavorare come schiavi per i militari e per i coloni tedeschi; tutti i prigionieri venivano schedati in gruppi, a seconda che fossero o meno idonei al lavoro.\nMolti Herero moriranno per malattie, per malnutrizione o per il troppo lavoro. L'alta mortalit\u00e0 fu dovuta alla scarsa dimestichezza dell'esercito tedesco con la logistica, un'attivit\u00e0 che gli ufficiali ambiziosi, in cerca di promozioni, non intraprendevano, essendo questa vista come un'attivit\u00e0 ausiliaria, focalizzandosi quindi sulle attivit\u00e0 di combattimento. Nonostante la scarsa considerazione che riceveva, la logistica era essenziale in una colonia senza infrastrutture, cibo e acqua come l'Africa tedesca del Sud-Ovest e l'esercito tedesco soffr\u00ec per questa mancanza, oltre ai prigionieri nei campi. Inoltre la condizione dei prigionieri non era una priorit\u00e0 per l'esercito. \nLo scopo dei campi era quello di far fallire la guerriglia allontanando la popolazione civile, con il risultato di sgombrare il campo di battaglia e facilitare quindi la lotta contro i combattenti che restavano, una tattica efficace in un territorio scarsamente popolato come quello della colonia. Le incompetenze amministrative, il razzismo diffuso e la rotazione degli ufficiali provocava molte inefficienze (in quest'ultimo caso anche sul campo di battaglia). Le razioni alimentari erano fissate da von Trotha e prevedevano un quinto della carne prevista dalla pi\u00f9 punitiva delle razioni destinate dalla Gran Bretagna ai civili internati durante la Guerra Boera e soltanto un sesto della razione ricevuta dai soldati di linea tedeschi, una razione che, di due terzi di quella standard, causava tra le \"Schutztruppen\" diffusi fenomeni di denutrizione e di scorbuto. \nI successori di von Trotha aumentarono e diversificarono la razione ufficiale, ma essa continu\u00f2 a risultare insufficiente, continuando a perpetuare il deficit alimentari tra i prigionieri, pur non volendo mai, da quanto risulta dalla loro corrispondenza, la loro morte. Secondo l'esercito tedesco, la mortalit\u00e0 nei campi era del 45%, contro i 25% dei campi britannici in Sud Africa. Se per\u00f2 i morti nei campi britannici cessarono grazie all'indignazione pubblica e all'intervento politico, nei campi tedeschi l'amministrazione rimase volutamente militare, una scelta consona alla mentalit\u00e0 politica tedesca del periodo. L'unico moto che poteva far chiudere i campi, non poteva quindi che essere un moto interno: fu il colonnello Ludwig von Estorff a dare ordine di chiuderli, mosso dal sentimento d'orrore provato alla visita dei campi e dall'onore personale.\nEsperimenti medici.\nEugen Fischer, uno scienziato tedesco, giunse nei campi di concentramento per condurvi esperimenti medici sulla razza, usando come cavie sia mulatti (figli di madri Herero e padri tedeschi) che prigionieri Herero adulti. Gli esperimenti comprendevano la sterilizzazione e l'inoculazione dei germi del vaiolo, del e della tubercolosi.\nL'ossessione per la purezza della razza e l'amministrazione coloniale tedesca furono sconvolte dai numerosi casi di bambini di sangue misto. Eugen Fischer studi\u00f2 310 mulatti, sottoponendoli a numerose verifiche come misurazioni della testa e del corpo ed esami degli occhi e dei capelli. A conclusione dei suoi studi caldeggi\u00f2 il genocidio delle presunte \"razze inferiori\", affermando che \u00abchiunque consideri a fondo la nozione di razza, non pu\u00f2 giungere a una conclusione diversa\u00bb.\nAltri esperimenti furono condotti dal dottor Bofinger, che inocul\u00f2 in Herero affetti da scorbuto varie sostanze, fra cui arsenico e oppio, di cui poi indagava gli effetti mediante autopsie sui cadaveri\nSecondo Clarence Lusane gli esperimenti medici di Eugen Fischer possono essere visti come un \"banco di prova\" per le successive procedure mediche adottate durante l'olocausto nazista.\nFischer divenne in seguito rettore dell'Universit\u00e0 di Berlino, dove insegn\u00f2 medicina ed ebbe fra i suoi allievi Josef Mengele, noto per gli esperimenti genetici condotti sui bambini ebrei nel campo di concentramento di Auschwitz.\nNumero di vittime e i costi.\nUn censimento effettuato nel 1905 rivel\u00f2 che nell'Africa Tedesca del Sud-Ovest erano rimasti 25.000 Herero. Essi erano circa 100.000 prima del genocidio.\nSecondo il Rapporto Whitaker delle Nazioni Unite del 1985, la popolazione degli Herero fra il 1904 e il 1908 si ridusse da 80.000 a 15.000 \"rifugiati affamati\"\nL'autore tedesco Walter Nuhn afferma che nel 1904 vivevano nell'Africa Tedesca del Sud-Ovest solo 40.000 Herero, e perci\u00f2 \"solo 24.000\" potrebbero essere stati uccisi. Le perdite tedesche furono di 1500 uomini, di cui la met\u00e0 mor\u00ec di malattia. In totale, la guerra cost\u00f2 600 milioni di marchi.\nRiconoscimento del genocidio.\nMolti storici moderni, e le stesse Nazioni Unite, considerano le guerre herero come il primo caso di genocidio del XX secolo, in quanto lo scopo esplicito dell'azione di von Trotha fu, come ebbe a dire l'etnologa Larissa F\u00f6rster, \"eliminare tutti coloro che appartenevano a un determinato gruppo etnico, solo perch\u00e9 appartenevano a quel gruppo etnico\". Come nel caso dell'olocausto, ci sono autori negazionisti che rifiutano di accettare la definizione delle guerre herero come \"genocidio\".\nNel 1998, mentre il presidente tedesco Roman Herzog si trovava in visita in Namibia, ricevette una richiesta pubblica di scuse da parte del capo herero Munjuku Nguvauva. Herzog espresse rammarico ma non scuse formali, e non accolse la proposta di versare un indennizzo nei confronti delle comunit\u00e0 native namibiane.\nNel 2001, gli Herero presentarono un'istanza agli Stati Uniti chiedendo un indennizzo da parte della Germania e della Deutsche Bank. La Germania non pot\u00e9 essere condannata perch\u00e9 all'epoca del massacro nessuna legge garantiva la protezione dei civili e le convenzioni internazionali avrebbero contemplato il reato di genocidio soltanto qualche decennio dopo, mentre troppi anni erano trascorsi per intentare una causa civile di fronte a un tribunale tedesco.\nScuse ufficiali da parte tedesca vennero il 16 agosto 2004 (centesimo anniversario della decisiva battaglia di Waterberg) da parte del ministro tedesco Heidemarie Wieczorek-Zeul. Wieczorek-Zeul afferm\u00f2 che i tedeschi accettavano la propria responsabilit\u00e0 storica e morale e riconoscevano la propria colpa. Wieczorek-Zeul ammise anche che quanto avvenuto nel Damaraland rispondeva alla definizione di genocidio. Anche Wieczorek-Zeul, tuttavia, rifiut\u00f2 di concedere un indennizzo economico alla Namibia, sostenendo che i torti subiti dalla popolazione erano stati ampiamente ripagati con anni di aiuti economici stanziati a favore della Namibia (oltre 11 milioni di euro).\nIl 28 maggio 2021, La Germania per la prima volta ha riconosciuto di aver commesso \"un genocidio\" contro le popolazioni degli Herero e dei Nama in Namibia durante l'era coloniale e doner\u00e0 al Paese africano 1,1 miliardi di euro (circa 17 miliardi di dollari namibiani) in aiuti allo sviluppo. Tale somma verr\u00e0 corrisposta nell'arco di 30 anni, secondo fonti vicine alle trattative, e dovr\u00e0 avvantaggiare in primo luogo i discendenti di queste due popolazioni.\nRiferimenti nella cultura di massa.\nLe guerre Herero sono uno dei temi del romanzo V. (1963) dello scrittore statunitense Thomas Pynchon."}
{"id": "1245833", "revid": "1862310", "url": "https://it.wikipedia.org/wiki?curid=1245833", "title": "Fiordo di Ussing", "text": "Il fiordo di Ussing (danese Ussing Isfjord) \u00e8 un fiordo della Groenlandia di 30\u00a0km. Si trova a 73\u00b055'N 56\u00b005'O; appartiene al comune di Avannaata."}
{"id": "1245834", "revid": "300067", "url": "https://it.wikipedia.org/wiki?curid=1245834", "title": "Ginnastica ai Giochi della XXII Olimpiade", "text": ""}
{"id": "1245836", "revid": "1543377", "url": "https://it.wikipedia.org/wiki?curid=1245836", "title": "Nuevo Laredo", "text": "Nuevo Laredo \u00e8 una municipalit\u00e0 dello stato di Tamaulipas, in Messico settentrionale, il cui capoluogo \u00e8 la citt\u00e0 omonima, che sorge sulle rive del Rio Grande, di fronte alla citt\u00e0 statunitense di Laredo, in Texas. Il censimento della popolazione del 2010 ha registrato abitanti. Nuevo Laredo fa parte dell'omonima area metropolitana che conta una popolazione totale di abitanti. Il comune ha una superficie di .\nLa citt\u00e0 \u00e8 collegata a Laredo, in Texas, attraverso il fiume Rio Grande (Rio Bravo) con tre ponti e un ponte ferroviario. La citt\u00e0 \u00e8 pi\u00f9 grande della sua controparte statunitense, ma \u00e8 pi\u00f9 giovane, essendo stata istituita dopo che la Repubblica del Texas si stacc\u00f2 dal Messico. \u00c8 il pi\u00f9 grande porto interno in Messico, proprio come la sua controparte al di l\u00e0 del confine \u00e8 il pi\u00f9 attivo porto interno negli Stati Uniti. A dimostrazione della sua importanza economica, una delle \"banderas monumentales\" del Messico si trova nella citt\u00e0 (queste bandiere sono state istituite in capitali di stato e in citt\u00e0 significative)."}
{"id": "1245837", "revid": "1862310", "url": "https://it.wikipedia.org/wiki?curid=1245837", "title": "Ikerssuaq", "text": "Ikerssuaq \u00e8:"}
{"id": "1245840", "revid": "14691", "url": "https://it.wikipedia.org/wiki?curid=1245840", "title": "Guerre Herero", "text": ""}
{"id": "1245842", "revid": "922800", "url": "https://it.wikipedia.org/wiki?curid=1245842", "title": "Kangertittivatsiaq", "text": "Il Kangertittivatsiaq (o Kangertigtivatsiaq) \u00e8 un fiordo della Groenlandia di 30\u00a0km. Si trova a 66\u00b022'N 45\u00b035'O; appartiene al comune di Sermersooq."}
{"id": "1245846", "revid": "767487", "url": "https://it.wikipedia.org/wiki?curid=1245846", "title": "Glyka Nera", "text": "Glyka Nera () \u00e8 un ex comune della Grecia nella periferia dell'Attica (unit\u00e0 periferica dell'Attica Orientale) con 6.623 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Paiania."}
{"id": "1245847", "revid": "1862310", "url": "https://it.wikipedia.org/wiki?curid=1245847", "title": "Fiordo di Carlsberg", "text": "Il fiordo di Carlsberg (danese Carlsberg Fjord) \u00e8 un fiordo della Groenlandia di 35\u00a0km. Si trova a 71\u00b027'N 22\u00b024'O; appartiene al comune di Sermersooq."}
{"id": "1245848", "revid": "367445", "url": "https://it.wikipedia.org/wiki?curid=1245848", "title": "Ponte del Littorio", "text": ""}
{"id": "1245850", "revid": "1862310", "url": "https://it.wikipedia.org/wiki?curid=1245850", "title": "Kangertertivarmiit Kangertivat", "text": "Il Kangertertivarmiit Kangertivat (o Kangertertivarm\u00eet Kangertivat, danese Nordvestfjord) \u00e8 un fiordo della Groenlandia di 155\u00a0km. Si trova a 71\u00b040'N 27\u00b017'O; \u00e8 situato tra il comune di Sermersooq e il Parco nazionale della Groenlandia nordorientale."}
{"id": "1245852", "revid": "100273123", "url": "https://it.wikipedia.org/wiki?curid=1245852", "title": "Fiordo di Nansen", "text": "Il fiordo di Nansen (danese Nansen Fjord) \u00e8 un fiordo della Groenlandia di 25\u00a0km. Si trova a 68\u00b018'N 29\u00b053'O; appartiene al comune di Sermersooq."}
{"id": "1245853", "revid": "1862310", "url": "https://it.wikipedia.org/wiki?curid=1245853", "title": "Orqungmut Kangertiva", "text": "L'Orqungmut Kangertiva (danese G\u00e5sefjord) \u00e8 un fiordo della Groenlandia di 110\u00a0km. Si trova a 70\u00b005'N 27\u00b030'O; appartiene al comune di Sermersooq."}
{"id": "1245860", "revid": "767487", "url": "https://it.wikipedia.org/wiki?curid=1245860", "title": "Freiburger Verkehrs", "text": "La Freiburger Verkehrs AG, pi\u00f9 nota con l'acronimo VAG, l'azienda tedesca che svolge il servizio di trasporto pubblico autotranviario nella citt\u00e0 di Friburgo in Brisgovia e nel suo circondario.\nEsercizio.\nL'azienda gestisce 4 tranvie e 21 autolinee.\nParco aziendale.\nNel 2006 la flotta circolante era costituita da 65 tram snodati a marchio Duewag (GT8 e GT8Z) e Siemens (Combino), 66 autobus e 46 autosnodati spesso con livrea bianco-rossa.\nSede legale.\nLa sede \u00e8 a Friburgo in Brisgovia."}
{"id": "1245862", "revid": "1862310", "url": "https://it.wikipedia.org/wiki?curid=1245862", "title": "Fiordo di Ardencaple", "text": "Il fiordo di Ardencaple (danese Ardencaple Fjord) \u00e8 un fiordo della Groenlandia di 80\u00a0km. Si trova a 75\u00b018'N 20\u00b051'O; \u00e8 situato nel Parco nazionale della Groenlandia nordorientale, fuori da qualsiasi comune."}
{"id": "1245863", "revid": "1543377", "url": "https://it.wikipedia.org/wiki?curid=1245863", "title": "Iris Chang", "text": "\u00c8 famosa per il suo best seller, \"Lo stupro di Nanchino\", pubblicato nel 1997, che tratta del massacro di Nanchino, crimine di guerra commesso dai militari giapponesi il 13 dicembre 1937.\nBiografia.\nIris era figlia di due professori universitari immigrati da Taiwan. Nata a Princeton, nel New Jersey, si trasfer\u00ec nell'Illinois, per frequentare la University Laboratory High School of Urbana, dove si laure\u00f2 nel 1985. Laureatasi in giornalismo, all'Universit\u00e0 dell'Illinois a Urbana-Champaign nel 1989, ottenne un master in \"Writing Seminars\" all'Universit\u00e0 Johns Hopkins. Lavor\u00f2 per \"The New York Times\", per cui in un solo anno scrisse sei articoli in prima pagina. Dopo una breve esperienza all'agenzia di stampa internazionale Associated Press e al \"Chicago Tribune\", inizi\u00f2 la sua carriera di scrittrice, anche per diversi magazine.\nIris si \u00e8 suicidata il 9 novembre 2004, dopo un grave attacco depressivo seguito ad un crollo nervoso. Il suo stato depressivo \u00e8 stato forse causato da una forte privazione di sonno, e anche dallo stress causato dalle cruente tematiche oggetto delle sue ricerche. Era sposata con Bretton Douglas, incontrato al college, con cui ha avuto un figlio, Christopher, il quale aveva solo due anni al momento della sua morte. Negli ultimi anni ha vissuto a San Jose, in California.\nOpere.\nIris ha scritto tre libri, in cui documenta le esperienze di asiatici e di cinesi americani nella storia:"}
{"id": "1245864", "revid": "1862310", "url": "https://it.wikipedia.org/wiki?curid=1245864", "title": "Fiordo di Bessel", "text": "Il fiordo di Bessel (danese Bessel Fjord) \u00e8 un fiordo della Groenlandia di 65\u00a0km. Si trova a 75\u00b059'N 21\u00b010'O; \u00e8 situato nel Parco nazionale della Groenlandia nordorientale, fuori da qualsiasi comune."}
{"id": "1245866", "revid": "106347", "url": "https://it.wikipedia.org/wiki?curid=1245866", "title": "Lada Niva", "text": ""}
{"id": "1245868", "revid": "1862310", "url": "https://it.wikipedia.org/wiki?curid=1245868", "title": "Fiordo di Ingolf", "text": "Il fiordo di Ingolf (danese Ingolf Fjord) \u00e8 un fiordo della Groenlandia di 100\u00a0km. Si trova a 80\u00b036'N 18\u00b050'O; \u00e8 situato nel Parco nazionale della Groenlandia nordorientale, fuori da qualsiasi comune."}
{"id": "1245869", "revid": "124643063", "url": "https://it.wikipedia.org/wiki?curid=1245869", "title": "Amartya Sen", "text": "Biografia.\nNato nello stato indiano del Bengala Occidentale, all'interno di un campus universitario, da una famiglia originaria dell'odierno Bangladesh, dopo gli studi al Presidency College di Calcutta ha conseguito il PhD al Trinity College di Cambridge. Ha insegnato in numerose e prestigiose universit\u00e0 tra le quali Harvard, Oxford e Cambridge. \u00c8 stato, inoltre, docente presso la London School of Economics. \u00c8 membro del Gruppo Spinelli per il rilancio dell'integrazione europea. Il 17 giugno 2005 ha ricevuto una laurea\" honoris causa\" in Economia, politica e istituzioni internazionali dall'Universit\u00e0 degli Studi di Pavia.\nVita privata.\nSen si \u00e8 sposato tre volte. Con la prima moglie, Nabaneeta Dev Sen, scrittrice e studiosa indiana, ha avuto due figlie: Antara, giornalista ed editrice, e Nandana, attrice di Bollywood. Il matrimonio fin\u00ec poco dopo il trasferimento a Londra nel 1971. Nel 1973, Sen si spos\u00f2 con Eva Colorni, figlia di Eugenio Colorni e Ursula Hirschmann, morta per cancro allo stomaco nel 1985. Da Eva Colorni ha avuto due figli: Indrani, giornalista negli Stati Uniti, e Kabir, insegnante di musica. Nel 1991 Sen spos\u00f2 l'attuale moglie, Emma Georgina Rothschild della famiglia Rothschild.\nRapporto tra etica ed economia.\nPartendo da un esame critico dell'economia del benessere, Sen ha sviluppato un approccio radicalmente nuovo alla \"teoria dell'eguaglianza e delle libert\u00e0\". In particolare, Sen ha proposto le due nuove nozioni di \"capacit\u00e0\" e \"funzionamenti\" come misure pi\u00f9 adeguate della libert\u00e0 e della qualit\u00e0 della vita degli individui. Sen elabora la teoria dei funzionamenti, che si pone come alternativa alle pi\u00f9 consuete concezioni del \"well-being\" economico come appagamento dei desideri, felicit\u00e0 o soddisfazione delle preferenze, (comunemente etichettate come concezioni \"welfariste\" o benesseriste, di cui uno degli esempi pi\u00f9 noti \u00e8 l'utilitarismo). Il benessere interno lordo \u00e8 la visione secondo cui la bont\u00e0 di una certa situazione pu\u00f2 essere interamente giudicata dalla bont\u00e0 delle utilit\u00e0 di quella situazione, l'utilitarismo \u00e8 un caso speciale di welfarismo. Mentre i suddetti approcci privilegiano aspetti soggettivi del well-being, la visione dei funzionamenti si basa sulla realizzazione di certe dimensioni oggettive, definite da Sen come stati di fare o di essere, o genericamente funzionamenti, che sono dei risultati acquisiti dall'individuo su piani come quello della salute, della nutrizione, della longevit\u00e0, dell'istruzione.\" Sen intende quindi proporre, in contrasto con una teoria del benessere sociale centrata sull'appagamento mentale soggettivo e non coincidente necessariamente con livelli adeguati di vita, una prospettiva tesa all'effettiva tutela di aspetti centrali dei diritti umani.\nLa scienza economica tende da tempo a spostare l'attenzione dal valore delle libert\u00e0 a quello delle utilit\u00e0, dei redditi e della ricchezza.\nLeggiamo in \"Lo sviluppo \u00e8 libert\u00e0\": \"I livelli di reddito della popolazione sono importanti, perch\u00e9 ogni livello coincide con una certa possibilit\u00e0 di acquistare beni e servizi e di godere del tenore di vita corrispondente. Tuttavia accade spesso che il livello di reddito non sia un indicatore adeguato di aspetti importanti come la libert\u00e0 di vivere a lungo, la capacit\u00e0 di sottrarsi a malattie evitabili, la possibilit\u00e0 di trovare un impiego decente o di vivere in una comunit\u00e0 pacifica e libera dal crimine.\"\nSen sottolinea la sterilit\u00e0, sotto il profilo teorico, della prospettiva di discorso utilitarista affermando la necessit\u00e0 di mediare tra quest'ultima e una dottrina fondata sui diritti. Per l'utilitarismo ci\u00f2 che conta sono gli stati di cose, la sua \u00e8 un'impostazione aggregativa, non \u00e8 sensibile a come le utilit\u00e0 sono di fatto distribuite, ma si concentra esclusivamente sull'utilit\u00e0 complessiva, tralasciando l'importanza dell'individuo come tale che diviene un 'tramite per progetti collettivi'.\nSen \u00e8 d'accordo con John Rawls, il quale richiede l'uguaglianza dei diritti e doveri fondamentali e sostiene in contrapposizione con l'utilitarismo che le ineguaglianze economiche e sociali sono ammesse, cio\u00e8 sono giuste, ma non se avvantaggiano pochi, molti o anche i pi\u00f9 tralasciando coloro che si trovano nelle situazioni pi\u00f9 precarie. Il fatto che esistano degli svantaggiati \u00e8, per Rawls, un dato di fatto, ma \u00e8 necessario che le istituzioni usino dei criteri che risultino compensativi rispetto a tali situazioni, egli valuta quindi il miglioramento del benessere sociale non in base allo sviluppo del benessere generale, ma soprattutto in base a quello dei pi\u00f9 svantaggiati, senza alcuna polemica per il fatto che questo possa portare anche al miglioramento delle posizioni pi\u00f9 avvantaggiate.\nSen utilizza il concetto di \"attribuzioni\" per indicare l'insieme dei panieri alternativi di merci su cui una persona pu\u00f2 avere il comando in una societ\u00e0, usando l'insieme dei diritti e delle opportunit\u00e0. Tale concetto pu\u00f2 essere usato per spiegare le morti causate dalle carestie: le modeste attribuzioni di una parte della popolazione espone queste persone ai rischi della carestia bench\u00e9 il paese a cui appartengono possieda risorse alimentari sufficienti a sfamarli. Il concetto di \"capacit\u00e0\" indica l'abilit\u00e0 di fare cose. Dall'espansione delle capacitazioni dipende per Sen lo sviluppo economico. Le attribuzioni sostanziano le \"capacit\u00e0\". L'uso di queste categorie ha spiegato perch\u00e9 l'India \u00e8 stata capace di combattere le carestie meglio della Cina, che a sua volta si \u00e8 dimostrata pi\u00f9 abile nel combattere la povert\u00e0 e la fame endemica.\nIn India le opposizioni e la stampa hanno indotto i governi a intervenire per affrontare le carestie, che hanno provocato molti pi\u00f9 morti in un paese privo di una opposizione e di una stampa libera qual \u00e8 la Cina, dove politiche sbagliate non sono state corrette in conseguenza di critiche insistenti. La struttura economica capitalista dell'India d'altra parte ha fatto s\u00ec che mancasse qualsiasi tutela per la qualit\u00e0 della vita della popolazione pi\u00f9 povera, e mentre in Cina si istituivano ambulatori rurali e la lunghezza della vita aumentava ci\u00f2 in India non accadeva.\nIl merito di Sen \u00e8 di aver usato nuove categorie, capaci di superare i limiti delle analisi economiche tradizionali. Grazie agli studi di Sen si viene infatti a delineare un nuovo concetto di sviluppo che si differenzia da quello di crescita. Lo sviluppo economico non coincide pi\u00f9 con un aumento del reddito ma con un aumento della qualit\u00e0 della vita. Ed \u00e8 proprio l'attenzione posta sulla \"qualit\u00e0\", pi\u00f9 che sulla \"quantit\u00e0\", a caratterizzare gli studi di questo economista. \u00c8 stato tuttavia, anche sulla base di dati FAO, un limite di Sen di non aver previsto il cambiamento dello scenario mondiale, che ha portato ad un aumento del prezzo delle derrate agricole e a un accentuarsi del pericolo di una nuova era di carestia.\nIl paradosso di Sen.\nPrendendo spunto dal teorema dell'impossibilit\u00e0 di Arrow, Sen dimostra che, in uno stato che voglia far rispettare contemporaneamente efficienza paretiana e libert\u00e0, possono crearsi delle situazioni in cui al pi\u00f9 \"un\" individuo ha garanzia dei suoi diritti. Egli dunque dimostra matematicamente l'impossibilit\u00e0 di perseguire l'efficienza ottimale, secondo Vilfredo Pareto, e insieme il liberalismo. Il paradosso \u00e8 analogo a quello di Arrow sulla democrazia. Come per quest'ultimo, sono possibili alternative sociali che non ne sono soggette, ma richiedono l'abbandono dell'una o dell'altra assunzione.\nPrendiamo l'esempio di Sen del libro licenzioso. Ci sono due individui (chiamiamoli Andrea e Giorgio) e tre possibilit\u00e0 (1: Andrea legge il libro, 2: Giorgio legge il libro, 3: nessuno legge il libro). Andrea \u00e8 un puritano e preferisce che nessuno legga il libro (possibilit\u00e0 3) ma, come seconda possibilit\u00e0, preferisce leggere lui il libro affinch\u00e9 Giorgio non possa leggerlo. Abbiamo dunque 3 preferito a 1 e 1 preferito a 2. Giorgio trova piacere ad imporre la lettura a Andrea. Preferisce 1 a 2 e 2 a 3. Secondo il principio dell'ottimo paretiano, se si deve scegliere tra 1 e 2, bisogna scegliere 1 poich\u00e9 per le due persone 1 \u00e8 preferito a 2.\nUna societ\u00e0 liberale non vuole imporre la lettura a Andrea e perci\u00f2 3 \u00e8 preferito a 1. Essa lascia inoltre che Giorgio legga il libro (2 \u00e8 preferito a 3). Abbiamo dunque 2 preferito a 3 e 3 preferito a 1. Questo risultato \u00e8 contrario al principio dell'ottimo paretiano poich\u00e9, come abbiamo visto, 1 \u00e8 preferito a 2. Sen intitola il suo articolo: \"Sull'impossibilit\u00e0 di un liberale paretiano\".\nL'importanza della negazione dell'ottimo paretiano consiste nel superamento del concetto che il solo mercato basti per sviluppare una societ\u00e0 liberale, derivato dal teorema di Arrow che fa da base anche al lavoro di Herbert Scarf sul disequilibrio dei mercati lasciati a s\u00e9."}
{"id": "1245870", "revid": "1645873", "url": "https://it.wikipedia.org/wiki?curid=1245870", "title": "Fiordo di Franz Josef", "text": "Il fiordo di Franz Josef (danese Kejser Franz Joseph Fjord o Franz Josef Fjord, letteralmente \"fiordo dell'imperatore Francesco Giuseppe\") \u00e8 un fiordo della Groenlandia di 200\u00a0km. Si trova a 73\u00b030'N 24\u00b000'O; \u00e8 situato nel Parco nazionale della Groenlandia nordorientale, fuori da qualsiasi comune."}
{"id": "1245872", "revid": "767487", "url": "https://it.wikipedia.org/wiki?curid=1245872", "title": "Fiordo di Re Oscar", "text": "Il fiordo di Re Oscar (danese Kong Oscar Fjord) \u00e8 un fiordo della Groenlandia di 145\u00a0km. Si trova a 72\u00b020'N 24\u00b000'O; \u00e8 situato nel Parco nazionale della Groenlandia nordorientale, fuori da qualsiasi comune.\nIl nome gli fu dato da Alfred Gabriel Nathorst nel corso della sua spedizione del 1899 in onore di Oscar II di Svezia. "}
{"id": "1245875", "revid": "1862310", "url": "https://it.wikipedia.org/wiki?curid=1245875", "title": "Nioghalvfjerdsfjorden", "text": "Il Nioghalvfjerdsfjorden \u00e8 un fiordo della Groenlandia di 60\u00a0km. Si trova a 79\u00b030'N 21\u00b000'O; \u00e8 situato nel Parco nazionale della Groenlandia nordorientale, fuori da qualsiasi comune."}
{"id": "1245877", "revid": "1862310", "url": "https://it.wikipedia.org/wiki?curid=1245877", "title": "Sk\u00e6rfjorden", "text": "Lo Sk\u00e6rfjorden \u00e8 un fiordo della Groenlandia di 50\u00a0km. Si trova a 77\u00b030'N 20\u00b000'O; \u00e8 situato nel Parco nazionale della Groenlandia nordorientale, fuori da qualsiasi comune."}
{"id": "1245882", "revid": "287204", "url": "https://it.wikipedia.org/wiki?curid=1245882", "title": "Grammatiko", "text": "Grammatiko () \u00e8 una ex comunit\u00e0 della Grecia nella periferia dell'Attica (unit\u00e0 periferica dell'Attica Orientale) con 1.443 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compresa nel comune di Maratona."}
{"id": "1245885", "revid": "17351", "url": "https://it.wikipedia.org/wiki?curid=1245885", "title": "BAC 1-11", "text": ""}
{"id": "1245889", "revid": "174925", "url": "https://it.wikipedia.org/wiki?curid=1245889", "title": "Calcolatori", "text": ""}
{"id": "1245891", "revid": "13833", "url": "https://it.wikipedia.org/wiki?curid=1245891", "title": "Isola di Pago", "text": ""}
{"id": "1245894", "revid": "1862310", "url": "https://it.wikipedia.org/wiki?curid=1245894", "title": "Ikerssuaq (Qaasuitsup)", "text": "L'Ikerssuaq (danese Hvalsund) \u00e8 un fiordo della Groenlandia di 65\u00a0km. Si trova a 77\u00b015'N 71\u00b000'O; appartiene al comune di Avannaata."}
{"id": "1245896", "revid": "1862310", "url": "https://it.wikipedia.org/wiki?curid=1245896", "title": "Kangerluarsorujak", "text": "Il Kangerluarsorujak (danese Orlik Fjord) \u00e8 un fiordo della Groenlandia di 80\u00a0km. Si trova a 77\u00b012'N 67\u00b035'O; appartiene alla al comune di Avannaata."}
{"id": "1245898", "revid": "1862310", "url": "https://it.wikipedia.org/wiki?curid=1245898", "title": "Kangerluarsuk", "text": "Il Kangerluarsuk (o Kangerdluarssuk, danese Cass Fjord) \u00e8 un fiordo della Groenlandia di 40\u00a0km. Si trova a 80\u00b003'N 64\u00b020'O; appartiene al comune di Avannaata."}
{"id": "1245901", "revid": "1494169", "url": "https://it.wikipedia.org/wiki?curid=1245901", "title": "Lada", "text": ""}
{"id": "1245903", "revid": "1862310", "url": "https://it.wikipedia.org/wiki?curid=1245903", "title": "Fiordo di Robertson", "text": "Il fiordo di Robertson (o Siorapaluup Kangerlua, danese Robertson Fjord) \u00e8 un fiordo della Groenlandia di 25\u00a0km. Si trova a 77\u00b045'N 70\u00b030'O; appartiene al comune di Avannaata."}
{"id": "1245904", "revid": "273054", "url": "https://it.wikipedia.org/wiki?curid=1245904", "title": "Thames Ditton", "text": "Thames Ditton \u00e8 un paese nel Surrey, Inghilterra, molto vicino a Londra.\nDalla fondazione nel 1933 fino alla dissoluzione nel 1994, la \"Milk Marketing Board\", una compagnia responsabile per la vendita di latte nel Regno Unito, ebbe il proprio quartier generale a Thames Ditton."}
{"id": "1245905", "revid": "1000958", "url": "https://it.wikipedia.org/wiki?curid=1245905", "title": "Fleurs du Mal", "text": "I Fleurs du Mal sono un gruppo musicale rock italiano formato nel 1983 e guidato da Stefano De Martini detto \"Iguana\".\nNoti per le intense performance dal vivo e per il loro stile che su una base rock and roll fonde blues, funk, swing e latin-rock, con testi in italiano, inglese e spagnolo.\nIl nome del gruppo \u00e8 liberamente ispirato al libro di poesie di Charles Baudelaire, \"I fiori del male\".\nStoria.\nInizi.\nNascono nel 1983 su iniziativa di Stefano De Martini detto \"Iguana\" (nato a Roma il 22/6/1963), soprannome in onore a Iggy Pop.\nDebuttano discograficamente nel 1984 con il 45 giri \"Tempi moderni\" prodotto dalla EMI Italiana.\nLa loro attitudine underground li porta ad affrontare un percorso indipendente con la pubblicazione del primo album \"Fleurs du mal\" uscito autoprodotto nel 1989, edito solo su vinile e distribuito dalla Toast Records. Il brano \"Boogie Babe\" fu scelto per un videoclip autoprodotto con la regia di Elisabetta Valgiusti che fu passato su Videomusic.\nFleurs du Mal 3.\nNel 1993 si accasano alla Toast Records che pubblica nel 1994 il loro secondo album su vinile \"Indian World\" e nel 1995 il primo album su CD \"Fleurs du Mal 3\" registrato a Torino nello studio Minirec con il fonico Gigi Guerrieri, che fotografa la band nel periodo dei concerti nei centri sociali italiani, e che contiene tra gli altri il brano \"C'\u00e8 chi vive il blues \"-tutt'ora presente nelle scalette dei concerti attuali- e il brano \"Fuoco\" di cui fu realizzato un videoclip autoprodotto. Il Cd viene ben recensito su Rockerilla che dedica anche 2 pagine con intervista alla band. Il rapporto con la Toast Records dura sino al 1997, a cui sono seguite collaborazioni pi\u00f9 brevi con altre realt\u00e0 editoriali nazionali.\nNella loro carriera oltre a tour italiani, suonano in Europa continentale, in Svizzera, Germania, Belgio, Francia e nei Paesi Bassi, dove registrano, nel 1997, il mini-CD \"Arnhem Session\".\nNel 1997 partecipano attivamente e suonano all'Estate Romana Autogestita al Villaggio Globale.\nNel 1998 realizzano insieme al regista teatrale Guido D'Avino, la versione rock dell\"'Agamennone\" di Eschilo nella traduzione di Pier Paolo Pasolini,che debutta con due spettacoli al festival teatrale \"Riviera d'Ulisse\" a Terracina, e viene replicato a Roma al Teatro di Tor Bella Monaca e al Teatro Colosseo dove viene recensito dal Tg3 Regionale (Rai3)..\nNel novembre 1998 esce il CD \"Spiriti inquieti\" per la Blu Mix accompagnato dal videoclip autoprodotto del brano \"Lontani/Vicini\" a cui seguono una serie di concerti in Italia e in Olanda.\nIl 10 Dicembre 1999 concerto per celebrare i 15 Anni d'attivit\u00e0 al C.S. Villaggio Globale a Roma, con diversi ospiti partecipanti concerto ben recensito su \"Musica!\"-supplemento de \"La Repubblica\".\nRoad Sweet Home.\nNel 2001 realizzano l'album Cd \"Road Sweet Home\" pubblicato da Il manifesto e distribuito a livello nazionale da \"Feltrinelli\", a cui fa seguito un tour di oltre 60 concerti in Italia, Svizzera ed Olanda, tra cui anche al Maloe Melo \"home of the Blues\" di Amsterdam\nNel 2002 suonano al Liri Blues Festival dove tornano anche nel 2003 e nel 2010.\nLuna Blues.\nNel 2003 realizzano con la collaborazione del bassista americano Brian Trumble l'album \"Luna Blues\" (Blond Records/Storie di Note) distribuito a livello nazionale da \"Ricordi\", a cui fa seguito una serie di concerti in Italia, Svizzera e Olanda.\nNell'ottobre 2007 effettuano il loro primo minitour negli Stati Uniti con 6 concerti in Colorado tra cui al \"Ziggie's Saloon\"-Denver, \"Larimer Lounge\"-Denver, \"Rock'n'Soul Cafe\n\"-Boulder\", \"Laughing Goat\"-Boulder, e alla trasmissione televisiva \"Tuesday Blues\" su cctv54 (TV in Colorado).\nNel 2008 esce l'album cd \"Lost &amp; Found\" (Blond Records), a cui fa seguito una serie di concerti in Italia e Sardegna, e 20 concerti in Olanda (dove suonano tra gli altri al \"Festival Bevrjidings 5th May Wageningen 2008\" ed al Festival \"BeaPop\").\nIl 6 giugno 2009 si svolge il concerto \"25 anni di Fleurs du Mal\" all'INIT Club di Roma, con una formazione allargata a 9 elementi, presentato con un'intervista nella trasmissione \"Tempi dispari\" su RaiNews24 e RAI3.\nDal 2008 con l'Associazione tra musicisti \"Music &amp; Rights\" organizzano il festival \"Musica Libera\" evento che si svolge quasi ogni anno in Piazza dei Sanniti nel quartiere San Lorenzo a Roma patrocinata dal II Municipio (ex III Municipio) di Roma e giunto alla Sesta edizione nel 2017.\nSwinging Boat.\nDal 2011 la band si \u00e8 allargata a 5 elementi con l'inserimento di un sassofonista in pi\u00f9. Con la nuova formazione a 5 elementi registrano e pubblicano l'anno successivo il nuovo album CD \"Swinging Boat\" seguito da uno lungo tour che tocca Svizzera, Belgio, Olanda, Italia e Sardegna -tra i concerti anche il Maloe Melo\"Home of the Blues of Amsterdam\", il Blues-Sphere a Liegi, il Festival \"Mamma Blues 2012\" a Nureci e 3 concerti al Goodfellas a Napoli, dove mancavano dal 1991.\nNel 2014 suonano al Primo Maggio del CSOA Forte Prenestino davanti a migliaia di persone.\nNel 2016 suonano dal vivo 2 brani tratti da \"Swinging Boat\" a \"Music Corner\" spazio multimediale de \"La Repubblica\" di cui esiste un video in rete di 13 minuti.\nDal gennaio 2014 organizzano il \"S.Lorenzo Blues Festival\", festival che raccoglie le bands blues del quartiere S.Lorenzo a Roma e giunto alla Settima Edizione nel 2020. Le prime 3 Edizioni si svolgono nel locale Locanda Atlantide, mentre la quarta, quinta, sesta e settima Edizione si svolgono al Nuovo Cinema Palazzo -sempre nel quartiere S.Lorenzo-, con un'affluenza di pubblico di circa 1000 persone per la quarta edizione (3 Febbraio 2017).\nBootleg.\nIl 18 Gennaio 2017 esce il nuovo album \"Bootleg\" per Blond Records, registrato dal vivo durante due concerti del 2016 e contenente versioni dal vivo di brani tratti dalla passata e recente discografia -tra cui \"Fun Time\" adornata da un videoclip artigianale-, pi\u00f9 2 brani inediti: \"800 Fantasmi\" dedicata ai migranti periti nel mare Mediterraneo, e \"Hard Times\"..\nFa seguito il \"Bootleg Tour\", che oltre all'Italia ha toccato varie nazioni europee: Francia, Svizzera, Belgio, Paesi Bassi.\nGumbo.\nTra ottobre 2018 e maggio 2019 registrano in studio i brani di un nuovo album, \"Gumbo\", dedicato al Blues. Contiene, per la prima volta nella storia della band, anche 6 tra classici standard e traditional blues, accanto a 6 brani originali, e la partecipazione straordinaria del bluesman americano Andy J. Forest presente in 3 brani. Il 28 Settembre 2019 \"Gumbo\" viene presentato con un concerto all'Alcazar Live di Roma Trastevere e pubblicato ufficialmente il 10 Ottobre, accompagnato dal videoclip del brano \"El Caracol.\"\nA Capodanno del 2020 suonano a Cala Gonone in Sardegna, poi suonano a Roma a L'Asino Che Vola (15/01/2020), alla 7* Edizione del San Lorenzo Blues Festival al Nuovo Cinema Palazzo nel quartiere San Lorenzo a Roma (08/02/2020) e al Shelter Live club a Roma (29/02/2020). Poi sfortunatamente la pandemia ha bloccato tutta l'attivit\u00e0 musicale in tutto il Mondo, dunque \u00e8 stato canellato il Gumbo Tour che era programmato tra Aprile e Maggio 2020 che doveva toccare Modena, la Svizzera (Luzer, Wil, Roveredo), Belgio (Liege), e Olanda (Amsterdam, Rotterdam, Arnhem, Leeuwarden), tutto cancellato a causa della pandemia e da rimodulare in futuro...\nNell'estate del 2020 suonano in formazione ridotta all'aperto al Galeone Bistrot-Roma (26/06/2020 e 23/10/2020), al Giardino Verano-Roma (23/07/2020) e alla 17* Edizione del Velletri Blues Festival al DopoLavoro Ferroviario-Velletri (04/09/2021).\nNell'estate del 2021 tornano a suonare in formazione completa alla 34^ Edizione del DeltaBlues Festival a Lendinara - Rovigo (20/06/2021); poi a Roma al Giardino Verano (24/07/2021), realizzano un mini Tour di 9 concerti in Sardegna (dal 30/07/ al 09/08/2021), e suonano al Mercato Trieste nel quartiere Trieste a Roma (16/10/2021). Poi tornano a suonare al chiuso al Traffic Live-Roma (30/10/2021) e in formazione ridotta al Charity Cafe-Roma (25/09/2021 e 18/12/2021), al Velvet-Roma (04/12/2021) e al BoBo Beerwine-Roma (11/12/2021)."}
{"id": "1245912", "revid": "1862310", "url": "https://it.wikipedia.org/wiki?curid=1245912", "title": "Fiordo di Frederick Hyde", "text": "Il fiordo di Frederick Hyde (danese Frederick E. Hyde Fjord) \u00e8 un fiordo della Groenlandia di 150\u00a0km localizzato a 83\u00b005'N 31\u00b015'O nella Terra di Peary. \u00c8 situato nel Parco nazionale della Groenlandia nordorientale, fuori da qualsiasi comune."}
{"id": "1245913", "revid": "1048993", "url": "https://it.wikipedia.org/wiki?curid=1245913", "title": "Camillo Bazzoni", "text": "Biografia.\nFotografo dilettante, entra nel mondo del cinema come assistente operatore nella troupe di Vincenzo Seratrice. Nei primi anni sessanta alterna il lavoro come operatore alla macchina per Seratrice e Aldo Scavarda, alla regia di cortometraggi, tra cui spiccano \"L'urlo\" (1966) e \"Rapporto segreto\" (1967), fotografati da un giovane Vittorio Storaro, appena uscito dal Centro sperimentale di cinematografia, e vincitori di due Nastri d'argento per la miglior fotografia di cortometraggio. Nel 1967 esordisce come direttore della fotografia per un film diretto dal fratello maggiore Luigi, \"L'uomo, l'orgoglio, la vendetta\" con Vittorio Storaro come operatore alla macchina.\nNel 1968 si cimenta per la prima volta nella regia di un lungometraggio con lo spaghetti western \"Vivo per la tua morte\", fotografato da Enzo Barboni e firmato con lo pseudonimo di Alex Burks. \nDopo aver diretto alcuni altri film a basso budget, a fine anni settanta abbandona la regia per dedicarsi esclusivamente alla direzione della fotografia, collaborando con registi quali Salvatore Samperi (\"Ernesto\", 1979; \"Amore in prima classe\", 1980; \"La Bonne\", 1986), Lina Wertm\u00fcller (\"Scherzo del destino in agguato dietro l'angolo come un brigante da strada\", 1983; \"Notte d'estate con profilo greco, occhi a mandorla e odore di basilico\", 1986) e Mario Monicelli (\"Bertoldo, Bertoldino e Cacasenno\", 1984; \"Le due vite di Mattia Pascal\", 1985; \"Speriamo che sia femmina\", 1986).\nL'ex collaboratore Vittorio Storaro, nel frattempo giunto al successo con i film diretti da Bernardo Bertolucci e vincitore del premio Oscar per \"Apocalypse Now\" di Francis Ford Coppola, nel 1981 gli offre la possibilit\u00e0 di un'esperienza hollywoodiana, chiamandolo come operatore alla macchina nella seconda unit\u00e0 di \"Reds\" di Warren Beatty, che gli vale il secondo Oscar. A cavallo tra anni ottanta e novanta Bazzoni cura la fotografia degli ultimi due film diretti da Massimo Troisi, \"Le vie del Signore sono finite\" (1987) e \"Pensavo fosse amore invece era un calesse\" (1991).\n\u00c8 morto l'8 ottobre 2020 a 85 anni."}
{"id": "1245914", "revid": "1862310", "url": "https://it.wikipedia.org/wiki?curid=1245914", "title": "Fiordo di Schley", "text": "Il fiordo di Schley (danese G. B. Schley Fjord) \u00e8 un fiordo della Groenlandia di 30\u00a0km. Si trova a 82\u00b051'N 25\u00b000'O; \u00e8 situato nel Parco nazionale della Groenlandia nordorientale, fuori da qualsiasi comune."}
{"id": "1245915", "revid": "594360", "url": "https://it.wikipedia.org/wiki?curid=1245915", "title": "Giru di Baekje", "text": "Biografia.\nBuyeo Giru era il figlio maggiore del secondo re di Baekje, Daru, e ne divenne l'erede al trono nell'anno 33, salendo al trono alla morte del padre, nel 77.\nRegno.\nPochi dettagli del suo regno sono conosciuti. Il \"Samguk Sagi\" registra alcuni disastri naturali, inclusi terremoti, siccit\u00e0 e tifoni, che si pensa indichino un auspicio infausto per il regno.\nInizi\u00f2 ad invadere i territori di confine del regno rivale di Silla nell'85, ma firm\u00f2 un trattato di pace nel 105. Baekje e Silla rimasero in pace da allora in poi. Nel 125, Giru aiut\u00f2 Silla su richiesta di re Jima per respingere un'invasione dei Malgal. Non essendoci nessun nemico a est di Baekje, strinse legami con Goguryeo, mandando 10.000 soldati alla comanderia di Xuantu nel 122."}
{"id": "1245916", "revid": "486946", "url": "https://it.wikipedia.org/wiki?curid=1245916", "title": "Medico veterinario", "text": ""}
{"id": "1245917", "revid": "1862310", "url": "https://it.wikipedia.org/wiki?curid=1245917", "title": "Fiordo di Hagen", "text": "Il fiordo di Hagen (danese Hagen Fjord) \u00e8 un fiordo della Groenlandia di 80\u00a0km. Si trova a 81\u00b040'N 25\u00b000'O; \u00e8 situato nel Parco nazionale della Groenlandia nordorientale, fuori da qualsiasi comune."}
{"id": "1245918", "revid": "1862310", "url": "https://it.wikipedia.org/wiki?curid=1245918", "title": "Fiordo di Koch", "text": "Il fiordo di Koch (danese J. P. Koch Fjord) \u00e8 un fiordo della Groenlandia di 115\u00a0km. Si trova a 82\u00b049'N 43\u00b030'O; \u00e8 situato nel Parco nazionale della Groenlandia nordorientale, fuori da qualsiasi comune."}
{"id": "1245920", "revid": "1862310", "url": "https://it.wikipedia.org/wiki?curid=1245920", "title": "Fiordo di San Giorgio", "text": "Il fiordo di San Giorgio (danese Sankt George Fjord) \u00e8 un fiordo della Groenlandia di 100\u00a0km. Si trova a 81\u00b055'N 53\u00b015'O; \u00e8 situato nel Parco nazionale della Groenlandia nordorientale, fuori da qualsiasi comune."}
{"id": "1245922", "revid": "1862310", "url": "https://it.wikipedia.org/wiki?curid=1245922", "title": "Fiordo di Sherard Osborn", "text": "Il fiordo di Sherard Osborn (danese Sherard Osborn Fjord) \u00e8 un fiordo della Groenlandia di 65\u00a0km. Si trova a 82\u00b005'N 52\u00b030'O; \u00e8 situato nel Parco nazionale della Groenlandia nordorientale, fuori da qualsiasi comune."}
{"id": "1245927", "revid": "1862310", "url": "https://it.wikipedia.org/wiki?curid=1245927", "title": "Fiordo di Vittoria", "text": "Il fiordo di Vittoria (danese Victoria Fjord) \u00e8 un fiordo della Groenlandia di 110\u00a0km. Si trova a 82\u00b010'N 46\u00b000'O; \u00e8 situato nel Parco nazionale della Groenlandia nordorientale, fuori da qualsiasi comune."}
{"id": "1245929", "revid": "120654164", "url": "https://it.wikipedia.org/wiki?curid=1245929", "title": "Roberto Alajmo", "text": "Biografia.\nGiornalista professionista dal 1992, dal 1988 \u00e8 al TG3 Sicilia della RAI dove \u00e8 assunto nel 1993, oltre a collaborare con diverse testate nazionali.\n\u00c8 stato docente a contratto di Storia del Giornalismo alla facolt\u00e0 di Scienze della Formazione dell'Universit\u00e0 di Palermo.\nLe sue opere sono tradotte in inglese, francese, olandese, spagnolo e tedesco. Suoi racconti sono stati pubblicati nelle antologie \"La porta del sole\" (Novecento, 1986), \"Luna Nuova\" (Argo, 1997), \"Raccontare Trieste\" (Cartaegrafica, 1998), \"Sicilia Fantastica\" (Argo, 2000), \"Strada Colonna\" (Mondello, 2000), \"Il Volo del Falco\" (Aragno, 2003), \"Racconti d'amore\" (L'ancora del mediterraneo, 2003)\n\u00c8 autore del libretto dell'opera \"Ellis Island\", con musiche di Giovanni Sollima (Palermo, Teatro Massimo, 2002).\nIl suo romanzo \"\u00c8 stato il figlio\" ha avuto una trasposizione, nel 2012, in un omonimo film per la regia di Daniele Cipr\u00ec, con Toni Servillo come interprete protagonista.\nIl 27 settembre 2013 \u00e8 stato nominato direttore dell'Ente Teatro Biondo Stabile di Palermo, dopo 15 anni di gestione di Pietro Carriglio;, \u00e8 rimasto in carica fino al 19 gennaio 2019, quando ha annunciato al pubblico che non sarebbe stato rinnovato nell'incarico per il successivo quinquennio.\nOltre ai diversi premi per i singoli romanzi, ha vinto per la carriera il premio Ercole Patti.\nOpere.\nTeatro.\nSempre per il teatro, \u00e8 protagonista-narratore di:"}
{"id": "1245935", "revid": "729019", "url": "https://it.wikipedia.org/wiki?curid=1245935", "title": "Tipografia di Stato ungherese", "text": "La Tipografia di Stato ungherese, ufficialmente \"ANY Biztons\u00e1gi Nyomda Nyrt.\" (traducibile come \"ANY tipografia di sicurezza S.p.A.\") e in precedenza \"\u00c1llami Nyomda\" (traducibile come \"tipografia di Stato\"), \u00e8 una delle tipografie di sicurezza con l'incasso annuo pi\u00f9 consistente in Ungheria e in tutta la regione centro-orientale dell'Europa.\nIn passato realizzava esclusivamente prodotti tipografici classici. Oggi al centro delle sue attivit\u00e0 ci sono i prodotti e le soluzioni per la sicurezza dei documenti, la produzione e la personalizzazione delle tessere di plastica, la gestione elettronica dei documenti e l'effettuazione di corrispondenze commerciali di grande volume. A partire dal dicembre 2005 le azioni ordinarie della Societ\u00e0 sono quotate presso la Borsa di Budapest.\nStoria.\nGli inizi.\nSi pu\u00f2 considerare come predecessore della prima stamperia statale del governo ungherese autonomo - organizzatosi in seguito al Compromesso storico, avvenuto nel 1867 tra l'Ungheria e la casata degli Asburgo - la filiale della viennese Staatsdruckerei, che il governo austriaco ha fondato a Temesv\u00e1r (Timisoara) dopo la sconfitta dei moti rivoluzionari ungheresi nella guerra per la libert\u00e0 del 1848\u20131849.\nQuesta tipografia aveva iniziato la propria attivit\u00e0 all'inizio del 1851 ed era presto divenuta una delle istituzioni pi\u00f9 grandi della citt\u00e0, che pure vantava una sviluppata tradizione di stampa. Nel 1868 la tipografia si \u00e8 trasferita, con tutti i suoi impianti e buona parte della sua squadra professionale, presso il distretto governativo del Castello di Buda, vicino ai ministeri, in modo da poter provvedere alle necessit\u00e0 di stampa dei moduli amministrativi del governo ungherese. In quel periodo sottostava ancora alla gestione del Ministero delle Finanze anche il \"Regio Istituto Ungherese di Litografia del Catasto e Archivio di Carte Geografiche\", che dal 1868 realizzava e riproduceva le misurazioni catastali e le carte geografiche, che costituivano uno dei pilastri dell'imposta sui terreni. Il governo nel 1869 aveva deciso di unificare le due tipografie, poich\u00e9 nel frattempo per il Ministero delle Finanze era diventato necessario provvedere all'importante produzione delle marche da bollo. Tramite tale fusione e lo sviluppo che comportava, si riteneva assicurata la possibilit\u00e0 di provvedere in maniera veloce, affidabile e \u2013 fino alla pubblicazione \u2013 segreta, alle condizioni di realizzazione sia delle marche da bollo, sia di altri stampati necessari per la pubblica amministrazione e il funzionamento della tesoreria dello Stato.\nIl nome ufficiale della nuova istituzione era quindi diventato \"Regia Tipografia Statale Ungherese\".\nDal 1901 con il nome Tipografia di Stato.\nIn seguito alla riorganizzazione avvenuta nel 1901, la societ\u00e0 fu rinominata in \"Tipografia di Stato\". Nella Tipografia di Stato venivano stampati i bilanci dello Stato e le loro motivazioni, i resoconti finali, le pi\u00f9 importanti proposte di legge, il Bollettino delle Finanze, nonch\u00e9 la versione cartacea degli orari delle Ferrovie di Stato Ungheresi. Qui venivano realizzati anche i Regi Buoni di Cassa Ungheresi, i vari buoni del tesoro, le obbligazioni statali, i titoli di prestiti vitalizi, i biglietti della lotteria, i moduli delle cambiali, le lettere di vettura per i trasporti nazionali ed esteri, nonch\u00e9 i materiali da incarto e i bolli per sigari e tabacco.\nNel 1922 il governo ungherese fond\u00f2 la Stamperia Ungherese di Banconote, che a partire dall'agosto 1923 inizi\u00f2 a stampare le banconote ungheresi negli edifici della Tipografia di Stato. Durante la seconda guerra mondiale la tipografia oper\u00f2 come officina bellica: vi venivano realizzate le tessere alimentari e quelle per i carburanti. Finita la guerra riprese a stampare i documenti postali e quelli ferroviari, e prosegu\u00ec la realizzazione dei moduli statali, delle obbligazioni e dei biglietti della lotteria. Fu la Tipografia di Stato a stampare le schede elettorali per le elezioni del 1945, e, durante la iperinflazione del 1946, ad emettere le banconote dei cosiddetti \"ad\u00f3peng\u0151\" (peng\u0151 fiscali).\nFin dal 1947 la Societ\u00e0 produceva le schede per il totocalcio, alle quali pi\u00f9 tardi si sono aggiunte anche le schedine per il gioco del lotto. Oltre alla realizzazione dei moduli per i giochi d'azzardo, anche la stampa ogni quattro anni dei materiali elettorali era diventata una costante della produzione. Tramite investimenti effettuati nel 1957 la capacit\u00e0 produttiva fu incrementata e la qualit\u00e0 migliorata: pot\u00e9 cos\u00ec iniziare la realizzazione di francobolli in cromotipia. Negli anni sessanta inizi\u00f2 anche la stampa di francobolli da esportazione.\nIl primo francobollo ungherese \u2013 1871.\nNel corso dei decenni la produzione di francobolli \u00e8 diventata l'attivit\u00e0 della Tipografia di Stato pi\u00f9 nota al grande pubblico. Dopo il Compromesso storico, al fine di accentuare la sovranit\u00e0 nazionale, ma anche per motivi finanziari e amministrativi, il governo ungherese riteneva necessario poter consentire il pagamento dei costi postali e delle imposte amministrative tramite i propri francobolli. In precedenza ci\u00f2 era stato possibile solo con francobolli di edizione parallela, austriaca e ungherese, e naturalmente questi francobolli venivano stampati a Vienna.\nA partire dal 1869 le marche da bollo vennero prodotte in Ungheria, nella Tipografia di Stato diretta dall'autonomo Ministero delle Finanze. La disposizione del Compromesso del 1867 relativa alle poste entr\u00f2 in vigore il 1\u00ba maggio. Tutti gli uffici postali presenti sul territorio dell'Ungheria passarono sotto la competenza della direzione postale ungherese, pertanto sorse naturale il bisogno di poter apporre sulle missive delle Poste Ungheresi francobolli ungheresi stampati autonomamente. Poich\u00e9 tale esigenza venne riconosciuta anche dal governo imperiale, il 20 giugno 1868 fu emesso il primo francobollo ungherese per stampe. In realt\u00e0 questo francobollo era stato stampato ancora nella tipografia viennese, e anche la scritta leggibile sulla filigrana della carta era ancora in tedesco, ma sul francobollo la dicitura era in lingua ungherese, e il disegno del francobollo era decorato dallo stemma e dalla corona ungheresi.\nIl primo francobollo postale prodotto in Ungheria venne messo in circolazione nel 1871, dopo gli sviluppi effettuati sulla linea tecnologica per la produzione di francobolli della Tipografia di Stato.\nLa Tipografia di Stato come azienda privata.\nIn seguito al cambiamento di regime politico la maggior parte dei monopoli statali cess\u00f2 di esistere, e inizi\u00f2 la competizione per poter produrre quegli articoli che in precedenza erano stati realizzati in base a competenze esclusive. Tenendo conto di tutto ci\u00f2, nel 1993 la Tipografia di Stato \u00e8 stata privatizzata e la dicitura \"di Stato\" rimanda al predecessore nei diritti.\nNel 1994 l'azienda si \u00e8 trasferita nel quartiere di K\u0151b\u00e1nya in via Halom. Dello stesso periodo \u00e8 l'acquisizione dei macchinari e anche di buona parte dei dipendenti della Tipografia \u201eSZ\u00dcV Leporell\u00f3\u201d.\nAlla fine del 1997 inizi la produzione e la personalizzazione delle tessere di plastica che ha portato, nel 1998 alla realizzazione di un nuovo stabilimento in Via F\u00e1tyolka, ulteriormente sviluppato nel 2000.\nNel 1999 la Tipografia di Stato ha ampliato l'attivit\u00e0 di ricerca e sviluppo e nel 2004 \u00e8 iniziata l'espansione internazionale tramite la fondazione, con partner locali, di aziende in Romania e in Bulgaria, mentre in Slovacchia e in Russia sono state fondate delle filiali.\nTra i proprietari della Societ\u00e0 c'\u00e8 sempre stata anche una partecipazione, piccola o grande dello Stato; tuttavia negli ultimi 20 anni essa \u00e8 rimasta sempre al di sotto del 5%. Secondo le relative disposizioni di legge, il Consiglio di Amministrazione ha deciso di modificare il nome della Societ\u00e0. La ditta, fondata 162 anni prima, pur continuando l'attivit\u00e0 precedente, a partire dal 1\u00ba febbraio 2013 opera con il nome di ANY Biztons\u00e1gi Nyomda Nyrt. (ANY Tipografia di Sicurezza S.p.A.). Il nome abbreviato della Societ\u00e0 \u00e8 ora: ANY Nyrt.\nI prodotti.\nL'attivit\u00e0 principale dell'azienda consiste nella realizzazione di prodotti di sicurezza, tra i quali sigilli di chiusura, titoli, buoni pasto, francobolli, documenti cartacei, e inchiostri di sicurezza. Sotto forma di consorzio la Societ\u00e0 realizza i documenti di identificazione ungheresi a forma di tessera: la carta d'identit\u00e0, la patente di guida e la matricola dei veicoli.\nL'azienda produce anche carte bancarie munite di chip, e carte intelligenti utilizzabili per la firma digitale, modulistica varia per banche e compagnie di assicurazione. La Tipografia Gyomai Kner, facente parte del Gruppo, realizzi libri, riviste e altri stampati di vario tipo."}
{"id": "1245939", "revid": "123348680", "url": "https://it.wikipedia.org/wiki?curid=1245939", "title": "Enric Marco", "text": "\u00c8 stato segretario generale della Confederaci\u00f3n Nacional del Trabajo (CNT) e presidente dell'associazione \"Amicale de Mauthausen\" spagnola. Divenne famoso a livello internazionale nel 2005, quando si scopr\u00ec che aveva falsificato alcuni dati della sua biografia per presentarsi come un sopravvissuto ai campi di concentramento nazisti durante la Seconda Guerra Mondiale.\nBiografia.\nEnric Marco Batlle inizi\u00f2 ad essere conosciuto nel periodo della Transizione spagnola come sindacalista. Successivamente, si focalizz\u00f2 su attivit\u00e0 di carattere educativo (come dirigente di associazioni di genitori di studenti). Nel 2000 inizi\u00f2 la sua attivit\u00e0 come sopravvissuto ai campi di concentramento del Terzo Reich.\nIl sobillatore.\nL'attivit\u00e0 pubblica conosciuta di Marco inizi\u00f2 durante la Transizione, quando si faceva chiamare Enrique Marcos. Sotto questo nome milit\u00f2 per un certo periodo nella CNT, riuscendo a diventare segretario generale della sua ala catalana nel 1977 e segretario generale della CNT dal'aprile 1978 fino al V congresso del dicembre 1979. La CNT aveva avuto una grande importanza politica sin dalla fine della Guerra Civile Spagnola, e dopo la morte di Francisco Franco c'erano state molte aspettative riguardo alla riaffermazione del movimento, grazie alla militanza di sostenitori avversi al franchismo e sopravvissuti ad esso, per\u00f2 la riaffermazione di tale movimento dovette scontrarsi con l'opposizione di gruppi molto differenti.\nMarco non risult\u00f2 rieletto al V congresso e si alline\u00f2 a coloro i quali contestavano i risultati di tale congresso. Per la sua attivit\u00e0 in relazione a tale protesta, Marco fu espulso dalla CNT nell'aprile del 1980. Nel 1984, il sindacalista Juan G\u00f3mez Casas, riflettendo sul periodo durante il quale Marco aveva svolto quegli incarichi, afferm\u00f2 che si sapesse poco o nulla sul passato di Marco. \nEnric Marco, dopo aver occupato ruoli di responsabilit\u00e0 nella CNT, svilupp\u00f2 un'intensa attivit\u00e0 nel movimento associativo dei genitori degli studenti. Nel 1998 fu vicepresidente della \"FAPAC\" (Federazione di Associazioni di Genitori di Alunni della Catalogna) di Barcellona.\nUna presunta vittima del Nazismo.\nSebbene le sue affermazioni riguardo ad una presunta carcerazione nei campi di concentramento nazisti risalissero almeno al 1976, fu solo a partire dall'anno 2000 che Marco si avvicin\u00f2 alle associazioni che riunivano gli spagnoli vittime della deportazione in suddetti campi. Quando Marco inizi\u00f2 tale attivit\u00e0, rimanevano in vita solo pochi sopravvissuti spagnoli alla barbarie nazista (e solo a Flossenb\u00fcrg, dove Marco sosteneva di esser stato rinchiuso, erano 14 gli spagnoli che erano gi\u00e0 morti), per cui nel giro di pochi mesi Marco divenne segretario ed in seguito presidente dell\"'Associazione Amicale di Mauthausen ed altri campi\", con sede a Barcellona, la quale riuniva gli spagnoli che erano stati prigionieri della Germania nazista nei suoi campi di prigionia durante la Seconda Guerra Mondiale.\nIn quel periodo Marco dichiar\u00f2 di essere stato esiliato in Francia durante la Seconda Guerra Mondiale e che da l\u00ec fu deportato nel campo nazista di Flossenb\u00fcrg, in Baviera, per aver collaborato con la resistenza francese. Marco fece molti discorsi, principalmente in centri educativi, riguardo alla sua presunta esperienza come sopravvissuto ai campi nazisti.\nPartecip\u00f2 a vari programmi televisivi presentando una sua testimonianza sulla sua partecipazione alla Guerra Civile spagnola, all'esilio repubblicano, alla resistenza antinazista in Francia, alla Seconda Guerra Mondiale e riguardo al periodo nei campi di concentramento nazisti. Arriv\u00f2 perfino a rappresentare le vittime spagnole di quei campi in alcune commemorazioni.\nOltre che come \"testimone dei campi di concentramento\", Marco si definiva storico e si sapeva che aveva studiato storia all'Universit\u00e0 di Barcellona.\nAll'inizio del 2005 Marco prese la parola al Parlamento spagnolo in occasione della commemorazione delle vittime dell'Olocausto e dei crimini contro l'umanit\u00e0, pronunciando un discorso molto emozionante e drammatico. Inoltre, avrebbe dovuto prender parte alla commemorazione della liberazione del campo di concentramento di Mauthausen-Gusen, in Austria, nel maggio di quell'anno. Marco avrebbe dovuto parlare dinanzi a rappresentanti di ex-deportati di tutta Europa ed in presenza del capo di governo spagnolo, Jos\u00e9 Luis Rodr\u00edguez Zapatero, e del cancelliere austriaco. La scoperta del suo inganno per\u00f2, port\u00f2 alla sua esclusione dalle celebrazioni.\nScoperta dell'inganno.\nNell'aprile del 2005 un articolo dello storico Benito Bermejo stabil\u00ec che i racconti di Marco erano estremamente inconsistenti e dimostr\u00f2 che Marco non era mai stato un esiliato repubblicano in Francia, ma che alla fine della guerra civile spagnola con la vittoria del franchismo, Marco era rimasto in Spagna. Era certo che Marco fosse stato nella Germania nazista, per\u00f2 come lavoratore volontario al servizio dell'industria bellica tedesca (ci\u00f2 era possibile in virt\u00f9 dell'accordo tra Franco e Hitler dell'agosto 1941 per fornire manodopera spagnola alla Germania) e non era mai stato arrestato per la sua attivit\u00e0 a favore della resistenza anti-nazista in Francia, come lui aveva invece sostenuto.\nEffettivamente, Marco compariva in un documento del Ministero degli Affari Esteri spagnolo come lavoratore nell'industria della guerra della Germania nazista, assunto insieme ad altre centinaia di spagnoli dall'impresa Deutsche Werke Werft di Kiel. In questa citt\u00e0 Marco fu accusato nel 1943 di fare propaganda di orientamento comunista presso i suoi compatrioti, ragion per cui la Gestapo lo arrest\u00f2, per\u00f2 dopo appena tre settimane di prigione fu processato, assolto e rimandato in Spagna, dove rimase a lavorare per il resto della guerra. Pertanto, Bermejo concluse che Marco non era mai stato in un campo di concentramento e che non era mai stato un attivista antifascista, e quindi le sue dichiarazioni in materia erano da considerare false.\nLa vicenda ebbe rilevanti conseguenze quando, appena 48 ore prima della commemorazione di Mauthausen (prevista per l'8 maggio 2005), Marco, che aveva viaggiato fino all'Austria per parteciparvi, fu obbligato a rinunciare e torn\u00f2 precipitosamente in Spagna.\nLa vicenda fu resa nota attraverso i mezzi di comunicazione per la prima volta il 10 maggio 2005, quando Marco convoc\u00f2 una conferenza stampa in cui riconobbe apertamente che i racconti sulla sua presunta deportazione non erano veri. Altres\u00ec, si vide costretto a dimettersi dalla presidenza (assunta tre anni prima) dell'Associazione Amicale di Mauthausen. Di fronte all'ondata di indignazione che si sollev\u00f2 contro Marco, fu presa in considerazione la possibilit\u00e0 di togliergli la Croce di san Giorgio, la massima onorificenza civile della Catalogna; per\u00f2 Marco la restitu\u00ec autonomamente e il governo catalano accett\u00f2 la riconsegna.\nL'epilogo.\nDopo il 2005, dopo aver riconosciuto la falsit\u00e0 dei suoi racconti come spagnolo deportato, Marco non si \u00e8 nascosto ai media e le sue apparizioni televisive non sono state poche. Sebbene abbia riconosciuto che probabilmente fosse stato un errore presentarsi come la vittima che mai fu, Marco ha insistito nell'affermare che le sue intenzioni erano buone e che egli fece ci\u00f2 che fece solo per essere pi\u00f9 efficace nel momento in cui doveva trasmettere gli insegnamenti che voleva diffondere: \"\"Ho mentito perch\u00e9 mi ascoltavano di pi\u00f9 e cos\u00ec il mio lavoro divulgativo era pi\u00f9 efficace\". Marco afferm\u00f2 inoltre di aver conosciuto anch'egli forme di repressione e che \"nessuno pu\u00f2 dire se la mia sofferenza sia stata inferiore a quella dei deportati\"\".\nNel 2009 fu protagonista del documentario \"Ich bin Enric Marco\", diretto da Santi Fillol e Lucas Vermal, che si concentra sulla sua visita al campo di concentramento di Flossenb\u00fcrg e ai luoghi della Germania in cui and\u00f2 veramente in qualit\u00e0 di operaio.\nLa vicenda di Marco \u00e8 stata ricostruita dello scrittore Javier Cercas nel saggio \"L'impostore\" del 2014.\nMarco inoltre continua a sostenere di essere stato un attivista del movimento per la libert\u00e0 contro Franco e di essere rimasto in clandestinit\u00e0 dal suo ritorno in Spagna sino alla fine del franchismo. Per\u00f2 oggi il suo presunto passato di militante antifranchista \u00e8 ritenuto inaffidabile dopo che si \u00e8 saputo che fu un lavoratore volontario presso la Germania nazista."}
{"id": "1245944", "revid": "228587", "url": "https://it.wikipedia.org/wiki?curid=1245944", "title": "Misa", "text": ""}
{"id": "1245946", "revid": "1305772", "url": "https://it.wikipedia.org/wiki?curid=1245946", "title": "Baganskij rajon", "text": "Il Baganskij rajon \u00e8 un \"rajon\" (\"distretto\") dell'oblast' di Novosibirsk, nella Russia siberiana sudoccidentale. Il capoluogo \u00e8 la cittadina di \"Bagan\"."}
{"id": "1245948", "revid": "594360", "url": "https://it.wikipedia.org/wiki?curid=1245948", "title": "Daru di Baekje", "text": "Biografia.\nBuyeo Daru era il figlio maggiore del monarca fondatore di Baekje, Onjo, e ne divenne l'erede al trono nell'anno 10, salendo al trono alla morte del padre, nel 28. Secondo il \"Samguk Sagi\" era di natura generosa.\nRegno.\nSecondo ci\u00f2 che riporta il \"Samguk Sagi\", ordin\u00f2 la coltivazione delle terre del sud e band\u00ec la fermentazione alcolica nel 38 a causa del raccolto scarso.\nIl \"Samguk Sagi\" registra molte battaglie contro i \"Malgal\" durante il regno di Daru. Non \u00e8 chiaro a chi si riferisca, poich\u00e9 le trib\u00f9 Mohe si pensa abbiano occupato la Manciuria a nord-ovest del regno coreano nordico di Goguryeo, lontano dalla capitale di Baekje, che generalmente si presume essere stata nell'odierna regione di Seul. Il termine \"Malgal\" non sembra riferirsi alla popolazione del regno di Buyeo che fond\u00f2 Baekje e nemmeno a quella delle trib\u00f9 appartenenti alla confederazione di Mahan, soggiogate da Baekje. Essi sembrano essere appartenuti a trib\u00f9 pi\u00f9 antiche, spinte dalle comanderie cinesi ad attaccare Baekje. Le battaglie indicano che Baekje come nuova potenza stava estendendo il proprio controllo sulla parte centrale della penisola coreana.\nIl re vinse una battaglia contro i Malgal nel 30-31. Quando i Malgal attaccarono i confini a nord nel 55, costru\u00ec il castello di Ugok nel 56.\nSi dice che nel 63 mand\u00f2 un emissario al regno rivale di Silla, che attacc\u00f2 l'anno seguente al castello di Jusan, ma fu sconfitto al castello di Guyang. Nel 66, attacc\u00f2 e cattur\u00f2 il castello di Wasan di Silla, e prese per un breve periodo Jusan nel 66 e nel 75, ma Silla li riconquist\u00f2 e li riebbe indietro."}
{"id": "1245949", "revid": "2202615", "url": "https://it.wikipedia.org/wiki?curid=1245949", "title": "Bagan (Russia)", "text": "Bagan (in lingua russa \u0411\u0430\u0433\u0430\u043d) \u00e8 un villaggio situato nella Siberia meridionale, in Russia, nell'Oblast' di Novosibirsk. La citt\u00e0 \u00e8 capitale del rajon di Baganskij."}
{"id": "1245953", "revid": "1566286", "url": "https://it.wikipedia.org/wiki?curid=1245953", "title": "Ferdinando Maria Poggioli", "text": "Biografia.\nSi avvicin\u00f2 al mondo del cinema con l'avvento del sonoro, inizialmente nel ruolo di montatore, esordendo nel 1931 come regista di \"Impressioni siciliane\".\nNelle sue opere, ispirate a volte alle opere liriche del secolo precedente, la donna \u00e8 la figura centrale della sua tematica, espressa anche con la scrittura dei film da lui girati.\nTra i suoi lavori, si ricorda la trasposizione del romanzo \"Sorelle Materassi\" di Aldo Palazzeschi, collocabile nel filone del calligrafismo.\nDopo aver rifiutato di partecipare al saloino Cinevillaggio, nel 1944 entr\u00f2 in trattativa con la Lux per due film, che non furono realizzati, ispirati a opere di Luigi Pirandello e di Gerolamo Rovetta.\nMor\u00ec a Roma nel 1945 per un'esalazione di gas."}
{"id": "1245958", "revid": "125992107", "url": "https://it.wikipedia.org/wiki?curid=1245958", "title": "Raskol", "text": "Con il termine Raskol (, traducibile con \"strappo\" o \"scisma\") si \u00e8 soliti identificare il processo, avvenuto nella seconda met\u00e0 del XVII secolo, che port\u00f2 alla divisione della Chiesa russa in Chiesa ortodossa ufficiale e movimento dei Vecchi Credenti. Tale separazione fu causata dalle riforme, introdotte per la prima volta dal patriarca Nikon nel 1653 e in seguito confermate da un concilio di vescovi nel 1666-1667, introdotte per ristabilire l'uniformit\u00e0 tra le pratiche liturgiche della Chiesa greco-ortodossa e di quella russa.\nLa riforma ecclesiastica.\nVerso la met\u00e0 del XVII secolo si form\u00f2 in Russia un circolo denominato gli Zelatori della Piet\u00e0 (\u041a\u0440\u0443\u0436\u043e\u043a \u0440\u0435\u0432\u043d\u0438\u0442\u0435\u043b\u0435\u0439 \u0431\u043b\u0430\u0433\u043e\u0447\u0435\u0441\u0442\u0438\u044f) fondato con l'intento di riformare la societ\u00e0 moscovita, in modo tale da renderla conforme ai precetti cristiani, migliorando nel contempo l'apparato ecclesiastico della Chiesa ortodossa russa. Per realizzare questo scopo cercarono di rendere uniformi i libri liturgici che circolavano nel territorio russo, vagliando e correggendo le versioni che risultavano in contrasto. I membri pi\u00f9 influenti di questo circolo furono l'Arciprete Avvakum, Ivan Neronov, Stefan Vonifat'ev, F\u00ebdor Rti\u0161\u010dev e, quando ancora ricopriva la carica di Arcivescovo di Novgorod, lo stesso Nikon, il futuro Patriarca.\nCon il supporto dello Zar Aleksej Michajlovi\u010d, Nikon, una volta salito al soglio di Mosca, inizi\u00f2 il processo di correzione dei libri religiosi russi, cercando di renderli uniformi ai loro corrispettivi greci e introdusse diversi cambiamenti negli usi radicati nella fede russa (il segno della croce con due dita fu rimpiazzato da quello con tre, \"hallelujah\" doveva essere pronunciato tre volte invece di due, ecc.). Queste innovazioni incontrarono resistenza sia tra il popolo che tra il clero, che disput\u00f2 sulla legittimazione e sulla correttezza di tali riforme, le quali non rispecchiavano le tradizioni dell'ortodossia russa. Ignorando le proteste, Nikon riusc\u00ec a far approvare le riforme dal \"sobor\" nel 1654\u20131655. Tra il 1653 e il 1656, sotto l'egida di Epifanij Slavinetskij, venne avviata la produzione dei nuovi testi liturgici corretti.\nAnche se apparentemente queste riforme avrebbero potuto sembrare una mera modifica degli aspetti esteriori del credo russo, in realt\u00e0 mutarono in modo radicale le relazioni tra il clero e la comunit\u00e0 dei fedeli. Divent\u00f2 presto evidente che Nikon aveva usato queste innovazioni in un'ottica di centralizzazione dell'apparato ecclesiastico e di un personale rafforzamento politico. L'introduzione forzata di nuove opere liturgiche e rituali caus\u00f2 la rottura dei rapporti tra gli Zelanti della Piet\u00e0 e il Patriarca di Mosca. Alcuni dei membri dell'organizzazione, infatti, presero posizione in favore dell'Antico Credo e si opposero alle Riforme introdotte. Avvakum e Daniel si appellarono allo zar perch\u00e9 intervenisse in favore del ripristino del segno della croce con due dita e delle genuflessioni durante i sermoni, quindi cercarono di dimostrare al clero che gli usi della Chiesa Greca erano impuri in quanto i greci facevano stampare i propri libri liturgici nelle presse cattoliche, contaminandoli e facendoli divergere dall'\"antica piet\u00e0\". Ivan Neronov si espresse contro il rafforzamento dell'autorit\u00e0 patriarcale e domand\u00f2 la democratizzazione dell'apparato ecclesiastico. Il conflitto tra le due anime della Chiesa ortodossa si concluse tuttavia a favore di Nikon: Avvakum, Ivan Neronov e altri membri del clero furono perseguitati e giustiziati nel 1682.\nLe idee propugnate dai difensori dell'Antico Credo trovarono molti sostenitori, appartenenti a tutti gli strati della societ\u00e0 russa, che diedero vita al movimento del Raskol. Alcuni esponenti del basso clero protestarono contro l'incremento dell'oppressione feudale che li vedeva soggetti da parte dell'alta gerarchia ecclesiastica. Membri di quest'ultima si unirono al Raskol per combattere le aspirazioni assolutistiche di Nikon e l'arbitrariet\u00e0 delle riforme. Alcuni fra questi, come il Vescovo Pavel di Kolomna e l'Arcivescovo Aleksander di Vjatka si schierarono apertamente per l'Antico Credo, tanto che il primo fu in seguito giustiziato per questa scelta. La boiarda Feodosija Morozova, sua sorella Principessa Urusova, e altri membri della Corte supportarono inoltre segretamente o simpatizzarono con i difensori della Vecchia Fede.\nL'unificazione di forze tanto eterogenee contro quella che era diventata la \"Chiesa ufficiale\" pu\u00f2 probabilmente essere spiegato attraverso l'analisi degli aspetti contraddittori del Raskol. Elementi quali l'idealizzazione e la spinta alla conservazione di valori tradizionali e antiche tradizioni, un'attitudine sospettosa verso le innovazioni, la conservazione di un rito \"nazionale\" e l'accettazione (da parte degli elementi radicali) del martirio nel nome dell'Antica Fede scelto come una via per la salvezza coesistevano infatti con le critiche sociali contro feudalesimo e servit\u00f9 della gleba. Differenti strati sociali erano attratti da differenti componenti di questa ideologia. I pi\u00f9 radicali apologeti del Raskol che annunciavano l'imminente Apocalisse, la venuta dell'Anticristo e tacciavano zar e patriarca di essere servi di Satana, ottennero un grande seguito tra il popolo russo. Il Raskol divenne cos\u00ec l'avanguardia al medesimo tempo di tendenze ultra-conservatrici e democratiche.\nRivolta e Persecuzione.\nIl movimento del Raskol esplose in tutta la propria virulenza dopo il \"sobor\" ecclesiastico del 1666\u20131667, nel quale i Vecchi Credenti erano stati bollati come eretici e si erano prese decisioni riguardo alle punizioni da infliggere loro. I membri del basso clero divennero i capi della opposizione facendo voto di predicare il Vecchio Credo fino alla morte. La pi\u00f9 drammatica manifestazione del Raskol era rappresentata dal \"ognenniye kre\u0161\u010denija\" (\u043e\u0433\u043d\u0435\u043d\u043d\u044b\u0435 \u043a\u0440\u0435\u0449\u0435\u043d\u0438\u044f, o battesimo del fuoco), o auto-immolazione, praticata dai membri pi\u00f9 radicali dei Vecchi Credenti i quali ritenevano prossima la Fine dei Tempi.\nI Vecchi Credenti si divisero presto in due differenti fazioni, i Popovcy e i Bespopovcy. Attratti dalle predicazioni degli ideologi del Raskol, molti piccolo borghesi, contadini, artigiani e cosacchi si trasferirono nelle dense foreste della Russia Settentrionale, nella Regione del Volga, nei confini meridionali della Russia, in Siberia e persino all'estero, dove organizzarono la propria Ob\u0161\u010dina. Alcuni Vecchi Credenti, per sfuggire alle persecuzioni cui erano soggetti, migrarono infatti verso ovest, cercando rifugio nella Confederazione Polacco-Lituana, le cui autorit\u00e0 permisero loro di praticare liberamente la propria fede. Nel 1681, il governo annot\u00f2 un accrescimento dei \"nemici della Chiesa\", specialmente in Siberia. Con il supporto attivo della Chiesa ortodossa russa inizi\u00f2 allora la persecuzione dei cosiddetti \"raskolniki\" (\u0440\u0430\u0441\u043a\u043e\u043b\u044c\u043d\u0438\u043a\u0438), ovvero \"scismatici\".\nNegli anni '70 e '80 del XVII secolo gli ideologi del Raskol si prodigarono nel denunciare i vizi della societ\u00e0 russa coeva. Avvakum e i Vecchi credenti imprigionati nella prigione di Pustozersk cercarono inoltre di giustificare alcune rivolte che in quel periodo sconvolgevano il Paese come una punizione divina per le azioni delle autorit\u00e0 ecclesiastiche e zariste. Nel 1668 l'egumeno del monastero Soloveckij dichiar\u00f2 di non aderire alla Riforma, provocando la reazione del potere centrale il quale diede incarico al Vovoida Me\u0161\u010derinov di cingere d'assedio il luogo di culto. Dopo due anni i monaci, esasperati dalla fame, aprirono per primi il fuoco contro le truppe assalitrici. Il monastero fu conquistato solo nel 1676 e i suoi abitatori furono duramente puniti. Alcuni Vecchi Credenti presero parte alla ribellione di Stenka Razin negli anni 1670\u20131671, anche se questa rivolta non fu propriamente considerata una diretta conseguenza del Raskol e lo stesso Razin avesse vedute fortemente anticlericali. Altri seguaci della Vecchia Fede, come Nikita Dobrynin, ebbero inoltre un ruolo importante nella Rivolta di Mosca del 1682.\nAll'inizio del XVIII secolo le posizioni degli elementi pi\u00f9 radicali divennero minoritarie quando risult\u00f2 pacifico che le Riforme non sarebbero pi\u00f9 state revocate. Pur rimanendo ufficialmente membri di un movimento illegale fino al 1905 non tutti gli Zar perseguitarono con la stessa veemenza gli adepti della Vecchia Fede. Sotto Pietro il Grande le persecuzioni difatti cessarono e ai Vecchi credenti fu solamente obbligato il pagamento di una tassazione doppia. Caterina II incoraggi\u00f2 addirittura gli scismatici che avevano trovato rifugio all'estero a tornare nella loro madrepatria.\nIl Raskol (scisma) continua ad esistere e con un antagonismo piuttosto marcato tra la Chiesa ortodossa russa e i Vecchi Credenti, anche se a livello ufficiale le gerarchie si sono trovate concordi nel porre in essere una pacifica coesistenza. Da un punto di vista ecclesiastico e teologico il Raskol rimane una questione altamente controversa e uno dei pi\u00f9 tragici episodi della storia russa."}
{"id": "1245959", "revid": "287204", "url": "https://it.wikipedia.org/wiki?curid=1245959", "title": "Sylvanas Ventolesto", "text": "Dama Sylvanas Ventolesto (\"Lady Sylvanas Windrunner\") \u00e8 un personaggio immaginario dell'universo di \"Warcraft\", creato da Blizzard Entertainment.\nIntrodotta come personaggio secondario in \"\", viene ripresa con un ruolo decisamente maggiore nella sua espansione \"The Frozen Throne\", nonch\u00e9 in \"World of Warcraft\" e in tutte le sue espansioni. Al di fuori dei videogiochi, Sylvanas \u00e8 un personaggio maggiore del romanzo \"Arthas - L'ascesa del Re dei Lich\" di Christie Golden, e appare brevemente anche in \"La discesa delle tenebre\" di Aaron Rosenberg, \"Oltre il Portale Oscuro\" di Rosenberg e Golden, \"Jaina Marefiero - Venti di guerra\" di Golden e \"Grantempesta\" di Richard A. Knaak; per quanto riguarda le storie brevi, \u00e8 la protagonista di \"Sylvanas Ventolesto: Ai confini della notte\", di Dave Kosak, e appare anche in \"Lor'themar Theron: All'ombra del sole\", di Sarah Pine. Conta numerose apparizioni minori anche nel restante materiale della serie, ed \u00e8 un personaggio giocabile nel videogioco \"Heroes of the Storm\".\nSylvanas \u00e8 la regina-banshee dei Reietti, i non morti liberi dall'influenza del Re dei Lich, e una dei principali leader dell'Orda.\nDopo la morte di Vol'jin per mano della Legione Infuocata, Sylvanas viene nominata capoguerra dell'Orda.\nStoria.\nSylvanas era un membro dei Ventolesto, una famiglia molto prestigiosa nella societ\u00e0 degli alti elfi. Aveva una sorella maggiore, Alleria, una minore, Vereesa, e almeno tre fratelli maschi, uno dei quali si chiamava Lirath. I Ventolesto vivevano al Pinnacolo di Ventolesto nelle foreste di Quel'Thalas, nella zona che sarebbe poi divenuta le Terre Spettrali. Come tutte le sue sorelle, Sylvanas era molto dotata come ranger, e gi\u00e0 prima di compiere vent'anni era la pi\u00f9 promettente della famiglia: entr\u00f2 a far parte del corpo dei ranger e ne divenne tempo dopo il capo, raggiungendo il rango di generale dei ranger di Lunargenta, ovvero capo militare di tutte le forze degli alti elfi.\nCome caporanger, combatt\u00e9 contro l'Orda quando questa raggiunse Quel'Thalas e cominci\u00f2 a bruciarne i boschi, e rimase a difendere la sua terra anche dopo l'arrivo delle forze dell'Alleanza guidate da Turalyon, e dopo che l'Orda fece rotta verso la capitale di Lordaeron. In questa invasione, sebbene breve, persero la vita suo fratello Lirath e diversi cugini, zii, zie e nipoti.\nTerza Guerra e trasformazione in banshee.\nDopo la Seconda Guerra, Quel'Thalas lasci\u00f2 l'Alleanza; per quattordici anni, Sylvanas e le sue forze rimasero a vegliare sulle terre degli alti elfi. Quando Lordaeron cadde sotto il Flagello dei non morti, le prime voci al riguardo misero in allerta Sylvanas: come aveva temuto, le orde non morte giunsero di l\u00ec a poco ai cancelli di Quel'Thalas, portando la Terza Guerra nel regno degli alti elfi; Sylvanas e le sue forze combatterono valorosamente, ma la forza soverchiante del Flagello, e il tradimento di Dar'Khan Drathir, causarono infine la sua sconfitta.\nSylvanas venne battuta in combattimento dallo stesso Arthas, dal quale pretese una morte rapida. Arthas, invece, per rappresaglia riguardo a tutti gli ostacoli che Sylvanas gli aveva messo davanti, la uccise e trasform\u00f2 il suo spirito in una banshee, soggiogata al suo volere.\nNon \u00e8 ben chiaro su come ci\u00f2 sia avvenuto, poich\u00e9 le fonti in proposito si contraddicono: ' e \"Arthas - L'ascesa del Re dei Lich\" riportano la versione secondo la quale Arthas la mut\u00f2 in banshee l\u00ec dove l'aveva uccisa; invece, \"Il Pozzo dell'Eternit\u00e0\" e \"\" riportano che Arthas la fece condurre in un tempio che si era fatto costruire, la tortur\u00f2, la uccise e poi la fece ritornare come banshee. La storia ufficiale che venne diffusa dagli alti elfi in seguito, invece, era che Sylvanas cadde eroicamente combattendo il Flagello nella difesa della sua amata Quel'Thalas, ed il suo corpo fu ridotto in cenere quando i non morti devastarono la capitale.\nSebbene la sua mente fosse ancora intatta e libera, Sylvanas era completamente piegata al volere di Arthas, che poteva costringerla ad agire a suo piacimento; il suo corpo venne raccolto da Arthas e portato trionfalmente a Lunargenta, perch\u00e9 fosse visto dalla popolazione. Sotto la direzione del cavaliere della morte, Sylvanas prese parte alla caduta di Lunargenta stessa e alla morte di re Anasterian Solealto. Visto l'aiuto che la nolente Sylvanas riusciva a dargli in battaglia, Arthas trasform\u00f2 diverse altre alte elfe in banshee dopo di lei. Nella caduta di Quel'Thalas perirono anche altri membri della sua famiglia, tra cui i genitori, due fratelli e uno zio, come suo nonno, superstite, avrebbe poi testimoniato alla sorella minore di Sylvanas, Vereesa.\nLa liberazione dal Re dei Lich.\nSylvanas fu costretta a servire Arthas durante tutta la sua campagna di distruzione a Lordaeron; ad un certo punto dopo la fine della Terza Guerra, a causa di un incantesimo lanciato da Illidan, il Re dei Lich cominci\u00f2 a perdere il controllo su un numero sempre maggiore di non morti, inclusa Sylvanas. Ben attenta a non farlo scoprire ad Arthas, la banshee strinse un patto con Detheroc, Balnazzar e Varimathras, i tre fratelli nathrezim che la Legione aveva posto a guardia del Flagello e che Arthas aveva scacciato. Mentre loro prendevano il controllo dei non morti liberi dal Re dei Lich, dando il via a una vera e propria guerra civile tra i non morti, Sylvanas riusc\u00ec a recuperare il suo corpo (che Arthas aveva nascosto) e tese una trappola al cavalieri della morte; riusc\u00ec quasi ad ucciderlo, ma il suo piano venne mandato in fumo da Kel'Thuzad, giunto in soccorso del suo signore.\nLa nascita dei Reietti.\nArthas part\u00ec per Nordania per soccorrere il Re dei Lich, lasciando Kel'Thuzad a guardia delle sue terre. Oltre a doversela vedere con il lich e le sue forze, Sylvanas entr\u00f2 in conflitto anche con i nathrezim, ai quali rifiutava di sottomettersi. Per riuscire a sopravvivere, quindi, lei e le sue sorelle banshee cominciarono a formarsi un'armata prendendo il controllo di diverse forze minori di Lordaeron (gli ogre del clan Sfasciacresta, un clan di banditi, una trib\u00f9 di murloc e una di gnoll), grazie alle banshee che presero il controllo mentale dei loro capi. Con questo eterogeneo esercito, Sylvanas riusc\u00ec a sconfiggere il primo dei tre nathrezim, Varimathras: questi la implor\u00f2 di risparmiargli la vita, dicendole che conosceva le tattiche dei suoi fratelli. Pur sapendo che una creatura del genere era insidiosa e bugiarda, Sylvanas lo accett\u00f2 al suo servizio e si diressero contro Detheroc.\nDetheroc aveva il controllo mentale sulle forze dell'Alleanza che si erano raggruppate sotto il Gran Maresciallo Garithos. Riuscita a bloccare le forze dell'Alleanza, Sylvanas riusc\u00ec a raggiungere Detheroc, uccidendolo senza troppi problemi. Con la morte del nathrezim, Garithos e i suoi furono liberati dal controllo mentale e Sylvanas - nonostante lo trovasse sciocco e arrogante - decise di usare anche lui: promise, mentendo, che se Garithos l'avesse aiutata ad uccidere anche Balnazzar lei gli avrebbe lasciato la Capitale.\nGarithos e i suoi quindi attaccarono la citt\u00e0 da dietro mentre Sylvanas e Varimathras la assediavano dal davanti. Le forze di Balnazzar cedettero sotto il duplice attacco, e quando solo lui rimase vivo Sylvanas costrinse Varimathras a ucciderlo di persona (morte che i due fratelli riuscirono efficacemente a simulare); poco dopo, Sylvanas ordin\u00f2 a Varimathras di uccidere anche Garithos. Con tutti i nemici annientati, Sylvanas si proclam\u00f2 regina di tutti i non morti liberi dal volere del Re dei Lich, e li chiam\u00f2 Reietti, quindi prese il controllo del trono di Lordaeron.\nPoco dopo questi eventi, Sylvanas fece brevemente ritorno a Quel'Thalas, dove fin\u00ec per incontrare Dar'Khan, che stava manipolando Anveena Teague, l'avatar del Pozzo Solare, per ottenerne i poteri. Tent\u00f2 di ucciderlo, ma venne messa fuori gioco da Korialstrasz, caduto sotto il controllo di Dar'Khan. Sconfitto Dar'Khan, s'impegn\u00f2 a mantenere il segreto sulla reale identit\u00e0 di Anveena, per impedire che Arthas potesse venirne a conoscenza e cercare di impossessarsene.\nL'entrata nell'Orda.\nStabilita la capitale del suo neonato regno a Sepulcra, Sylvanas cominci\u00f2 a cercare degli alleati - sebbene opposti al Flagello, i Reietti erano comunque perseguitati dagli umani, che odiavano tutti i non morti, senza distinzioni. Sylvanas invi\u00f2 cos\u00ec emissari a numerose fazioni, trovando appoggio presso i tauren: Hamuul Totem Runico, pur conoscendo la loro natura, credeva infatti nella possibilit\u00e0 di redimere i Reietti. Anche Magatha Totem Truce sostenne convintamente questa tesi, anche se in realt\u00e0 era perch\u00e9 li riteneva pi\u00f9 disposti a collaborare ai suoi piani. Essi riuscirono quindi a convincere Thrall, capoguerra dell'Orda, a stringere un'alleanza di convenienza con i Reietti: in tal modo, per Sylvanas si avvicinava sempre di pi\u00f9 la possibilit\u00e0 di distruggere il Re dei Lich, e l'Orda aveva ottenuto un punto strategico fondamentale nei Regni Orientali. Da dopo l'entrata nell'Orda, sotto ordine di Sylvanas, l'Ordine Reale degli Speziali cominci\u00f2 a sviluppare una nuova forma di piaga della non morte, letale sia per i non morti che per i viventi.\nIn questo periodo, Sylvanas cominci\u00f2 a offrire assistenza agli elfi del sangue i quali, rigettati dall'Alleanza, avevano seri problemi con le forze del Flagello a sud, nelle Terre Infette. Sebbene inizialmente rifiutate, gli elfi infine cedettero alle sue proposte, e Sylvanas invi\u00f2 le sue truppe nelle Terre Spettrali, costituendo l'organizzazione dei Tranquillien per distruggere definitivamente Dar'Khan, che controllava il Flagello nella zona. Nel contempo, cominci\u00f2 a insistere con Thrall perch\u00e9 gli elfi del sangue fossero accettati nell'Orda, cosa che avvenne dopo la morte di Dar'Khan.\nPi\u00f9 avanti, quando il Flagello torn\u00f2 ad estendere la sua influenza su Kalimdor e i Regni Orientali, Sylvanas, accompagnata dal Gran Speziale Putress, si rec\u00f2 ad un concilio a Orgrimmar con Thrall, Varok Faucisaure e Garrosh Malogrido; esso venne interrotto dal Flagello, che attacc\u00f2 Orgrimmar in forze, e Sylvanas aiut\u00f2 a difendere la citt\u00e0. Immediatamente dopo, fatto ritorno a Lordaeron, si rec\u00f2 a Lunargenta, chiedendo a Lor'themar Theron di supportare la spedizione dell'Orda a Nordania con delle truppe di elfi del sangue. All'iniziale rifiuto del Reggente, Sylvanas lo ricatt\u00f2, minacciando di ritirare le sue truppe dal confine con le Terre Infette, costringendo Lor'themar ad accettare.\nLa battaglia per Sepulcra.\nMentre le forze combinate dell'Orda e dell'Alleanza cominciavano il loro assalto ad Angrathar, il Cancello dell'Ira (uno dei portali d'accesso alla roccaforte del Re dei Lich a Nordania), Putress bombard\u00f2 il campo di battaglia con la nuova piaga della non morte, sterminando tanto il Flagello quanto l'Orda e l'Alleanza. Contemporaneamente, un colpo di Stato avvenne a Sepulcra: Varimathras, mettendo in atto il piano che elaborava sin da quando si era sottomesso a lei, trad\u00ec Sylvanas, evocando orde di demoni nella citt\u00e0 e massacrandone la maggior parte della popolazione; riusc\u00ec quasi a uccidere la stessa Sylvanas, che si salv\u00f2 per il rotto della cuffia, evacuando con la sua popolazione ad Orgrimmar.\nDeterminati a non tollerare un affronto simile, Thrall e Sylvanas lanciarono il contrattacco, dando il via alla Battaglia per Sepulcra, marciando in forze sulla citt\u00e0 sconfiggendo Varimathras nella sala del trono: nello stesso momento, anche le forze dell'Alleanza, guidate da Varian Wrynn e Jaina Marefiero, s'infiltrarono nella citt\u00e0 passando per i canali e uccidendo Putress (sotto Angrathar era morto un grande condottiero dell'Alleanza, Bolvar Domadraghi). I due schieramenti s'incontrarono nella sala del trono, dove Varian dichiar\u00f2 ufficialmente guerra all'Orda; subito dopo Jaina teletrasport\u00f2 via le forze dell'Alleanza, evitando lo scontro. La citt\u00e0 ritorn\u00f2 sotto il controllo dell'Orda, e da Orgrimmar venne inviato un contingente di Kor'kron per sorvegliarla: ufficialmente era per proteggere maggiormente la citt\u00e0, mentre in realt\u00e0 l'obiettivo principale era quello di tenere d'occhio Sylvanas e i Reietti.\nLa caduta del Re dei Lich.\nNonostante ci\u00f2, Sylvanas continu\u00f2 a supportare fermamente gli sforzi dell'Orda a Nordania, recandosi anche personalmente a Corona di Ghiaccio. Alla guida di un manipolo di eroi dell'Orda, la Regina-Banshee si rec\u00f2 ad affrontare il Re dei Lich nelle Sale dei Riflessi, ma fu costretta a ordinare la ritirata, essendo Arthas troppo forte per lei. Egli venne sconfitto poco tempo dopo da un altro gruppo di avventurieri, stavolta guidato da Tirion Fordring.\nCon la morte del Re dei Lich, Sylvanas era priva dello scopo che aveva perseguito per tutta la sua non-vita. Salita al Trono Ghiacciato, scopr\u00ec con rabbia che il Re dei Lich era stato sostituito con un altro (Bolvar Domadraghi). Dopodich\u00e9, decise di porre fine alla sua esistenza, gettandosi dall'alto della cittadella per andare a sfracellarsi sulle aguzze punte di saronite che si stagliavano in basso. Alla sua morte, nove val'kyr, che un tempo avevano servito il Re dei Lich, le mostrarono la futura distruzione a cui i Reietti sarebbero andati incontro, se fossero stati privati della sua guida, e vide anche che, oltre la morte, la attendeva solo un destino di oscurit\u00e0, agonia e disperazione infinite. Le val'kyr la sottrassero a tale limbo, affermando che il nuovo Re dei Lich le teneva confinate a Corona di Ghiaccio, e che desideravano la libert\u00e0, che potevano ottenere solo sotto la sua guida: Sylvanas accett\u00f2 quindi di ritornare in vita, e una delle val'kyr, Annhylde, si sacrific\u00f2 prendendo il suo posto. Si conosce il nome di quattro delle val'kyr restanti (Agatha, Arthura, Aradne e Daschla), mentre \u00e8 ignota qualsiasi informazione sulle ultime quattro. Se prima Sylvanas aveva considerato i Reietti poco pi\u00f9 di uno strumento, da quel momento essi diventarono il suo inestimabile baluardo contro il terribile destino che l'attendeva oltre la morte; la regina-banshee si concentr\u00f2 quindi sull'ottenere il totale dominio su Lordaeron.\nLa conquista di Lordaeron.\nSylvanas cominci\u00f2 a usare le val'kyr che si erano unite a lei per far risorgere come non morti tutti i caduti dell'Alleanza sui quali i Reietti riuscivano a mettere le mani, aumentando cos\u00ec il numero dei Reietti stessi (pratica per\u00f2 fortemente contrastata dal nuovo capo dell'Orda, Garrosh Malogrido).\nDopo la sconfitta del Re dei Lich, su ordine di Garrosh Malogrido, Sylvanas e i Reietti cominciarono la campagna per la conquista di Lordaeron. Come primo passo, pressoch\u00e9 in concomitanza con il Cataclisma, i Reietti misero sotto assedio il regno di Gilneas; oltre alla conquista di questo nuovo avamposto per l'Orda, Sylvanas aveva anche appreso, grazie a Ralaar Fangfire, della presenza della Falce di Elune a Gilneas, e intendeva prendere per s\u00e9 l'artefatto. Grazie al Culto dei Lupi di Ralaar, i Reietti, guidati dalla stessa Sylvanas, conquistarono la Citt\u00e0 di Gilneas, ma vennero respinti quando i gilneani riuscirono a prendere il controllo sulla maledizione degli worgen che lo stesso Culto dei Lupi aveva diffuso. Durante uno scontro con il re di Gilneas Genn Mantogrigio, Sylvanas scocc\u00f2 una freccia che colp\u00ec il principe Liam - messosi in mezzo - uccidendolo. Nonostante l'esplicito divieto di Garrosh, Sylvanas intendeva usare la nuova piaga per riprendere il controllo della citt\u00e0, informazione che, giunta alle orecchie di Mantogrigio, provoc\u00f2 la decisione di evacuare la capitale. I Reietti riottennero il controllo su Gilneas, perdendolo nuovamente dopo che l'Alleanza invi\u00f2 la settima legione a supporto dei gilneani. Mentre il campo di battaglia si spostava a Pinargento, Sylvanas fece ritornare in vita Ser Vincent Godfrey, un ex alleato di Mantogrigio che disprezzava gli worgen, per avvalersi delle sue conoscenze su Gilneas, e fece rapire Lorna, la figlia di Darius Crowley, uno dei leader delle forze dell'Alleanza a Gilneas. In cambio di Lorna, Darius abbandon\u00f2 il campo, mettendo sostanzialmente la vittoria in mano all'Orda. Immediatamente dopo, Sylvanas venne tradita da Godfrey, che la uccise sparandole; messi in fuga i traditori, Sylvanas venne resuscitata dalle val'kyr Agatha, Daschla e Arthura, che si sacrificarono nel processo.\nProseguendo nella conquista di Lordaeron, Sylvanas ordin\u00f2 che la citt\u00e0 di Riva del Sud venisse bombardata con la nuova piaga, sterminandone gli abitanti e ottenendo il controllo su quasi tutte le Alture di Colletorto; negli Altopiani d'Arathi, ordin\u00f2 la resurrezione come Reietto di Galen Cacciatroll, il defunto principe di Stromgarde. Camuffata da normale Reietta (col nome di Lindsay Corvosole), la regina-banshee sovrintese lo svolgersi della battaglia di Andorhal, nelle Terre Infette Occidentali, che era contesa tra i Reietti e l'Alleanza; durante gli scontri venne uccisa una delle val'kyr di Sylvanas, Aradne. Vinta la battaglia e ottenuto il controllo su Andorhal, Sylvanas fece portare a Sepulcra il cavaliere della morte Koltira Plasmamorte, \"colpevole\" di essere amico del cavaliere della morte dell'Alleanza Thassarian, per ridurlo all'obbedienza.\nDurante la guerra aperta contro l'Alleanza.\nDopo che Garrosh Malogrido diede il via alla sua campagna per eliminare l'Alleanza, Sylvanas, assieme agli altri leader dell'Orda, partecip\u00f2 ad un comizio ad Orgrimmar, durante il quale Garrosh li inform\u00f2 che l'Orda avrebbe conquistato tutta Kalimdor, cominciando con la distruzione della Fortezza dei Custodi del Nord e di Theramore. Quando l'offensiva inizi\u00f2, Sylvanas non si present\u00f2 di persona, inviando in sua vece il capitano Frandis Farley.\nCome gli altri leader dell'Orda, Sylvanas decise di supportare la ribellione dei Lanciascura per destituire Garrosh dalla sua carica di capo dell'Orda; durante l'assedio di Orgrimmar, le forze dei Reietti e degli elfi del sangue arrivarono via mare, e assieme a Lor'themar Theron e Aethas, Sylvanas partecip\u00f2 alla battaglia contro il proto-drago Galakras.\nAscesa al potere e capoguerra dell'Orda.\nIn seguito al ritorno della Legione Infuocata su Azeroth, Sylvanas, come tutti i membri dell'Orda, si rec\u00f2 alle Isole Disperse dove la Legione aveva iniziato la sua avanzata. Durante la battaglia per la Riva Dispersa lott\u00f2 al fianco del battaglione di Varian Wrynn, fornendo supporto con Le sue guardaboschi. Purtroppo, durante la battaglia, i demoni aprirono un portale dietro i guerrieri dell'Orda e il capoguerra Vol'jin venne ferito mortalmente e fu proprio Sylvanas a soccorrerlo e a suonare la ritirata dell'Orda dalle Isole Disperse.\nIn seguito, Vol'jin, in fin di vita, convoc\u00f2 personalmente Sylvanas confessandogli di non essersi mai fidato di lei, inoltre, afferm\u00f2 che i Loa gli avevano concesso una visione e sussurravano un nome. Alla fine prima di spirare Vol'jin elesse Sylvanas come sua sostituto, divenendo capoguerra dell'Orda. Al funerale di Vol'jin, Sylvanas si rivolse ai suoi nuovi soldati esortandoli alla vendetta per il loro defunto capoguerra.\nAspetto fisico.\nDa viva, Sylvanas era molto bella: aveva capelli biondo dorato e, come tutti gli alti elfi, pelle color pesca. Gli occhi, a seconda delle fonti, vengono descritti come blu o grigi.\nAppena resuscitata come banshee, Sylvanas non era altro che uno spirito incorporeo e fluttuante; quando ebbe recuperato il suo corpo mortale, i capelli erano scuri con alcune striature bianche, la pelle era diventata di un pallido grigio-azzurro perlaceo, mentre gli occhi risplendevano di un rosso scarlatto. Stranamente, il corpo non reca alcuna cicatrice dovuta alle torture subite, tuttavia la sua pelle \u00e8 secca e squamata e, in punti come intorno alla bocca, si crepa e cade ad ogni movimento.\nLa sua voce viene descritta come, al contempo, gelida e musicale. Alcune fonti, inoltre, riportano che la luce, nello spazio occupato da Sylvanas, sembra come calare.\nNei videogiochi, per Sylvanas sono stati usati svariati modelli. In \"Warcraft III: Reign of Chaos\", da viva, utilizzava lo stesso modello di Shandris Piumaluna con una differente texture, sul quale si basano tutte le descrizioni di lei in vita fatte successivamente; da non morta riutilizzava il modello delle banshee. In \"The Frozen Throne\" venne nuovamente re-texturizzato il modello di Shandris, creando quello da Ranger Oscura, che anche in questo caso divenne la base delle rappresentazioni seguenti. All'uscita di \"World of Warcraft\", Sylvanas utilizzava il modello di un'elfa della notte alta e dalla pelle chiara, solo vagamente somigliante al suo aspetto in \"The Frozen Throne\"; esso venne brevemente sostituito con quello di un'elfa del sangue dalla texture modificata durante la beta di \"Wrath of the Lich King\", e con la patch 3.0.2 venne creato il modello definitivo, basato chiaramente e pi\u00f9 fedelmente su quello di \"The Frozen Throne\". Nell'espansione \"Legion\" vengono aggiunte delle protezioni di cuoio sul torso e sulle braccia.\nPersonalit\u00e0.\nDa viva, Sylvanas aveva una personalit\u00e0 estremamente decisa ed ostinata, e in guerra ragionava freddamente, non esitando a sacrificare dei guerrieri se ci\u00f2 si rivelava necessario - attitudine che avrebbe conservato anche da non morta. A livello personale era piuttosto vanitosa. Dopo la morte, Sylvanas fu uno dei pochi servitori di Arthas a mantenere intatta la propria volont\u00e0, anche se era costretta ad obbedire al suo padrone. Sebbene odiasse Arthas pi\u00f9 di ogni altra cosa, impar\u00f2 a stare ben attenta a non farlo trapelare. Inoltre, tempo dopo essere diventata una banshee, come quasi tutti i non morti, Sylvanas prese ad odiare ferocemente anche i vivi.\nCol tempo, il comportamento di Sylvanas \u00e8 cambiato, tanto che alcuni dei primi Reietti sono arrivati a considerarla \"non pi\u00f9 s\u00e9 stessa\". Molti degli alleati di Sylvanas nutrono seri dubbi sulla sua reale lealt\u00e0. Anche se Sylvanas si professa continuamente fedele all'Orda, \u00e8 ben noto che persegue prima di tutto i suoi fini, e non esita a ricattare e minacciare i suoi alleati se con questo pu\u00f2 ottenere dei risultati. Nonostante il Capoguerra Malogrido avesse proibito tanto l'uso della nuova piaga per combattere l'Alleanza, quanto l'uso delle val'kyr per formare nuovi Reietti, quando non controllata Sylvanas proseguiva in entrambe le cose senza rimorso; ha inoltre dato prova, in almeno un caso, di voler ridurre forzatamente alla pi\u00f9 cieca obbedienza un suo sottoposto. Avendone gi\u00e0 fatto esperienza, Sylvanas \u00e8 terrorizzata da quello che la attende dopo la morte.\nA suo dire, Sylvanas considera sua sorella Alleria (dispersa nelle Terre Esterne) un ricordo ormai defunto, tuttavia rimase visibilmente turbata quando le venne riportato un medaglione che Alleria le aveva regalato in vita; \u00e8 ignoto invece quale sia il suo pensiero riguardo alla sua sorella minore, Vereesa, ancora vivente. Riguardo agli altri leader dell'Orda, Sylvanas disprezza fortemente il Capoguerra, Garrosh, pur stando attenta a non farlo trapelare troppo. Sembra invece considerarsi amica e alleata di Lor'themar Theron e degli elfi del sangue, e disposta a collaborare volentieri con loro, anche se anche in questo caso i suoi interessi vengono prima di tutto. Sebbene ammiri Vol'jin per aver orchestrato la caduta di Garrosh e per essersi dimostrato \"impossibile da uccidere\", Sylvanas ha anche affermato di \"non aver intenzione di prendere ordini da un troll\".\nPoteri e caratteristiche.\nCome tutte le banshee, Sylvanas \u00e8 uno spirito incorporeo, che pu\u00f2 prendere possesso di un corpo (sia vivente che morto che non morto), che in questo caso si tratta di quello che le era realmente appartenuto in passato; all'occorrenza, Sylvanas potrebbe rimanere in forma incorporea, tuttavia preferisce utilizzare sempre la forma corporea. In quanto banshee, Sylvanas ha anche il potere di lanciare delle grida aventi vari effetti: privare i nemici della parola, indebolirli, causargli dolore fisico e finanche far sanguinare le orecchie e spezzare le armature e le ossa, mentre possono invece aumentare la potenza dei suoi alleati.\n\u00c8 inoltre un'arciera eccellente, e il suo corpo fisico \u00e8 quasi indistruttibile, vulnerabile a pochissime cose (fra le quali, ad esempio, la saronite). Da dopo la caduta del Re dei Lich, la vita di Sylvanas \u00e8 strettamente legata a quella delle sue val'kyr, grazie alle quali pu\u00f2 rimanere nel mondo dei vivi.\n\"Lament of the Highborne\".\nSylvanas \u00e8 l'interprete fittizia di \"Lament of the Highborne\", una canzone commemorativa che parla dello sterminio degli alti elfi e della caduta della loro patria per mano del Flagello; il testo \u00e8 in \"thalassiano\", la lingua degli alti elfi, ma esistono traduzioni nelle varie lingue in cui \u00e8 disponibile \"World of Warcraft\". La canzone, che \u00e8 in realt\u00e0 interpretata da Vangie Gunn, \u00e8 stata composta da Derek Duke e Russell Brower e prodotta da Blizzard Entertainment nel 2007; successivamente \u00e8 stato prodotto anche un video musicale che la accompagna, realizzato in machinima. In \"World of Warcraft\" pu\u00f2 essere ascoltata al termine di due missioni, \"Journey to Undercity\" e \"Cities in Dust\"."}
{"id": "1245961", "revid": "287204", "url": "https://it.wikipedia.org/wiki?curid=1245961", "title": "Federazione Italiana Sport Orientamento", "text": "La Federazione Italiana Sport Orientamento (o F.I.S.O.) \u00e8 disciplina associata al CONI. \nStoria.\nIn Italia l'orientamento vede un primo sostegno dai gruppi sportivi militari che, negli anni '50, cartografano la zona di Monticolo (in provincia di Bolzano, sono famosi i Laghi di Monticolo) e vi disputano il \"Trofeo Buffa\". La prima vera competizione di corsa orientamento si svolse il 6 dicembre 1967 nel Lazio, la gara voluta dalla Societ\u00e0 sportiva ENEA Casaccia fu organizzata da Sergio Grifoni. In seguito, grazie all'impulso di Vladimir Pacl, l'orientamento prende piede anche in Trentino. Poco dopo nasce il Comitato Trentino di Orientamento (CTO). Istituito il 26 ottobre 1975, come primo atto ufficiale, ospita una riunione della Commissione Promozione e Propaganda dell'IOF a Trento dal 13 al 15 novembre 1975. Il Comitato Trentino viene poi trasformato in C.I.S.O. ovvero Comitato Italiano Sport Orientamento, attivo inizialmente solo nella regione Trentino. Nel 1976 la cartina militare di Ronzone diventa una vera carta da orientamento e in questo \"impianto cartografico\" si disputano i primi campionati italiani. Lentamente l'orientamento prende piede su tutto il territorio nazionale e nel 1986 nasce la FISO, Federazione Italiana Sport Orientamento, con il riconoscimento del CONI, inizialmente come federazione associata alla Fidal poi come Federazione autonoma in seno al CONI, con lo status di DSA - Disciplina Associata.\nTra gli eventi pi\u00f9 importanti disputati in Italia si ricordano i campionati Mondiali Junior di corsa di orientamento di Castelrotto nel 1993.. Pi\u00f9 recentemente si ricordano i Campionati Mondiali di Corsa Orientamento e Orientamento di Precisione (WOC/WTOC) nel 2014 in Trentino/Veneto, i Campionati Mondiali di Mountain Bike Orientamento (WMTBOC) nel 2011 in Veneto e gli Europei nel 2007 in Toscana, oltre ai Campionati Mondiali Junior di Corsa Orientamento (JWOC) nel 2009 in Trentino e i Campionati Mondiali Master (WMOC) del 2004 in Veneto e del 2013 in Piemonte.\nLa FISO \u00e8 anche affiliata alla Federazione Internazionale di Orientamento (\"International Orienteering Federation\" o IOF) e si impegna a organizzare periodicamente numerose manifestazioni di orientamento a livello internazionale (le manifestazioni locali sono organizzate dalle singole societ\u00e0).\nAttivit\u00e0 agonistica.\nDagli anni \u201980 ad oggi, l\u2019attivit\u00e0 Federale ha avuto un continuo sviluppo verso l\u2019agonismo di eccellenza. Dal punto di vista agonistico i primi risultati pi\u00f9 importanti sono arrivati nella disciplina dello Sci-orienteering dove Nicol\u00f2 Corradini ha vinto ben 4 titoli mondiali tra il 1994 e il 2000, in Norvegia a Lillehammer, in Alta Val di Non ed in Russia.\nNella disciplina della Corsa Orientamento l\u2019atleta azzurro, di origine russa, Mikhail Mamleev ha strappato un bronzo ai Campionati Mondiali del 2009 in Ungheria. Pi\u00f9 recentemente Riccardo Scalet, allora appena 18enne, ha conquistato un argento ai JWOC del 2014 in Bulgaria.\nMolte pi\u00f9 soddisfazioni sono arrivate dalle altre due discipline.\nNell'Orientamento di Precisione (Trail-O), dopo un primo titolo mondiale vinto da Roberta Falda nella categoria \"Paralimpici\" nel 2007, Michele Cera si \u00e8 laureato campione del mondo \"Open\" nel 2015 in Croazia. Lo stesso Cera, in squadra con Remo Madella e Alessio Tenani, ha conquistato anche un titolo a staffetta agli Europei del 2016 in Repubblica Ceca.\nAnche nella Mountain Bike Orientamento, con i Mondiali in casa del 2011 a fare da volano per portare la squadra azzurra all'eccellenza (diversi medagliati sia Assoluti che Junior, come Laura Scaravonati e Riccardo Rossetto) si contano ben due titoli mondiali ottenuti da Luca Dallavalle, vincitore della prova sprint nel 2015 in Repubblica Ceca e della mass start nel 2017 in Lituania.\nScuola.\nIn Italia l'orientamento, in particolare la corsa orientamento, \u00e8 molto praticata anche a livello scolastico (Scuola secondaria di 1\u00ba e 2\u00ba Grado). Gli studenti competono a livello provinciale e regionale; per ciascuna regione si possono qualificare alla fase nazionale una squadra maschile ed una femminile ed un atleta individuale (sia maschile che femminile)."}
{"id": "1245964", "revid": "60592", "url": "https://it.wikipedia.org/wiki?curid=1245964", "title": "Ordine dei Serviti", "text": ""}
{"id": "1245965", "revid": "176809", "url": "https://it.wikipedia.org/wiki?curid=1245965", "title": "FISO", "text": ""}
{"id": "1245966", "revid": "125945674", "url": "https://it.wikipedia.org/wiki?curid=1245966", "title": "Rossella Izzo", "text": "\u00c8 figlia del doppiatore e direttore del doppiaggio Renato Izzo e sorella gemella dell'attrice e regista gi\u00e0 doppiatrice Simona, nonch\u00e9 sorella delle doppiatrici Fiamma e Giuppy Izzo e madre dell'attrice e doppiatrice Myriam Catania. Sua madre, Liliana D'Amico, gestisce insieme alle sorelle la societ\u00e0 Pumaisdue, fondata dal padre.\nBiografia.\nLavora come doppiatrice prima per la cooperativa CID, poi per la CDC, CVD, SAS, ed infine per il Gruppo Trenta/Pumais Due, che segue suo padre Renato, famoso doppiatore. Frequentato l'Istituto Tecnico per il Turismo Cristoforo Colombo in Via delle Terme di Diocleziano, a 18 anni riprende a recitare nei teatrini-cabaret come attrice e cantautrice ma continua a svolgere l'attivit\u00e0 di doppiatrice. Tra le altre, ha doppiato Meryl Streep, Susan Sarandon e Michelle Pfeiffer. Per la Disney ha doppiato Mary Darling ne \"Le avventure di Peter Pan\" nel secondo doppiaggio fatto nel 1986. Esordisce nella regia insieme alla gemella Simona nel film \"Parole e baci\", cui sono seguite numerose fiction per Rai e Mediaset.\nNel 2020 si occupa dei dialoghi italiani e della direzione del doppiaggio per la serie animata Netflix She-Ra e le principesse guerriere.\nRiconoscimenti.\nNel 1992 ha vinto il Nastro d'argento miglior doppiaggio femminile per la voce di Susan Sarandon in \"Thelma &amp; Louise\".\nHa vinto per tre volte il premio Leggio d'oro: nel 1995 per il doppiaggio di Susan Sarandon in \"Dead Man Walking - Condannato a morte\", nel 2010 come \"Voce femminile dell'anno\" e nel 2015, infine, conquista il Premio Speciale 20 anni di Leggio d'oro e il Premio della Critica. Premiata per la sua attivit\u00e0 di regista nel corso dell'undicesima edizione del \"Grand Prix Corallo Citt\u00e0 di Alghero\" nel luglio 2011.\nVita privata.\n\u00c8 stata sposata con Vincenzo Catania, ginecologo. Ha tre figli, tra cui l'attrice e doppiatrice Myriam e la doppiatrice Giulia Catania; il terzo figlio \u00e8 il tecnico degli effetti speciali Gianmario Catania.\nAudiolibri.\nStoria di una capinera di Giovanni Verga, edizioni Full Color Sound - Roma 2016"}
{"id": "1245967", "revid": "14806", "url": "https://it.wikipedia.org/wiki?curid=1245967", "title": "Fresh Press Crew", "text": ""}
{"id": "1245968", "revid": "176809", "url": "https://it.wikipedia.org/wiki?curid=1245968", "title": "F.I.S.O.", "text": ""}
{"id": "1245969", "revid": "88740", "url": "https://it.wikipedia.org/wiki?curid=1245969", "title": "Barabinskij rajon", "text": "Il Barabinskij rajon \u00e8 un \"rajon\" (\"distretto\") dell'oblast' di Novosibirsk, nella Russia siberiana sudoccidentale. Il capoluogo \u00e8 la cittadina di Barabinsk, che \u00e8 tuttavia da esso separata amministrativamente e dipendente direttamente dalla \"oblast'\"."}
{"id": "1245970", "revid": "176809", "url": "https://it.wikipedia.org/wiki?curid=1245970", "title": "Federazione Italiana Sport Orienteering", "text": ""}
{"id": "1245972", "revid": "838137", "url": "https://it.wikipedia.org/wiki?curid=1245972", "title": "Rugby a 15 nel 1953", "text": "La Nazionale Italiana.\nTre match ufficiali per la nazionale Italiana, ancora affidata a Renzo Maffioli e Lucien Saby, tra i quali spicca la vittoria a Bucarest sulla Romania, evento che si ripeter\u00e0 una sola volta nel 1991 !\nDa segnalare che nella nazionale italiana tornano a giocare due giocatori precedentemente esclusi causa il loro trasferimento a club francesi: Sergio Barilari e Sergio Lanfranchi.\nI Barbarians.\nNel 1953 la squadra ad inviti dei Barbarians ha disputato i seguenti incontri:"}
{"id": "1245973", "revid": "119634643", "url": "https://it.wikipedia.org/wiki?curid=1245973", "title": "Abisso Milwaukee", "text": "L'abisso Milwaukee (in inglese: Milwaukee Deep o Milwaukee Depth) \u00e8 un abisso oceanico facente parte della fossa di Porto Rico, situato a circa 135 km a nord dell'isola di Porto Rico. Scende fino ad una profondit\u00e0 di circa \u00a0metri sotto il livello del mare, che ne fanno il punto in assoluto pi\u00f9 profondo dell'Oceano Atlantico.\nL'abisso deve il suo nome all'incrociatore americano USS Milwaukee, che il 14 febbraio 1939, mentre era in navigazione a nord di Hispaniola e Porto Rico, registr\u00f2 con la sua strumentazione, il punto pi\u00f9 profondo dell'Oceano Atlantico.\nCollegamenti esterni.\n "}
{"id": "1245977", "revid": "1305772", "url": "https://it.wikipedia.org/wiki?curid=1245977", "title": "Californication", "text": ""}
{"id": "1245979", "revid": "1043", "url": "https://it.wikipedia.org/wiki?curid=1245979", "title": "Milwaukee Deep", "text": ""}
{"id": "1245984", "revid": "1043", "url": "https://it.wikipedia.org/wiki?curid=1245984", "title": "Milwaukee Depth", "text": ""}
{"id": "1245986", "revid": "729019", "url": "https://it.wikipedia.org/wiki?curid=1245986", "title": "Tour della Nazionale di rugby a 15 della Nuova Zelanda 1953-1954", "text": "Tra ottobre 1953 e marzo del 1954 gli All Blacks si recano in tour in Europa, Canada e Stati Uniti. Uno dei pi\u00f9 lunghi tour della storia (36 partite in 6 mesi).\nSu 36 partite, gli All Blacks ne vincono 30, ne pareggiano 2 e ne perdono solo 4.\nTra questi 5 test match, di cui 3 vinti (Inghilterra, Scozia e Irlanda) e 2 persi (Galles e Francia)."}
{"id": "1245988", "revid": "3115", "url": "https://it.wikipedia.org/wiki?curid=1245988", "title": "Bolotninskij rajon", "text": "Il Bolotninskij rajon \u00e8 un \"rajon\" (\"distretto\") dell'oblast' di Novosibirsk, nella Russia siberiana sudoccidentale. Il capoluogo \u00e8 la cittadina di \"Bolotnoe\"."}
{"id": "1245992", "revid": "1305772", "url": "https://it.wikipedia.org/wiki?curid=1245992", "title": "Novosibirskij rajon", "text": "Il Novosibirskij rajon \u00e8 un \"rajon\" (\"distretto\") dell'oblast' di Novosibirsk, nella Russia siberiana sudoccidentale. Il capoluogo \u00e8 la citt\u00e0 di \"Novosibirsk\", che \u00e8 per\u00f2 amministrativamente a s\u00e9 stante; oltre al capoluogo, altri centri importanti sono \"Krasnoobsk\", \"Verch-Tula\", \"Krivodanovka\" e \"Kol'covo\"."}
{"id": "1245993", "revid": "1889177", "url": "https://it.wikipedia.org/wiki?curid=1245993", "title": "Campus di Forl\u00ec", "text": "Il Campus di Forl\u00ec \u00e8 la sede decentrata di Forl\u00ec dell'Universit\u00e0 di Bologna. In precedenza la sede era chiamata \"Polo scientifico-didattico di Forl\u00ec\" ed ha mutato nome all'entrata in vigore dello statuto di Ateneo approvato dagli organi accademici il 27 luglio 2011.\nStoria.\nNel 1996 fu sancita l'autonomia delle Universit\u00e0, individuando come prioritario l'obiettivo di facilitare il diritto allo studio con una misura che portasse al frazionamento dei cosiddetti mega-atenei, ossia quelle universit\u00e0 che superavano i 40.000 iscritti.\nMentre in altre regioni si verific\u00f2 una vera e propria gemmazione di atenei pi\u00f9 piccoli l'Universit\u00e0 di Bologna opt\u00f2 per una soluzione di decentramento che diede vita al sistema del Multicampus, con la creazione di poli scientifico-didattici nelle citt\u00e0 della Romagna.\nIl Polo scientifico didattico di Forl\u00ec venne formalizzato come struttura decentrata dell'Universit\u00e0 di Bologna il 1\u00ba ottobre del 2001. Gi\u00e0 dal 1989, erano state insediate a Forl\u00ec la seconda facolt\u00e0 di scienze politiche ad indirizzo politico-internazionale, intitolata alla memoria del senatore forlivese Roberto Ruffilli, e la Scuola superiore di lingue moderne per interpreti e traduttori (SSLMIT).\nIn seguito l'offerta didattica si estese e mantenne una sua vocazione negli indirizzi di studio a carattere internazionalistico e specialistico, fino ad offrire corsi di laurea in quattro diverse facolt\u00e0: alle Facolt\u00e0 di Scienze Politiche e alla SSLMIT si aggiunsero infatti le Facolt\u00e0 di Ingegneria e di Economia.\nAlle strutture didattiche si affiancarono il dipartimento di studi interdisciplinari su traduzione, lingue e culture (SITLeC), unico dipartimento del Polo forlivese, e la sede di Forl\u00ec del Centro linguistico di Ateneo.\nIl nuovo campus universitario.\nIl campus universitario, realizzato nell'area dell'ex ospedale \"G. B. Morgagni\", \u00e8 situato nel centro della citt\u00e0. Il campus accoglie l'amministrazione, la Vice Presidenza della Scuola di Scienze Politiche e la Vice Presidenza della Scuola di Lingue e Letterature Straniere, interpretazione e traduzione (la cui sede principale rimane temporaneamente ancora a Palazzo Montanari, adiacente al campus), i dipartimenti, la Biblioteca Centrale Roberto Ruffilli e i laboratori informatici e linguistici. \u00c8 stato inoltre realizzato un blocco aule da 3000 posti studio, denominato Teaching Hub e condiviso dai diversi corsi per la didattica. Il 14 dicembre 2017 \u00e8 stato inaugurato il Parco del Campus di Forl\u00ec, una nuova area verde dotata di percorsi pedonali, aree di sosta per lo studio, spazi verdi pienamente godibili da utilizzare in modo versatile a disposizione degli studenti e di tutti i cittadini. Il 10 gennaio 2018 \u00e8 stato inaugurato il Padiglione centrale del Campus ed il nuovo collegamento urbano con il centro della citt\u00e0.\nOrgani di governo.\nPresso il Campus di Forl\u00ec, parimenti agli altri Campus di Cesena, Ravenna e Rimini, \u00e8 stato costituito un Consiglio di\nCampus che coordina il supporto alla didattica e alla ricerca che le Scuole ed i Dipartimenti universitari svolgono.\nIl consiglio \u00e8 presieduto dal Presidente di Campus, che \u00e8 il rappresentante del Campus di fronte alla legge. Il Presidente \u00e8 eletto dai professori e ricercatori, il personale tecnico amministrativo e i rappresentanti degli studenti presso il Campus. Il suo mandato scade dopo tre anni e pu\u00f2 essere rinnovato una sola volta per un triennio ulteriore.\nComponenti del Consiglio di Campus.\nIl Consiglio di Campus \u00e8 composto dal Presidente e da:"}
{"id": "1246002", "revid": "92723", "url": "https://it.wikipedia.org/wiki?curid=1246002", "title": "Steppa di Barabinsk", "text": "La steppa di Barabinsk (, \u0411\u0430\u0440\u0430\u0301\u0431\u0438\u043d\u0441\u043a\u0430\u044f \u0441\u0442\u0435\u043f\u044c, \u0411\u0430\u0440\u0430\u0301\u0431\u0430) \u00e8 una zona steppica situata nella Russia siberiana sudoccidentale, compresa negli Oblast' di Novosibirsk e di Omsk.\nLa steppa di Barabinsk \u00e8 una pianura ondulata con altezze di 100/150\u00a0m e una superficie di circa 117 000\u00a0km\u00b2. che si fonde con le paludi di Vasjugan a nord e con la steppa di Kulunda a sud.\nBoschi di betulle sono intervallati da paludi e vegetazione tipiche della steppa. Nelle depressioni ci sono laghi d'acqua dolce e salata (come il lago \u010cany) torbiere di sfagno e prati salini. La steppa \u00e8 una delle regioni importanti nella Siberia occidentale per l'agricoltura e per l'allevamento dei bovini da latte.\nLa parte centrale della steppa \u00e8 attraversata dalla ferrovia transiberiana che ha una fermata nella pi\u00f9 grande citt\u00e0 presente nella steppa: Barabinsk."}
{"id": "1246003", "revid": "66387", "url": "https://it.wikipedia.org/wiki?curid=1246003", "title": "Nikolaj Il'ich Kamov", "text": ""}
{"id": "1246007", "revid": "287204", "url": "https://it.wikipedia.org/wiki?curid=1246007", "title": "Tito Manlio Imperioso Torquato", "text": "Biografia.\nNel 362 a.C. difese il padre, Lucio Manlio Capitolino Imperioso dittatore nell'anno precedente, dall'accusa di crudelt\u00e0 portata avanti dal tribuno della plebe Marco Pomponio, nonostante lui stesso ne avesse subito le conseguenze.\nNel 361 a.C., durante la guerra contro i galli condotta dal dittatore Tito Quinzio Peno Capitolino Crispino, sfid\u00f2 a duello un barbaro dall'enorme corporatura e, dopo avergli strappato la collana (torque) e averla messa al suo collo, prese per sempre il soprannome di \"Torquato\" per s\u00e9 e per i suoi discendenti.\nNel 353 a.C., quando sembr\u00f2 che Cere si fosse alleata con Tarquinia contro Roma, fu nominato dittatore. Mentre Roma organizzava la campagna contro Cere, ambasciatori di questa citt\u00e0, giunsero a Roma, per implorare la pace, sostenendo che la causa dell'ira romana, era da ricercarsi in pochi cittadini, fattisi convincere dai tarquiniesi. Roma rinnov\u00f2 quindi la pace con Cere, e rivolse l'esercito contro i Falisci, senza per\u00f2 che si arrivasse ad uno scontro in campo aperto.\nNel 349 a.C. fu nominato dittatore una seconda volta, perch\u00e9 presiedesse alle elezioni consolari.\nNel 347 a.C. fu eletto console assieme a Gaio Plauzio Venoce Ipseo. Durante il consolato non si registrarono conflitti con altre citt\u00e0, mentre internamente si decise che i debiti sarebbero stati pagati subito per un quarto, mentre il resto sarebbe stato pagato in rate triennali.\nFu eletto console per la seconda volta nel 344 a.C. insieme al collega Gaio Marcio Rutilo, nell'anno in cui un evento prodigioso, port\u00f2 alla nomina di un dittatore.\nFu eletto console per la terza volta nel 340 a.C. insieme al collega Publio Decio Mure, nell'anno in cui ebbe inizio la guerra latina.\nCon l'altro console, arrulolati gli eserciti, attraversando i territori dei Marsi e dei Peligni, per evitare quelli controllati dai Latini, arriv\u00f2 nei pressi di Capua, dove i romani fecero base per le successive operazioni di guerra.\nQui si inserisce l'episodio legato al figlio, Tito Manlio, che contravvenendo agli ordini del padre console, attacc\u00f2 un manipolo di Latini, finendo per questo ucciso per ordine del padre.\nTito Manlio, insieme al collega Decio Mure, condusse i romani alla vittoria nella sanguinosa Battaglia del Vesuvio, dove l'altro console trov\u00f2 la morte.\nSconfitti nuovamente i Latini nella battaglia di Trifano, Manlio, tornato a Roma malato, nomin\u00f2 dittatore Lucio Papirio Crasso, perch\u00e9 combattesse contro gli anziati."}
{"id": "1246008", "revid": "1718925", "url": "https://it.wikipedia.org/wiki?curid=1246008", "title": "Serie castelli", "text": "La Serie castelli o Serie castelli d'Italia \u00e8 una serie di francobolli emessa in Italia negli anni ottanta, rimasta in produzione fino al 1998.\nDescrizione.\nI francobolli di questa serie ordinaria sostituiscono la Serie Siracusana in corso dal 1953 e hanno forma quadrata. La serie viene chiamata \"Castelli d'Italia\" perch\u00e9 tutti i francobolli hanno l'effigie di un castello italiano degno di nota.\nImpostata dal pittore Egidio Vangelli, ma con soggetti disegnati da vari altri autori, tra cui Tommaso Mele ed Eros Donnini, \u00e8 caratterizzata dalla scelta di soggetti appartenenti ad un soggetto tematico, sulla falsariga della serie Italia al lavoro del 1950, ma senza i problemi che questa aveva avuto per i soggetti relativi a valori complementari.\nVengono scelti i Castelli d'Italia non solo in quanto rappresentativi sia sul piano culturale che turistico dell'Italia, ma anche perch\u00e9 consentono di attuare un'equa distribuzione regionale senza correre il rischio di esaurire i soggetti, nell'ipotesi di dovere stampare ulteriori valori.\nI primi ventisette castelli appaiono contemporaneamente il 22 settembre 1980; pur essendo opera di artisti diversi, vengono incorniciati in modo omogeneo con un cerchio su fondo colorato, a seconda della valuta impressa nel francobollo e da cui debordano lievemente in modi diversi.\nAnche l'effigie del castello varia a seconda della valuta ed \u00e8 compresa tra 5 lire e 1400 lire. I valori sono stati stampati sia su fogli (in rotocalco, offset e calcografia), sia su bobine, in formato pi\u00f9 piccolo e dentellati solo verticalmente, per rifornire i distributori automatici.\nVengono successivamente emesse anche delle Cartoline Postali e dei Biglietti Postali con impronta di valore riproducenti francobolli della serie, anche se con soggetto diverso dal corrispondente valore tradizionale.\nLa serie, sebbene tuttora in corso di validit\u00e0, viene sostituita nel 1998 con la serie \"La donna nell'arte\".\nI francobolli hanno i seguenti valori:\n5 lire, 10 lire, 20 lire, 30 lire, 40 lire, 50 lire, 60 lire, 70 lire, 80 lire, 90 lire, 100 lire, 120 lire, 150 lire, 170 lire, 180 lire, 200 lire, 250 lire, 300 lire, 350 lire, 380 lire, 400 lire, 450 lire, 500 lire, 550 lire, 600 lire, 650 lire, 700 lire, 750 lire, 800 lire, 850 lire, 900 lire, 1000 lire, 1400 lire.\nVariet\u00e0 e tipi della Serie \"Castelli d'Italia\".\nNel corso dei molti anni in cui questi francobolli sono stati presenti sul territorio nazionale, sono stati distribuiti moltissimi esemplari con piccole variet\u00e0 e occasionali mancanze di colore.\nAlcune variet\u00e0 pi\u00f9 marcate e spettacolari sono state illecitamente vendute sul mercato nazionale, e provengono da scarti di stampa del Poligrafico.\nCercando di mettere ordine tra le numerose variet\u00e0 presenti, sia occasionali che volute, l'elenco seguente serve esclusivamente come indicativo indice dei tipi. Solo alcune delle variet\u00e0 si possono riscontrare di frequente e sono state certamente distribuite sul territorio, quindi \u00e8 possibile trovarle anche tra i propri doppioni di casa, fatta eccezione per il 100 lire \"giallo\" (senza il colore rosso), massima rarit\u00e0 della serie \"Castelli\", uno dei pochissimi esemplari vistosamente errati distribuito regolarmente e usato per posta.\nI tipi identificati come \"resti di stampa\" sono provenienti principalmente dal Poligrafico, comunque sono normalmente commercializzati e hanno spesso molto successo alle aste.\nElenco delle variet\u00e0 e sottotipi.\nFonti: il Catalogo Sassone specializzato della Repubblica Italiana, Catalogo CEI Francobolli Area Italia e Catalogo Enciclopedico Italiano.\nVariet\u00e0:\nVariet\u00e0:\nVariet\u00e0:\nVariet\u00e0:\nVariet\u00e0:\nVariet\u00e0:\nVariet\u00e0:\nVariet\u00e0:\nVariet\u00e0:\nVariet\u00e0:\nVariet\u00e0:\nVariet\u00e0:\nVariet\u00e0:\nVariet\u00e0:\nVariet\u00e0:\nVariet\u00e0:\nVariet\u00e0:\nVariet\u00e0:\nVariet\u00e0:\nVariet\u00e0:\nVariet\u00e0:\nVariet\u00e0:\nVariet\u00e0:\nVariet\u00e0:\nVariet\u00e0:\nVariet\u00e0:\nVariet\u00e0:\nVariet\u00e0:\nVariet\u00e0:\nVariet\u00e0:\nVariet\u00e0:\nVariet\u00e0:\nVariet\u00e0:"}
{"id": "1246011", "revid": "392623", "url": "https://it.wikipedia.org/wiki?curid=1246011", "title": "Bassopiano della Siberia occidentale", "text": "Il Bassopiano della Siberia Occidentale (in russo \u0417\u0430\u043f\u0430\u0434\u043d\u043e-\u0421\u0438\u0431\u0438\u0440\u0441\u043a\u0430\u044f \u0440\u0430\u0432\u043d\u0438\u043d\u0430, \"Zapadno-Sibirskaja ravnina\", oppure \u0417\u0430\u043f\u0430\u0434\u043d\u043e-\u0421\u0438\u0431\u0438\u0440\u0441\u043a\u0430\u044f \u043d\u0438\u0437\u043c\u0435\u043d\u043d\u043e\u0441\u0442\u044c, \"Zapadno-Sibirskaja nizmennost'\") \u00e8 una estesissima zona pianeggiante che costituisce la parte occidentale della sterminata regione siberiana, grosso modo simmetrica con la depressione caspica (l'asse di simmetria \u00e8 in questo caso dato dalla cosiddetta \"soglia kazaka\").\nCaratteristiche.\nA sudest il confine geologico \u00e8 dato dal bacino del Kuzbass, uno dei pi\u00f9 ricchi bacini carboniferi russi, costituito da bassi massicci montuosi ercinici. I monti Urali segnano il confine con la pianura russa, mentre il corso dello Enisej, che borda ad occidente l'Altopiano della Siberia centrale segna il confine orientale. Si affaccia a nord sul mar Glaciale Artico (mare di Kara), con una linea di costa bassa e poco articolata, dove spiccano le due tozze e piatte penisole di Gyda e Jamal separate dalla stretta insenatura del Golfo dell'Ob'.\nLa maggior parte del bassopiano tributa, direttamente o tramite il suo principale affluente Irty\u0161, al fiume Ob', ad eccezione della parte settentrionale interessata dai bacini idrografici dei fiumi Taz, Nadym, Pur e, all'estremit\u00e0 settentrionale, della Messojacha; all'estremit\u00e0 orientale, inoltre, debolissimi rilievi fungono da linea spartiacque con i tributari di sinistra dello Enisej (Turuchan, Kas, Eloguj).\nSi tratta di un bassopiano esteso per circa quattro milioni di chilometri quadrati, eccezionalmente piatto: i bordi del bassopiano, a distanza di 2.500 chilometri dalla costa, si trovano ad una quota non superiore a 200 metri; la citt\u00e0 di Omsk, situata a 2.000 chilometri di distanza dal mare, sorge ad una quota che non raggiunge i 100 metri sul livello medio dei mari. Le pendenze eccezionalmente basse causano enormi problemi di drenaggio delle acque; inoltre, il fiume Ob', a cui finisce la grande maggioranza delle acque, rimane bloccato dal gelo fino all'inizio dell'estate nel suo basso corso mentre l'alto e il medio si liberano dai ghiacci gi\u00e0 durante la primavera. Questo disgelo differenziale crea delle dighe di ghiaccio, che impediscono il regolare deflusso e vanno ad aggravare la gi\u00e0 pesante situazione; di fatto, nella stagione calda, quasi tutta la pianura della Siberia occidentale si pu\u00f2 considerare un immenso acquitrino. Anche la linea costiera artica non \u00e8 ben definita, essendo costituita da accumuli di fango che formano una specie di zona \"anfibia\".\nGeologicamente l'uniforme bassopiano siberiano occidentale \u00e8 costituito da differenti unit\u00e0 strutturali, ricoperte da importanti coltri sedimentarie di origine alluvionale e glaciale; nelle zone pedemontane degli Urali si osservano inoltre altre strutture a pieghe, ricoperte da depositi pi\u00f9 recenti, terziari e quaternari, dove si rinvengono estesi giacimenti di petrolio e gas naturale. I ghiacciai quaternari hanno ricoperto l'intera zona a pi\u00f9 riprese, provocando sprofondamenti e sollevamenti ripetuti; attualmente, il bassopiano si sta risollevando, per ristabilire l'equilibrio isostatico dopo l'ultima avanzata glaciale tardo-pleistocenica. Questo sollevamento non \u00e8 uniforme, essendo maggiore nelle zone pi\u00f9 settentrionali e minore in quelle pi\u00f9 meridionali; attualmente questo sollevamento viene stimato (nell'Artico) in qualche millimetro all'anno, ma si calcola che abbia raggiunto, subito dopo la fine dell'ultimo periodo glaciale, una velocit\u00e0 di 1 metro all'anno. Queste differenze porteranno, su tempi lunghissimi, ad un ulteriore peggioramento delle condizioni di drenaggio dell'intera pianura."}
{"id": "1246014", "revid": "1784938", "url": "https://it.wikipedia.org/wiki?curid=1246014", "title": "Partito Repubblicano, Radicale e Radical-Socialista", "text": "Il Partito Repubblicano, Radicale e Radical-Socialista (in francese: \"Parti r\u00e9publicain, radical et radical-socialiste\", PRRRS), pi\u00f9 comunemente chiamato Partito Radical-Socialista, \u00e8 stato un partito politico francese fondato nel 1901.\nRepubblicano, di tradizione radicale, fermo difensore della propriet\u00e0 privata e della laicit\u00e0, \u00e8 stato un partito intermedio tra la sinistra e la destra, disponibile ad allearsi con i socialisti o con i conservatori a seconda delle circostanze. I radicali erano considerati all'inizio della Terza Repubblica molto a sinistra in confronto a moderati, clericali, orleanisti, bonapartisti o legittimisti. Con l'apparizione dei socialisti, occuparono comunque una posizione centrale e preminente nel panorama politico francese.\nIl movimento si \u00e8 diviso dagli anni '70, per divergenza sulle alleanze con il Partito Comunista Francese, in due tronconi che costituiscono il Partito Radicale di Sinistra e il Partito Radicale detto \"Valoisien\", diviso tra gollisti e Movimento Radicale (Social-Liberale).\nStoria.\nOrigini.\nI radicali in Francia esistono ideologicamente dall'inizio dell'Ottocento, con grandi figure politiche quali Alexandre Ledru-Rollin e Louis Blanc. Il nome \"radicale\" deriva dal fatto che questa corrente di pensiero raggruppava i repubblicani radicali, che sedevano al parlamento con i repubblicani moderati, i repubblicani cattolici e le tre correnti monarchiche. All'epoca i radicali si trovavano quindi all'estrema sinistra dello schieramento politico.\nLa Monarchia di luglio.\nNel 1843, sotto la Monarchia di luglio, i radicali si unirono dietro Alexandre Ledru-Rollin e parteciparono alla nascita della Seconda Repubblica francese. Sostennero le grandi riforme del 1848: l'adozione del suffragio universale, l'abolizione della schiavit\u00f9, la libert\u00e0 di stampa, il diritto di riunione.\nI radicali si opposero al regime di Napoleone III. Dal 1868 furono guidati da L\u00e9on Gambetta. Il loro programma, enunciato da Gambetta in un celebre discorso nel 1869 a Belleville (e perci\u00f2 detto \"Programma di Belleville\"), si incentrava sul ristabilimento delle libert\u00e0 pubbliche e sul ritorno al suffragio universale.\n1870 - 1901.\nNel 1870, fu Gambetta a proclamare la Repubblica a Versailles, dopo la sconfitta di Napoleone III nella guerra contro la Prussia. I radicali dovettero per\u00f2 scendere a patti con i monarchici orleanisti, partito di destra e maggioritario, guidato da Adolphe Thiers, che represse nel sangue la Comune di Parigi. Adolphe Thiers, Mac-Mahon e i repubblicani moderati raccolsero poi la maggioranza nelle successive elezioni legislative; i radicali costituirono dunque l'opposizione progressista.\nLa Terza Repubblica francese, stabilizzatasi definitivamente a partire dal 1875, vide i radicali incarnare in particolare l'anticlericalismo e l'opposizione all'espansione coloniale della Francia. Georges Clemenceau e ancora L\u00e9on Gambetta furono le figure pi\u00f9 rilevanti.\nFondazione.\nAlla sua nascita, il 21 giugno 1901, a Parigi, il Partito Repubblicano, Radicale e Radical-Socialista fu il primo grande partito politico a scala nazionale fondato in Francia. Fino ad allora, in effetti, esistevano solo gruppi parlamentari di diverse tendenze politiche e comitati elettorali locali ancora pi\u00f9 eterogenei. L'idea di riunire a livello nazionale, in uno stesso partito gli eletti e i militanti della stessa tendenza, era un concetto rivoluzionario.\nEra un assemblaggio eterogeneo di comitati elettorali, di logge massoniche, di sezioni della Lega francese per la difesa dei diritti dell'uomo e del cittadino, della Lega francese dell'insegnamento, in cui la tendenza di sinistra sembrava in quel momento maggioritaria.\nLa dichiarazione di chiusura del primo congresso, letta da Camille Pelletan, serv\u00ec da base del programma politico rivendicato dai radicali durante i primi anni del Novecento. Questa dichiarazione insisteva sull'unione a sinistra, la nazionalizzazione dei grandi monopoli, la separazione tra Stato e Chiesa e la creazione di una imposta egualitaria basata sul reddito.\nOttenendo un grande successo alle elezioni legislative del 1902 e divenendo il perno della politica della Terza Repubblica, il Partito radicale riusc\u00ec ad applicare parzialmente il proprio programma tramite una alleanza con i socialisti di Jean Jaur\u00e8s; il governo guidato dal radicale \u00c9mile Combes promosse alcune grandi riforme:\nNel 1907, al congresso di Nancy, il partito adott\u00f2 infine un vero e proprio programma politico (presentato da una commissione il cui portavoce era \u00c9douard Herriot). Nettamente ancorato a sinistra, confermato al congresso di Pau nel 1913, questo programma, con qualche ammodernamento, sar\u00e0 il fondamento del programma politico del partito per pi\u00f9 di cinquant'anni.\nEsso sosteneva una politica laica e anticlericale, rappresentata dall'azione del Presidente del Consiglio \u00c9mile Combes (1902\u20131905) che porter\u00e0 alle leggi di separazione tra Stato e Chiesa, siglate dal governo di Aristide Briand. Elogia i meriti della propriet\u00e0 privata: in effetti, i radicali vedevano nell'accesso dei salariati alla propriet\u00e0 il rimedio ai problemi della societ\u00e0 industriale.\nTra le due guerre, una gran parte dei francesi si riconoscevano nelle idee che il partito difendeva. Innanzitutto, un attaccamento profondo alla nazione e al sistema repubblicano, identificato con il sistema parlamentare, inoltre una concezione della Repubblica indissolubilmente laica senza settarismi; la laicit\u00e0 \u00e8 eretta a fondamento della Repubblica, dove l'istruzione fornita dalla scuola \u00e8 il motore del progresso sociale. Tutto questo unito a una concezione umanista della societ\u00e0 e della politica.\nIl funzionamento del partito.\nIl Partito era soprattutto una macchina elettorale, dominata dai notabili e dai parlamentari. Questi, membri di diritto del Comitato Esecutivo eletto ogni anno da un congresso, si servivano del partito solo per le elezioni. Nei fatti la struttura del partito rimaneva estremamente ridotta.\nDurante il congresso di fondazione a Parigi il Partito radicale prese la sua forma particolare, che rimase pressoch\u00e9 invariata nel corso della Terza e Quarta Repubblica francese. Fin dalle prime ore i delegati al congresso decisero che l'unit\u00e0 di base sarebbe stata il comitato: per costituire un comitato bastavano dieci membri aderenti.\nI comitati erano quindi raggruppati a livello di cantone, allo stesso modo a livello superiore di \"arrondissement\" e poi di circoscrizione. Il partito era dunque a base geografica; l'insieme degli organismi all'interno di un dipartimento formava una federazione.\nA questa federazione aderivano i comitati, gli organi di stampa e ogni altra struttura che volesse associarsi al partito. A capo di questa organizzazione piramidale vi era un \"Comitato Esecutivo\", che era responsabile della direzione e dell'amministrazione del partito tra ogni congresso. Era infatti proprio il congresso a essere l'istanza suprema del partito.\nIl \"Comitato Esecutivo\" comprendeva membri di diritto, come i parlamentari o i notabili locali. Designavano un ufficio politico di trentatr\u00e9 componenti che eleggeva un presidente che assumeva sia la carica di presidente dell'ufficio politico che di presidente del partito. Nei suoi statuti il Partito radicale prevedeva che il suo presidente fosse eletto per un anno. Il primo fu Gustave Mesureur. Questa procedura fu sostanzialmente mantenuta, fino all'arrivo di \u00c9douard Herriot.\nIl suo elettorato abituale si trovava negli ambienti piccolo borghesi e tra i contadini delle regioni a sud della Loira. Una base solida per un partito che puntava, innanzitutto, a governare.\nIl partito tra le due guerre.\nIl Partito radicale vide il suo apogeo tra le due guerre mondiali. Il suo peso nella vita politica francese era considerevole. Cos\u00ec, sui quarantadue governi che si sono succeduti durante questo periodo, tredici furono presieduti da radicali (Camille Chautemps ne presiedette quattro, tre ciascuno \u00c9douard Daladier e \u00c9douard Herriot, Albert Sarraut due e Th\u00e9odore Steeg uno).\nLa sua azione rimase preponderante nel campo dell'istruzione grazie a due delle sue figure di punta: \u00c9douard Herriot e Jean Zay. Come conseguenza diretta di questa azione numerosi intellettuali aderirono al partito o ne furono simpatizzanti (come per esempio il filosofo Alain).\nSul piano interno, la vita del partito fu segnata dai contrasti tra Herriot e Caillaux e in seguito tra Herriot e Daladier. Inoltre la costituzione di una corrente detta \"Sinistra radicale\" all'interno del partito, movimento che univa i parlamentari contrari alla disciplina di partito, marc\u00f2 l'ancoraggio a sinistra del gruppo parlamentare.\nLa difesa della Repubblica e l'orientamento a sinistra.\nNel 1927 \u00c9douard Daladier prese il posto di \u00c9douard Herriot alla guida del partito. A capo dell'ala sinistra del partito, favor\u00ec l'alleanza dei radicali con le altre forze progressiste (in particolare i socialisti della SFIO) nel Cartello delle Sinistre del 1924.\nCon il ritorno di \u00c9douard Herriot alla testa del partito nel 1931, il Partito radicale imbocc\u00f2 una nuova strada. Restava, e lo rivendicava, un partito di sinistra, cosa che lo portava molto naturalmente a praticare la \"disciplina repubblicana\" delle desistenze reciproche a vantaggio dei socialisti. Ma, al governo, si comport\u00f2 come un partito del \"giusto mezzo\", capace di unire intorno a s\u00e9 la maggioranza dei francesi favorevoli a una Repubblica tradizionale, lontana dagli estremi, sia reazionari che rivoluzionari.\nDopo aver partecipato all'elaborazione e alla costruzione del Fronte popolare nel 1936 (nel quale i radicali divennero minoritari a causa del successo elettorale della SFIO), fu il Partito radicale a decretarne la fine nel 1938. Ma questa politica antinomica spinse i radicali, quando erano al potere, all'immobilismo causato dalla contraddizione permanente tra la sua maggioranza e la sua politica. Quando tentavano di uscire da questo immobilismo, i governi venivano immediatamente rovesciati. Lo sbocco di questa paralisi politica fu la rivolta del 6 febbraio 1934 che port\u00f2 alla stessa conclusione del panico finanziario del 1926: i radicali persero il potere a vantaggio della destra.\nIn definitiva i membri del partito erano tentati da una politica di sinistra ma il partito, al governo, praticava spesso una politica di destra.\nDa qui si comprende come \u00c9douard Daladier fosse stato portato a negoziare gli accordi di Monaco e a farli accettare al suo partito durante il famoso XXXV Congresso di Marsiglia, che fu segnato dal tragico incendio delle \"Nouvelles Galeries\".\nIl partito radicale durante la Seconda Guerra Mondiale.\nDopo la disfatta del giugno 1940, la maggioranza dei parlamentari del Partito radicale, come del resto la maggioranza di tutti i parlamentari, votarono il 10 luglio 1940 i pieni poteri al maresciallo Philippe P\u00e9tain, ma una minoranza vi si oppose. Vincent Badie in particolare scrisse una protesta contro quella che prevedeva sarebbe divenuta una dittatura. Tent\u00f2 di salire sul palco del \"Grand Casin\u00f2\" di Vichy dove era riunito il Parlamento, ma secondo regolamento gli fu impedito di parlare. Molti degli 80 parlamentari che votarono contro i pieni poteri a P\u00e9tain erano radicali.\nSotto l'occupazione, numerosi radicali furono vittime del regime di Vichy, che cercava i responsabili della sconfitta tra i ministri dei governi della Terza Repubblica. \u00c9douard Herriot fu destituito dal suo incarico di sindaco di Lione. \u00c9douard Daladier sub\u00ec il processo di Riom. Jean Zay e Maurice Sarraut furono assassinati dalla Milice fran\u00e7aise. Numerosi radicali si impegnarono con decisione nella Resistenza; tra di loro Jean Moulin e Pierre Mend\u00e8s France, ma anche Henri Queuille, Paul Anxionnaz, Ren\u00e9 Mayer e Ren\u00e9 Cassin, futuro redattore la Dichiarazione universale dei diritti dell'uomo. Una parte del partito tuttavia appoggiava Philippe P\u00e9tain e Pierre Laval.\nA partire dal 1943 il Partito radicale dell'Africa del Nord ebbe un ruolo importante nel Comitato Francese di Liberazione Nazionale (CFLN), il cui vicepresidente era Henri Queuille.\nLa Quarta Repubblica.\nIl Partito radicale riprese il suo ruolo di formazione politica perno delle alleanze, sebbene sub\u00ec rapidamente la concorrenza del MRP, nuova formazione centrista, mentre la SFIO rimase la principale formazione della sinistra non comunista. Decise quindi di costituire il Raggruppamento delle Sinistre Repubblicane, insieme a diverse altre formazioni centriste e liberali come l'Unione Democratica e Socialista della Resistenza, che alle elezioni legislative in Francia del 1951 ottenne il 10%.\nAppoggi\u00f2 il processo di costruzione europea e favor\u00ec una decolonizzazione ragionata e progressiva. Nonostante la presenza di personalit\u00e0 come Henri Queuille, Edgar Faure, F\u00e9lix Gaillard o Pierre Mend\u00e8s France, il partito si trov\u00f2 un po' marginalizzato nello schema politico e pat\u00ec forti dissensi interni tra l'ala sinistra e i centristi, che si avvicinarono sempre pi\u00f9 al centrodestra. Il fallimento del rinnovamento iniziato da Pierre Mend\u00e8s France lo port\u00f2 a rassegnare le dimissioni nel 1957, preannunciarono dieci anni difficili per il partito.\nLa Quinta Repubblica: lo spostamento verso il centrodestra.\nLa Quinta Repubblica fu elettoralmente disastrosa per il Partito radicale, che conobbe un forte arretramento alle elezioni legislative, dopo essersi fieramente opposto al ritorno al potere di Charles de Gaulle e all'adozione della nuova costituzione. Nelle elezioni del 1958 ottenne solo 13 deputati. Il 27 maggio 1959 Jean Berthoin, ministro dell'Interno del governo di Michel Debr\u00e9, rassegn\u00f2 le dimissioni: il Partito radicale non era pi\u00f9 presente al governo.\nAlle legislative del 1962 il Partito radicale fece parte del \"cartello dei no\" e conquist\u00f2 23 deputati. Tra il 1965 e il 1968 costitu\u00ec, insieme alla SFIO, la Federazione della Sinistra Democratica e Socialista. Il posizionamento centrista, la tradizione di sinistra e la tendenza a spostarsi verso destra rendevano il partito difficilmente decifrabile dall'elettorato, che ormai si divideva in due blocchi distinti: a destra intorno ai gollisti e a sinistra intorno ai socialisti e ai comunisti. \nPierre Mend\u00e8s France, dopo il fallimento del suo tentativo di tenere il partito a sinistra, si allontan\u00f2 definitivamente dal partito con le elezioni presidenziali del 1969, in cui appoggi\u00f2 il candidato socialista Gaston Defferre accreditandosi come possibile futuro primo ministro. Defferre ottenne per\u00f2 solo il 5%, non passando il primo turno; Mend\u00e8s France entr\u00f2 poco dopo in quello che sarebbe divenuto il Partito Socialista. \nIl 7 maggio 1969 il comitato esecutivo del Partito radicale vot\u00f2 il sostegno a Alain Poher, del Centre D\u00e9mocrate, allora presidente della Repubblica \"ad interim,\" per l'elezione presidenziale. Raccogliendo pochi voti in pi\u00f9 del comunista Jacques Duclos al primo turno, Poher fu poi nettamente battuto al ballottaggio da Georges Pompidou.\nNel 1969 Jean-Jacques Servan-Schreiber prese la guida del partito e diede un nuovo volto emblematico ai radicali. Tuttavia al congresso di Suresnes (15-17 ottobre 1971) due logiche si affrontarono: quella di Jean-Jacques Servan Schreiber, favorevole a una strategia di alleanza per un centrismo riformatore (431 voti), e quella di Maurice Faure, favorevole a una unione a sinistra (237 voti). Nel 1972 il partito sub\u00ec la conseguente scissione: una parte segu\u00ec il suo leader aderendo al Movimento Riformatore, l'altra cre\u00f2 sotto la direzione di Robert Fabre il Movimento dei radicali di sinistra, che poi diverr\u00e0 il Partito Radicale di Sinistra, firmatario del \"programma comune\" con socialisti e comunisti. Dopo il distacco dei socialisti dai comunisti, Servan-Schreiber si riavvicin\u00f2 al PS, divenendo un collaboratore di Fran\u00e7ois Mitterrand e lasciando il Movimento riformatore nel 1979 (senza tuttavia aderire ad altre formazioni).\nDa quel momento entrambi i partiti si dicono gli eredi del Partito radicale, il Partito Radicale detto \u00abvaloisien\u00bb, il continuatore da un punto di vista legale ed erede del Movimento Riformatore, e il Partito Radicale di Sinistra, che proclama di esserne l'erede politico. Queste due fazioni restano tuttavia legate dal fatto di formare al Senato il gruppo Raggruppamento Democratico e Sociale Europeo, il pi\u00f9 antico gruppo parlamentare francese.\nIdeologia.\nIl radicalismo possiede una visione specifica dell'organizzazione sociale e umana fondata sul primato dell'individuo. Trae le sue origini nella storia stessa della Repubblica francese a cui \u00e8 strettamente legato. La professione di fede del radicalismo si compone di cinque punti: \u00ablaicit\u00e0, solidariet\u00e0, umanesimo, tolleranza, universalismo\u00bb."}
{"id": "1246018", "revid": "785863", "url": "https://it.wikipedia.org/wiki?curid=1246018", "title": "SuperGilberto", "text": ""}
{"id": "1246020", "revid": "767487", "url": "https://it.wikipedia.org/wiki?curid=1246020", "title": "Karasukskij rajon", "text": "Il Karasukskij rajon \u00e8 un \"rajon\" (\"distretto\") dell'oblast' di Novosibirsk, nella Russia siberiana sudoccidentale. Il capoluogo \u00e8 la cittadina di \"Karasuk\"."}
{"id": "1246021", "revid": "838137", "url": "https://it.wikipedia.org/wiki?curid=1246021", "title": "Rugby a 15 nel 1954", "text": "La Nazionale Italiana.\nOltre alla Coppa Europa (finalista contro la Francia), l'Italia disputa un incontro contro una selezione londinese in visita in Italia\nI Barbarians.\nNel 1954 la squadra ad inviti dei Barbarians ha disputato i seguenti incontri:"}
{"id": "1246022", "revid": "767487", "url": "https://it.wikipedia.org/wiki?curid=1246022", "title": "Pete Rugolo", "text": "La vita.\nNato in Italia, in provincia di Messina, a San Piero Patti nel 1915, a cinque anni si trasfer\u00ec insieme alla sua famiglia a Santa Rosa in California dove il padre apr\u00ec una piccola bottega di calzolaio. Nonostante le ristrettezze economiche il piccolo Pete riusc\u00ec ad assecondare la sua passione per la musica. \nCon l'aiuto del padre compr\u00f2 un pianoforte e con esso inizi\u00f2 la sua carriera proseguendo in seguito gli studi a San Francisco.\nStudi\u00f2 composizione a Oakland nel Mills College sotto la guida del celebre compositore francese Darius Milhaud. Dopo il diploma fu ingaggiato come arrangiatore e compositore dal bandleader Johnny Richards mentre, durante la seconda guerra mondiale, fece parte di una piccola band dell'esercito.\nDopo la guerra entr\u00f2 a far parte della famosa orchestra jazz di Stan Kenton dove fu compositore di numerosi brani che fecero la storia del jazz di quegli anni.\nRugolo continu\u00f2 la sua collaborazione con Kenton durante tutti gli anni cinquanta, nello stesso periodo fu pure arrangiatore di molti cantanti come June Christy, Peggy Lee e The Four Freshmen. Ha scritto arrangiamenti anche per Billy Eckstine (incidendo con lui anche un LP alla fine degli anni Cinquanta), Frank Sinatra e la famosa cantante italotedesca Caterina Valente.\n\u00c8 scomparso nel 2011 all'et\u00e0 di 95 anni\nCinema e televisione.\nNegli anni sessanta e anni settanta Pete Rugolo contribu\u00ec fortemente alla creazione di numerosi show televisivi come \"Leave It to Beaver\", \"Thriller\", \"Il fuggiasco\", \"The Challengers\" e \"In casa Lawrence\" (\"Family\"). Rugolo compose la colonna sonora del film \"Then the fireworks\" (1997)."}
{"id": "1246023", "revid": "124628330", "url": "https://it.wikipedia.org/wiki?curid=1246023", "title": "Unione Sportiva Triestina 1947-1948", "text": "Questa voce raccoglie le informazioni riguardanti l'Unione Sportiva Triestina nelle competizioni ufficiali della stagione 1947-1948.\nStagione.\nRipescata \"per motivi patriottici\" dopo la travagliata stagione precedente, la Triestina affid\u00f2 la direzione tecnica della squadra all'ex giocatore Nereo Rocco, il quale ebbe a che fare con calciatori maturi come Guglielmo Trevisan e Mario Tosolini o reduci da stagioni non particolarmente brillanti, come Bruno Ispiro e Antonio Sessa.\nImpostando un assetto simile al sistema, ma caratterizzato da una maggior propensione difensiva (catenaccio) la Triestina, nonostante un avvio stentato (tre punti in quattro partite) che fece vacillare la panchina di Rocco, acquist\u00f2 continuit\u00e0 nei risultati e concluse la stagione al secondo posto dietro ai campioni del Grande Torino."}
{"id": "1246024", "revid": "1305772", "url": "https://it.wikipedia.org/wiki?curid=1246024", "title": "\u010culymskij rajon", "text": "Il \u010culymskij rajon \u00e8 un \"rajon\" (\"distretto\") dell'oblast' di Novosibirsk, nella Russia siberiana sudoccidentale. Il capoluogo \u00e8 la cittadina di \u010culym."}
{"id": "1246025", "revid": "767487", "url": "https://it.wikipedia.org/wiki?curid=1246025", "title": "Profitti di regime", "text": "Nel diritto italiano, la locuzione profitto di regime indica un incremento di patrimonio derivato dalla cooperazione con il regime fascista.\nNe furono oggetto alcuni provvedimenti, dei quali il pi\u00f9 noto \u00e8 il decreto legislativo luogotenenziale 27 luglio 1944, n. 159, seguito dal decreto legge 26 marzo 1946, n. 134."}
{"id": "1246027", "revid": "1573940", "url": "https://it.wikipedia.org/wiki?curid=1246027", "title": "Castello di Louveciennes", "text": "Lo Ch\u00e2teau de Louveciennes (anche noto come \"Palazzo delle Acque\" o Palazzo di \"Madame du Barry\") \u00e8 un castello situato a Louveciennes in Francia. Si compone del castello propriamente detto costruito alla fine del XVII secolo poi ingrandito e ridecorato da Ange-Jacques Gabriel per Madame du Barry e da un padiglione della musica (o di accoglienza) costruito da Claude-Nicolas Ledoux al centro di un parco che \u00e8 stato poi diviso nel XIX secolo.\nIl castello.\nNel 1684 Luigi XIV ordina la costruzione, in prossimit\u00e0 dell'acquedotto che portava l'acqua della Senna sollevata dalla macchina di Marly fino alla reggia di Versailles, di un palazzo chiamato \"Padiglione delle Acque\". La costruzione di tale maniero \u00e8 affidata al barone Arnold de Ville che era l'ingegnere capo di tale macchina.\nQuesto palazzo era di taglia media e di forma approssimativamente cubica che attualmente si trova al n\u00ba 6 della via denominata \"chemin de la Machine\".\nNel 1769 Luigi XV offr\u00ec il palazzo alla sua nuova favorita, \"Madame du Barry\", che chiam\u00f2 Ange-Jacques Gabriel, primo architetto del re, per far ingrandire e decorare il fabbricato. Questi aggiunse l'ala bassa orientale e un rivestimento in legno scolpito.\nNel 1980 il palazzo fu acquistato da una societ\u00e0 giapponese, la Nippon Sangyoo, con lo scopo di utilizzarlo a scopi commerciali. Questa societ\u00e0 disperse l'arredamento del palazzo, che lasci\u00f2 in abbandono. In seguito il palazzo sub\u00ec un lungo degrado fino al 1994 quando un tentativo di modifica del rivestimento ligneo e di una passerella fu contrastato decisamente dalla polizia. Allora il palazzo torn\u00f2 in vendita e fu acquistato da un investitore francese che ne cur\u00f2 minuziosamente il restauro.\nIl padiglione.\nIl palazzo presentava l'inconveniente di non avere una vista della Senna e inoltre Madame Du Barry riteneva che lo spazio per ricevere i suoi ospiti fosse insufficiente. Allora decise di far costruire prospiciente alla valle della Senna un padiglione completamente destinato a ricevere degli ospiti.\nStoria.\nPer il progetto del Padiglione \"Madame Du Barry\" chiam\u00f2 Charles De Wailly e Claude Nicolas Ledoux e scelse quest'ultimo a dispetto delle critiche che molti mossero verso questi due progettisti. La costruzione fu eseguita nel 1771.\nL'inaugurazione ebbe luogo il 2 settembre 1771 alla presenza del re. Vi si recit\u00f2 l'opera di Charles Coll\u00e9, \"La battuta di caccia di Enrico IV\", e una cena allietata da un concerto (i musicisti si lamentarono dell'esiguit\u00e0 dei banchi ai lati della sala da pranzo e oggi coperti da due grandi specchi) conclusa con fuochi d'artificio. Nel 1773 la Du Barry, visibilmente soddisfatta del suo Padiglione, ordin\u00f2 a Ledoux il progetto di un palazzo pi\u00f9 grande che avrebbe dovuto incorporare il Padiglione ma la morte di Luigi XV, nel 1774, pose fine a questo progetto.\nIl Padiglione rimase nel suo stato originario fino alla seconda met\u00e0 del XIX secolo. Ad un certo punto con l'aggiunta di un tetto al terrazzo superiore e delle persiane fu deturpato."}
{"id": "1246028", "revid": "767487", "url": "https://it.wikipedia.org/wiki?curid=1246028", "title": "\u010cerepanovskij rajon", "text": "Il \u010cerepanovskij rajon \u00e8 un \"rajon\" (\"distretto\") dell'oblast' di Novosibirsk, nella Russia siberiana sudoccidentale. Il capoluogo \u00e8 la cittadina di \"\u010cerepanovo\", mentre altri centri di qualche rilievo urbano sono \"Dorogino\" e \"Posevnaja\"."}
{"id": "1246030", "revid": "31455", "url": "https://it.wikipedia.org/wiki?curid=1246030", "title": "Tanjore", "text": ""}
{"id": "1246031", "revid": "3115", "url": "https://it.wikipedia.org/wiki?curid=1246031", "title": "Calcare di Domaro", "text": "Il Calcare di Domaro \u00e8 una formazione geologica di et\u00e0 giurassica inferiore (Pliensbachiano: 190\u00a0\u2013 183.0 milioni di anni fa circa), affiorante diffusamente in tutta l'area delle Alpi meridionali lombarde, anche se i suoi caratteri pi\u00f9 tipici si riscontrano nel settore orientale di quest'area (Bresciano centro-occidentale), dove questa formazione \u00e8 stata istituita (Monte Domaro, nei pressi di Gardone Val Trompia).\nDescrizione e ambiente sedimentario.\nLa formazione \u00e8 costituita tipicamente da calcari e calcari marnosi ben stratificati con liste di selce, alternati a livelli decimetrici marnosi. I livelli calcarei (prevalentemente calcilutiti) hanno spessore da decimetrico a metrico e sono spesso costituiti da diversi strati rinsaldati. Il colore varia da grigio scuro nella parte inferiore della formazione (\u201cMembro inferiore\u201d) con frequenti liste di selce bluastra, a marrone chiaro o nocciola nella parte superiore (\u201cMembro superiore\u201d), con rare liste di selce bionda (di colore giallastro).\nSi osservano comunemente noduli ferruginosi (masserelle di ossidi di ferro derivati dall'ossidazione per alterazione meteorica di solfuri, di solito pirite e marcasite). La formazione \u00e8, talora riccamente, fossilifera a cefalopodi (prevalentemente Ammoniti e rari Nautiloidi).\nIl Giurassico Inferiore (Lias) \u00e8 caratterizzato in Lombardia da un brusco aumento della subsidenza, con annegamento della maggior parte delle aree di piattaforma carbonatica del tardo Triassico (ad eccezione dell'estrema area orientale lombarda, in cui sopravvivono residue facies di piattaforma alla base del Lias). Questa fase tettonica \u00e8 connessa ad un esteso fenomeno di rift che accompagna la fase di apertura dell'oceano della Tetide. Si individuano inoltre aree con maggiore subsidenza (bacini) e aree rilevate (alti strutturali) con minore subsidenza, bordati da faglie normali. Nei bacini si depongono serie carbonatiche e miste molto spesse con elevato tasso di sedimentazione, in parte di origine torbiditica. In tutta la Lombardia, queste successioni stratigrafiche vengono classicamente fatte rientrare nel Gruppo del Medolo, del quale il Calcare di Domaro costituisce la parte superiore. Questa formazione rappresenta sedimenti di bacino marino relativamente profondo, pelagico, con scarsi apporti terrigeni molto fini, depositatisi in una fase di progressivo colmamento delle aree di bacino e di relativa stasi dell'attivit\u00e0 tettonica. A questi depositi, che costituiscono la facies \u201cnormale\u201d della formazione, possono trovarsi intercalati livelli di conglomerati e brecce e livelli interessati da fenomeni di slumping (pacchi di strati ripiegati e contorti) derivanti da frane sottomarine. Questi fenomeni di franamento sinsedimentario avvenivano in corrispondenza dei margini degli alti strutturali ed erano causati dal movimento di faglie ancora attive, e sono pi\u00f9 frequenti nella parte orientale dell'area di deposizione (bresciano), dove la vicinanza del margine del paleo-alto di Botticino induceva una sedimentazione pi\u00f9 grossolana e caotica.\nRapporti stratigrafici e datazione.\nIn Lombardia orientale, nell'area tipo di affioramento, il Calcare di Domaro giace in concordanza stratigrafica sopra il Calcare di Gardone Val Trompia (una formazione composta da calcareniti di origine torbiditica). Nel resto della Lombardia, la formazione in esame poggia sopra il Calcare di Moltrasio (Hettangiano-Carixiano superiore), con una transizione abbastanza rapida (generalmente pochi metri).\nIn Lombardia orientale la formazione passa superiormente alla Formazione di Concesio (Toarciano-Batoniano), una formazione composta alla base di marne varicolori (verdi-rossastre e violacee). \nIl Calcare di Domaro raggiunge spessori prossimi ai 300\u00a0m nell'area tipo (di cui circa 200 attribuibili al membro inferiore e 100\u2013120\u00a0m al membro superiore). Nella stessa area, l'unit\u00e0 presenta rapporti di eteropia laterale con livelli grossolani (\u201cMedolo Caotico\u201d) e con il \u201cCorso Rosso\u201d di Botticino. In Lombardia centro-occidentale, l'unit\u00e0 presenta spessori variabili da pochi metri (in contesti di paleo-alto) ad alcune decine di metri, e in alcuni settori (Alta Brianza) passa lateralmente a calcari in facies di Rosso Ammonitico, una facies di altofondo pelagico molto ricca di Ammoniti. Sempre nel settore centro-occidentale, il Calcare di Domaro \u00e8 ricoperto (a seconda del contesto bacinale di appartenenza) dal Rosso Ammonitico Lombardo o dalla Formazione di Sogno.\nLa formazione \u00e8 stata originariamente istituita come stratotipo del sottopiano stratigrafico Domeriano, sulla base della ricca fauna ad Ammoniti del Monte Domaro. Dagli studi successivi, Il Calcare di Domaro risulta riferibile in base al contenuto paleontologico (Ammoniti e Coccolitofore, alghe planctoniche unicellulari) al tardo Carixiano, al Domeriano e al Toarciano basale."}
{"id": "1246032", "revid": "767487", "url": "https://it.wikipedia.org/wiki?curid=1246032", "title": "No Reason", "text": "No Reason \u00e8 un singolo dei Sum 41, il quarto e ultimo estratto dal loro terzo album in studio \"Chuck\", pubblicato nel febbraio 2005 solo negli Stati Uniti d'America e in Europa, in contemporanea con l'altro singolo \"No Reason\", pubblicato solo in Canada e Giappone.\nDescrizione.\nLa canzone contiene, come \"We're All to Blame\", molte pi\u00f9 tematiche politiche e sociali rispetto alle altre canzoni del gruppo. Riguarda le persone che continuano a fare azioni sbagliate anche se sono coscienti di non fare cose corrette.\nLa canzone fu la prima ad essere stata scritta per \"Chuck\" e ha forti sonorit\u00e0 hardcore e heavy metal. Alcune parti del bridge sono presenti nella traccia bonus di \"Chuck\" \"Subject to Change\", della quale sono state riutilizzate anche altre parti per il singolo del 2007 \"Underclass Hero\".\nLa canzone \u00e8 la traccia principale della colonna sonora del film \"Dirty Love - Tutti pazzi per Jenny\"; prima del film la band pubblic\u00f2 un video non ufficiale del singolo per promuovere la pellicola. \u00c8 presente inoltre nella colonna sonora dei videogiochi \"NFL Street 2\" e \"Full Auto 2 Battlelines\"."}
{"id": "1246034", "revid": "1543377", "url": "https://it.wikipedia.org/wiki?curid=1246034", "title": "Delahaye Type 145", "text": "La 145 era un'autovettura monoposto da competizione prodotta dal 1938 al 1939 dalla Casa automobilistica francese Delahaye.\nProfilo.\nAll'inizio del 1938, il vertice della Delahaye, Charles Weiffenbach, visti gli ottimi risultati ottenuti in campo agonistico dalla Delahaye 135, diede il via ad un progetto mirato ad osare di pi\u00f9 nelle competizioni: la realizzazione di una monoposto da competizione in grado di competere con le Mercedes-Benz e alle Auto Union.\nStando ai regolamenti allora vigenti, era consentito utilizzare un propulsore da 4.5 litri di cilindrata con alimentazione atmosferica, cio\u00e8 aspirato.\nPerci\u00f2 fu realizzato un motore a 12 cilindri a V di 60\u00b0, della cilindrata di 4496 cm\u00b3. La distribuzione era affidata a tre assi a camme nel basamento, con aste e bilancieri. La potenza massima era di 238 CV a 5500 giri/min.\nLa sua carrozzeria a forma di siluro era leggera, profilata e bassa (solo 91 cm di altezza) per offrire la minor resistenza aerodinamica. La velocit\u00e0 massima era di 260\u00a0km/h.\nL'esordio della vettura avvenne con un record, stabilito dalla Type 145 sulla pista di Monthl\u00e9ry, stabilendo una media di 146,654\u00a0km/h.\nIn seguito, la Type 145 ottenne altre affermazioni, la pi\u00f9 lampante delle quali fu la vittoria sul circuito di Pau, risalente al 10 aprile 1938, quando la Type 145 sbaragli\u00f2 le Mercedes-Benz, all'epoca le vetture pi\u00f9 competitive. Artefice di tali successi fu il pilota Ren\u00e9 Dreyfuss.\nCon lo scoppio della Seconda guerra mondiale, l'attivit\u00e0 della Type 145 fu bruscamente interrotta, per non riprendere mai pi\u00f9."}
{"id": "1246035", "revid": "180559", "url": "https://it.wikipedia.org/wiki?curid=1246035", "title": "Samvrutha Sunil", "text": "Originaria del Sud dell'India. \u00c8 stata introdotta nell'industria cinematografica con il film in Lingua malayalam dal titolo \"Rasikan\". \u00c8 stata presente anche in molte altre pellicole in Tamil e Malayalam.\nCarriera.\nLa sua prima pellicola \"Rasikan\" fu un successo, e la port\u00f2 in seguito a partecipare ad altri film che per\u00f2 non ottennero lo stesso successo. Samvrutha ha partecipato anche ad un famoso progetto denominato \"Skaria Pothan Jeevichiripundu\" insieme alla stella del cinema Mohanlal, ma che alla fine non vide mai la luce. Il suo primo film in Lingua tamil \u00e8 stato \"Uyir\" che ha avuto un successo moderato."}
{"id": "1246036", "revid": "550667", "url": "https://it.wikipedia.org/wiki?curid=1246036", "title": "San Siro (Milano)", "text": "San Siro (\"San Sir\" in dialetto milanese) \u00e8 un quartiere di Milano posto nella periferia occidentale della citt\u00e0, appartenente al Municipio 7. In precedenza borgo rurale facente parte dei Corpi Santi, venne annesso al comune di Milano nel 1873.\nIl quartiere confina a nord con Lampugnano e il QT8, a est con la vecchia Fiera, a ovest con Trenno, mentre a sud \u00e8 idealmente delimitato dalla \"via Novara\" e dalla \"via Rembrandt\".\nStoria.\nSan Siro fino al XIX secolo era un piccolo villaggio agricolo sulle rive del fiume Olona, il cui centro era situato nelle adiacenze dell'attuale piazzale Lotto; oggi non rimane quasi nulla di questo passato: le uniche importanti vestigia sono l'abside dell'antica chiesa di San Siro alla Vepra (affluente dell'Olona), che dette appunto il nome al villaggio e che era stata fondata oltre mille anni fa (il documento pi\u00f9 antico noto risale all'anno 880). La chiesa fu probabilmente intitolata a San Siro, primo vescovo di Pavia. Gi\u00e0 nel XVII secolo la parte anteriore della chiesa era scomparsa, sostituita da una casa, sulla cui area, ai primi del '900, venne poi costruita la villa tuttora esistente, nel 1944 purtroppo nota come \"Villa Triste\" e dal 1945 sede dell'Istituto della Congregazione delle Missionarie dell'Immacolata. L'abside dell'antica chiesa \u00e8 stato dichiarato monumento nazionale nel 1911 ed \u00e8 visibile nei pressi di via Masaccio.\nSul piano urbanistico il quartiere \u00e8 molto disomogeneo: alterna ampie aree verdi ad altre completamente cementificate, strade di varie categorie, villette a condomini, abitazioni popolari a palazzi e ville di prestigio. La maggior parte delle costruzioni risale all'ultimo mezzo secolo. Particolarmente importante il quartiere popolare di San Siro, soprannominato \"quadrilatero\", delimitato dalle vie Civitali, Ricciarelli, Dolci, Albertinelli e Paravia, con il suo \"centro\" in piazzale Selinunte. Ideato negli anni '30 (quando le prime palazzine vennero edificate), \u00e8 di propriet\u00e0 di Aler Milano salvo alcuni appartamenti venduti a privati a partire dagli anni '90 del XX Secolo.\nA San Siro si trovano lo stadio \"Giuseppe Meazza\", struttura polifunzionale e campo di gioco dei club cittadini Milan e Inter, e gli ippodromi del trotto e del galoppo, oltre a numerose altre strutture ippiche. A fianco dello stadio, fino al 1985 era presente anche il Palasport distrutto a seguito di una nevicata eccezionale. Il 27 maggio 2016 \u00e8 stato inaugurato il giardino Giacinto Facchetti e Cesare Maldini, dietro lo stadio di San Siro a Milano, in via Tesio.\nNel quartiere \u00e8 presente, in piazzale Segesta, il Lyc\u00e9e Stendhal, scuola francese che accoglie gli alunni dai 3 anni al diploma di scuola superiore. Presenti inoltre due consolati: quello della Romania (in via Gignese) e quello della Federazione Russa (in via Sant'Aquilino).\nInfrastrutture e trasporti.\nIl quartiere di San Siro \u00e8 attraversato a est dalla circonvallazione esterna (della 90/91) ed \u00e8 lambito a ovest da Via Novara, ossia l'asse di penetrazione urbana della Strada Statale 11 Padana Superiore.\nNel quartiere sono presenti varie stazioni della metropolitana: le stazioni di San Siro Stadio, San Siro Ippodromo e di Piazzale Segesta, lungo la linea M5 e la stazione di Piazzale Lotto, interscambio tra la stessa linea e la linea M1.\nVarie linee di autobus, tram e filobus, gestite da ATM, collegano San Siro ai quartieri limitrofi e a tutti gli altri quartieri che sorgono lungo la circonvallazione."}
{"id": "1246037", "revid": "599013", "url": "https://it.wikipedia.org/wiki?curid=1246037", "title": "Amidei (disambigua)", "text": "Amidei pu\u00f2 riferirsi anche a:"}
{"id": "1246044", "revid": "109677725", "url": "https://it.wikipedia.org/wiki?curid=1246044", "title": "Blue Murder (serie televisiva 2001)", "text": "Blue Murder \u00e8 una serie televisiva canadese.\nTrama.\nLa serie si incentra su un gruppo di poliziotti della squadra Omicidi di Toronto che investigano sui casi pi\u00f9 complicati."}
{"id": "1246048", "revid": "1073227", "url": "https://it.wikipedia.org/wiki?curid=1246048", "title": "Aldo Silvani", "text": "Biografia.\nDebutt\u00f2 sul palcoscenico nel 1914 nella compagnia del Grand Guignol, per poi orientarsi prevalentemente verso il teatro d'arte e, in seguito, verso quello comico. Laureato in giurisprudenza, debutt\u00f2 come attor giovane nella Compagnia di Alfredo Sainati poi in quella di Gualtiero Tumiati. Dal 1929 al 1935 diresse i Carri di Tespi. Nel 1935 entr\u00f2 all'EIAR (di cui avrebbe in seguito diretto il settore drammatico), figurando fra i primi registi della radio italiana. Nella seconda met\u00e0 degli anni trenta allest\u00ec numerose commedie (tra cui \"Congedo\" di Renato Simoni, \"L'inventore del cavallo\" di Achille Campanile, \"L'uomo che ha avuto successo\" di Rosso di San Secondo, \"La giara\" di Pirandello, \"L'elogio del furto\" di Dante Signorini) e radiodrammi (come \"Sinfonia di ognuno\" di Ferruccio Cerio e \"Pi\u00f9 presso a te, mio Dio!\" di Alessandro De Stefani).Per il grande schermo interpret\u00f2 ruoli minori, ma comunque di grande intensit\u00e0 drammatica, come in \"Anni difficili\" (1947) di Luigi Zampa, o nei due film di Fellini \"La strada\" (1954) e \"Le notti di Cabiria\" (1957), dove fu rispettivamente il direttore di un circo equestre e un illusionista. In radio fu il protagonista di numerosi allestimenti: \"La tempesta\" di Shakespeare (1952), \"John Gabriel Borkman\" di Ibsen (1956), \"Ballata per Tim, pescatore di trote\" di Carlo Castelli (premio Rai al Prix Italia del 1956), \"Sansone agonista\" di John Milton (regia di Sermonti, 1959), non esclusi alcuni romanzi sceneggiati come \"Il conte di Montecristo\" diretto da Benedetto (1962) e \"I vecchi e i giovani\" di Pirandello, per la regia di Camilleri (1964).\nIntensa la sua attivit\u00e0 televisiva; fece conoscere a un vasto pubblico le sue capacit\u00e0 drammatiche recitando in sceneggiati come \"L'alfiere\" (1956) e \"Il romanzo di un giovane povero\" (1957, replicato l'anno successivo per un'ulteriore versione cinematografica), in cui impersonava il capitano Laroque. Grande popolarit\u00e0 gli diede il ruolo dell'ingegnere Pietro Ribera in \"Piccolo mondo antico\" (1957). Negli anni sessanta si moltiplicarono le sue partecipazioni ai grandi sceneggiati: interpret\u00f2 personaggi significativi come Muller ne \"Il caso Maurizius\" (1961), Felice Grandet in \"Pap\u00e0 Grandet\" (1963), Pliuskin ne \"Le anime morte\" (1963), Ezechiele Annobon ne \"Il mulino del Po\" (1963), il Professor Abbey ne La cittadella (1964) e monsignor Benvenuto ne \"I miserabili\" (1964).\nMembro della Massoneria, mor\u00ec il 12 novembre 1964 a Milano stroncato da un tumore al pancreas, che lo aveva colpito qualche mese prima, mentre era in piena attivit\u00e0 teatrale..\nDoppiaggio.\nDoppiato a sua volta.\nIn alcuni film non recita con la propria voce, ma \u00e8 doppiato da:"}
{"id": "1246056", "revid": "1821847", "url": "https://it.wikipedia.org/wiki?curid=1246056", "title": "Michael Gaismair", "text": "Biografia.\nGaismair nacque a Ceves (oggi frazione di Vipiteno), presumibilmente nel 1490, da una famiglia di contadini e piccoli imprenditori minerari. Studi\u00f2 alla scuola dell'Ordine Teutonico di Vipiteno (secondo altri presso la \"Lateinische Schule\" di Bressanone riformata da Nicol\u00f2 Cusano) e poi in un'universit\u00e0 italiana la cui identificazione non \u00e8 certa.\nNel primo decennio del 1500 divenne segretario del principe-vescovo di Bressanone Sebastian Sprenz. Trov\u00f2 impiego come scrivano nelle miniere di Schwaz, per passare poi - dal 1518 al 1524 - alle dipendenze del capitano dell'Adige (ovvero il luogotenente del Tirolo a sud del Brennero) Leonhard von V\u00f6ls con il compito di arruolare mercenari per l'esercito tirolese.\nNel 1524 si spos\u00f2 a Bressanone con Magdalena Ganner, di origini contadine ma dotata di cultura, soprattutto biblica.\nMichael Gaismair e la rivolta contadina del 1525.\nLe origini della rivolta.\nIl motivo scatenante la rivolta contadina fu la decisione del Principe vescovo di Bressanone di revocare il titolo di pescatore vescovile alla famiglia Pa\u00dfler, della Valle di Anterselva, nei pressi di Brunico: ci\u00f2 dette il via ad una serie di gravi disordini fomentati dalla famiglia Pa\u00dfler, sia nei confronti del nuovo pescatore che nei confronti delle autorit\u00e0 vescovili. Alla guida del movimento si era posto Peter Pa\u00dfler.\nLa reazione dell'autorit\u00e0 fu il bando di alcuni componenti della famiglia, la loro cattura e messa a morte; lo stesso Peter Pa\u00dfler venne catturato e condannato a morte a Bressanone il 9 maggio 1525.\nIl 9 maggio 1525 Gaismair partecip\u00f2 alla liberazione di Peter Passler che veniva condotto all'esecuzione per aver diretto l'insurrezione contadina in Val Pusteria l'anno precedente. Con l'assalto popolare dell'Abbazia di Novacella, cui parteciparono cinquemila valligiani, il 12 maggio 1525, in seguito al rifiuto monastico di abolire le imposte, e conseguentemente al rogo di tutti i registri e libri contabili, Gaismair fu eletto \"Feldhauptmann\", comandante supremo della rivolta.\nLa Dieta Provinciale del 1525.\nIl 13 maggio Gaismair venne nominato capitano dai contadini in rivolta. Subito convoc\u00f2 la dieta provinciale per il giugno successivo, a Innsbruck. In quest'occasione richiese al reggente della Contea del Tirolo, l'arciduca Ferdinando una serie di concessioni:\nLa dieta termin\u00f2 con un compromesso, ma nell'agosto del 1525 Ferdinando fece arrestare Gaismair a Innsbruck, cancell\u00f2 tutte le sue assicurazioni, e represse militarmente la rivolta contadina.\nLa redazione degli Statuti e la fine della rivolta.\nDopo sette settimane di prigione riusc\u00ec a fuggire e ripar\u00f2 in Svizzera, dove - a Zurigo - conobbe Ulrico Zwingli, abbracciando la sua riforma.\nIn Svizzera (gennaio-marzo 1526) redasse gli statuti che dovevano essere l'alternativa al compromesso di Innsbruck: una repubblica di minatori e contadini, con sede a Bressanone, con le risorse minerarie bene pubblico e beni artigianali venduti sotto controllo statale. Prepar\u00f2 anche militarmente la rivolta, con l'aiuto di Zwingli. Il progetto di attaccare Glorenza venne scoperto e Gaismair si rec\u00f2 a Salisburgo, ove fu eletto capo della rivolta.\nNonostante le vittorie sul campo, Gaismair e il suo esercito furono costretti alla ritirata attraverso gli Alti Tauri e la val Pusteria, riparando ad Agordo, territorio della Serenissima Repubblica di Venezia, all'epoca in guerra con gli Asburgo (Lega di Cognac). Gaismair combatt\u00e9 nelle truppe venete e si guadagn\u00f2 il riconoscimento di un vitalizio che gli consent\u00ec di stabilirsi a Padova, ma non riusc\u00ec ad ottenere nuove truppe per entrare in Tirolo e riprendere la rivolta (nel dicembre 1529 l'Austria e Venezia avevano infatti firmato la pace).\nMor\u00ec nel 1532 a Padova, in Prato della Valle (dove \u00e8 presente una targa in sua memoria) assassinato per mano di due fanti che volevano incassare la taglia messa sulla sua testa da Ferdinando I.\nValutazione storiografica.\nPer via della sua lotta contro Chiesa e Monarchia, Gaismair venne ignorato dalla storiografia della sua epoca. Nel XX secolo la sua figura acquisto maggior notoriet\u00e0, venendo in un primo tempo strumentalizzata sia da parte comunista (per via dell'afflato comunitario che ispira I suoi statuti e che venne sottolineato nientemeno che da Friedrich Engels), sia da parte dei nazisti (che sottolineavano la sua lotta contro il Conte di Salamanca (ebreo), consigliere di Ferdinando).\n\u00c8 solo a partire dalla seconda met\u00e0 del XX secolo che si cerca di valutare la vicenda di Michael Gaismair secondo criteri non ideologizzanti. In quest'opera si distingue la Michael Gaismair Gesellschaft (\"Societ\u00e0 Michael Gaismair\"), fondata nel 1976. A Bolzano e a Vipiteno delle vie sono state intitolate a Gaismair, nel centro storico di Trento gli \u00e8 stata dedicata l'omonima piazzetta.\nOpere teatrali ispirate alla figura di Michael Gaismair.\nNel 1899 Franz Kranewitter, tirolese, autori di drammi a sfondo patriottico, scrisse un pezzo teatrale dedicato alla figura del rivoltoso, intitolata \"Michel Gaissmayr\". Nel estate del 2001, in occasione del festival teatrale \"Tiroler Volksschauspiele\" venne messo in scena un dramma opera dell'autore austriaco Felix Mitterer dedicato all'ascesa e alla caduta di Gaismair."}
{"id": "1246057", "revid": "6923", "url": "https://it.wikipedia.org/wiki?curid=1246057", "title": "Sella del Diavolo", "text": "La Sella del Diavolo (Sedd'e su Diaulu in lingua sarda) \u00e8 il promontorio che sorge nella zona sud di Cagliari e separa la spiaggia del Poetto da quella di Calamosca.\nL'origine del nome.\nAll'origine del nome vi \u00e8 una leggenda di derivazione biblica secondo la quale i d\u00e8moni, capeggiati da Lucifero, rimasero impressionati dalla bellezza del golfo di Cagliari e tentarono di impadronirsene, in questo contrastati da Dio che mand\u00f2 le sue milizie al comando dell'arcangelo Michele per cacciare Lucifero.\nUna versione della leggenda vuole che durante la battaglia, combattuta nei cieli sovrastanti il golfo, Lucifero fu disarcionato dal cavallo e perse la sua sella che si pos\u00f2 sulle acque del golfo e, pietrificandosi, diede origine al promontorio; l'altra racconta che il demone, durante la battaglia, cadde sul promontorio dandogli l'attuale forma.\nPer converso, il tratto di mare antistante la Sella del Diavolo si chiama golfo degli Angeli.\nIl sentiero.\n\u00c8 presente un sentiero naturalistico e archeologico che costeggia tutto il promontorio, realizzato grazie all'iniziativa delle onlus ambientaliste Gruppo d'Intervento Giuridico e Amici della Terra.\nLa salita \u00e8 possibile unicamente dal versante di Calamosca, essendo zona militare il versante nord, che guarda verso Marina Piccola ed il Poetto. Con i mezzi pubblici si pu\u00f2 arrivare fino all'ingresso del sentiero, prendendo gli autobus del CTM 5, 5/11 (la domenica) e 11.\nSi percorre da San Bartolomeo la strada in salita che porta sino a Calamosca e qui termina. Si lascia sulla destra l'Hotel Calamosca, percorrendo per un centinaio di metri l'unica strada asfaltata che costeggia l'hotel, quindi ci si inerpica per un piccolo sentiero, sulla sinistra, in salita, facilmente visibile e segnalato con macchie di vernice sulle rocce. La vegetazione bassa fa s\u00ec che sia possibile seguire uno dei tanti percorsi tracciati dagli escursionisti senza paura di perdersi. Nell'ultimo tratto, dopo una mezzora di salita, si costeggia una rete della zona militare e la salita termina su uno strapiombo direttamente sopra il rimessaggio barche del porticciolo di Marina Piccola, da dove si pu\u00f2 cogliere un panorama che spazia da Viale Poetto sino a Capo Carbonara e al mare aperto."}
{"id": "1246060", "revid": "83531", "url": "https://it.wikipedia.org/wiki?curid=1246060", "title": "Timeto", "text": "Il Timeto \u00e8 un fiume siciliano a carattere torrentizio. Sito nel comprensorio nebroideo (nella citt\u00e0 metropolitana di Messina), le sue acque attraversano i comuni di San Piero Patti, Librizzi e Patti.\nIl Timeto nasce nella localit\u00e0 \"Fontana del Re\" nel comune di San Piero Patti\nI suoi affluenti pi\u00f9 importanti sono: \"Gar\u00ec, Cannulla, Sciardi, Lesinaro, Mancusa, Pantania, Salzo, Mari\u00e0\" e \"Mangano\" (nel territorio di San Piero), \"Librizzi\" (nel comune omonimo), Ronzino e Ciavola nel Comune di Patti.\nIl Timeto sfocia nel mar Tirreno attraverso la costa pattese.\nAl tempo della dominazione romana era il \"Timetus\". Nel medioevo la foce veniva chiamata \" \"baia di S. Cristoforo\"\" , nel XVIII secolo era ancora navigabile fino alla contrada da Sipio del comune di Patti, dove, \nDice ancora Vito Maria Amico che nel XVII secolo, nella baia di S. Cristoforo, in piena estate, vi era acqua bastevole per ospitare otto brigantini e due galee. In contrada da Ponte Vecchio in territorio Pattese, a quota meno sette, rispetto all'attuale letto del torrente, esiste ancora integro il ponte romano, sul quale passava la Consolare Valeria. Il manufatto \u00e8 stato portato alla luce durante i prelievi abusivi di materiale inerte negli anni settanta e poi ricoperto dalle piene degli anni successivi."}
{"id": "1246061", "revid": "74801", "url": "https://it.wikipedia.org/wiki?curid=1246061", "title": "Giovanni Nuvoli", "text": "Rimase sei anni malato di sclerosi laterale amiotrofica ed \u00e8 stato un attivista per il riconoscimento del diritto di opporsi all'accanimento terapeutico.\nQuando era ormai completamente paralizzato, chiese pi\u00f9 volte ai medici che gli staccassero il respiratore artificiale che lo manteneva in vita. Il medico anestesista Tommaso Ciacca, che il 10 luglio 2007 stava per eseguire le sue volont\u00e0, fu bloccato dall'intervento dei carabinieri di Alghero e della procura di Sassari. A seguito di ci\u00f2, il 16 luglio 2007 Giovanni Nuvoli inizi\u00f2 uno sciopero della sete e della fame che lo port\u00f2 alla morte il 23 luglio 2007."}
{"id": "1246062", "revid": "358739", "url": "https://it.wikipedia.org/wiki?curid=1246062", "title": "Costello", "text": "Persone.\nCostello \u00e8 un cognome di origine irlandese che pu\u00f2 riferirsi a diversi personaggi, in particolare negli Stati Uniti, anche di differente origine, quale italiana o spagnola:"}
{"id": "1246064", "revid": "57342", "url": "https://it.wikipedia.org/wiki?curid=1246064", "title": "Brandauer", "text": ""}
{"id": "1246068", "revid": "2519", "url": "https://it.wikipedia.org/wiki?curid=1246068", "title": "Profitto di regime", "text": ""}
{"id": "1246078", "revid": "1516566", "url": "https://it.wikipedia.org/wiki?curid=1246078", "title": "Portale (disambigua)", "text": ""}
{"id": "1246079", "revid": "287204", "url": "https://it.wikipedia.org/wiki?curid=1246079", "title": "Jovan Jovanovic Zmaj", "text": ""}
{"id": "1246080", "revid": "1418004", "url": "https://it.wikipedia.org/wiki?curid=1246080", "title": "L'apprendista", "text": ""}
{"id": "1246082", "revid": "116944", "url": "https://it.wikipedia.org/wiki?curid=1246082", "title": "L'apprendista ammiraglio Vorkosigan", "text": ""}
{"id": "1246090", "revid": "63727", "url": "https://it.wikipedia.org/wiki?curid=1246090", "title": "Delahaye 165", "text": "La 165 era un'autovettura di lusso prodotta dal 1938 al 1939 dalla Casa automobilistica francese Delahaye.\nProfilo.\nPresentata al Salone di Parigi del 1938, la 165 era una roadster di lusso nata per proporre qualcosa di veramente speciale ed esclusivo: la vettura che si present\u00f2 davanti al pubblico fu una superba esecuzione della carrozzeria Figoni et Falaschi, in stile \"flamboyant\", a goccia d'acqua, secondo uno stile esuberante molto in voga durante la seconda met\u00e0 degli anni trenta. Un trionfo di curve sinuose, carenature ed inserti cromati.\nParticolare era anche la possibilit\u00e0 di far scendere il parabrezza tramite un'apposita manovella, come se si trattasse di un normale finestrino laterale.\nUn'altra delle principali particolarit\u00e0 stava sotto il cofano, dove pulsava un poderoso V12 da 4496 cm\u00b3 derivato direttamente dalla Type 145, vettura prestazionale prodotta in una manciata di esemplari di cui anche alcuni da competizione, che ottennero fra l'altro alcuni risultati di rilievo nei Gran Premi e nelle gare di durata.\nSulla 165 tale propulsore fu depotenziato, passando da 238 a 175 CV a 4500 giri/min. La grinta comunque rimaneva e confer\u00ec alla 165 un carattere brillante.\nInizialmente si prevedeva di realizzare 12 esemplari, ma alla fine ne furono realizzati solamente 5."}
{"id": "1246093", "revid": "107803929", "url": "https://it.wikipedia.org/wiki?curid=1246093", "title": "Howard (cognome)", "text": "Howard \u00e8 un cognome di lingua inglese.\nEtimologia.\nLe origini di \"Howard\" sono incerte. Una teoria lo fa derivare dal nome proprio franco-normanno \"Huard\" o \"Heward\", introdotto in Inghilterra dopo la conquista normanna del 1066. Secondo un'altra teoria, l'origine sarebbe precedente al VII secolo, dal nome germanico \"Hughard\" (composto da \"hug\", \"cuore\"/\"spirito\" e \"hard\", \"ardito\"/\"coraggioso\"). Un'ulteriore ipotesi fa derivare il cognome dal nome proprio anglo-scandinavo \"Haward\" (da \"ha\", \"alto\", e \"varthr\", \"guardiano\"). Etimologie correlate sono \"Hoch-ward\" (\"alto guardiano\"), \"Hof-ward\" (\"guardiano di corte\") e \"Hold-ward\" (\"guardiano di fortezza\"). Il cognome (come avviene in molti altri casi nella cultura inglese) \u00e8 stato successivamente riutilizzato anche come nome proprio di persona."}
{"id": "1246100", "revid": "1305772", "url": "https://it.wikipedia.org/wiki?curid=1246100", "title": "Baekje", "text": "Baekje o Paekche () (ottobre 18 a.C. \u2013 agosto 660 d.C.) fu un regno sorto nel sud ovest della penisola di Corea. Fu uno dei tre regni di Corea, assieme al regno di Shilla e Goguryeo. Secondo alcune fonti, il popolo di Baekje proveniva dall'allora stato di Buyeo, l'odierna Manciuria, nel III secolo d.C., durante il periodo della caduta di Gojoseon. Anche il popolo del regno Goguryeo rivendica le sue origini da Buyeo, che effettivamente conquist\u00f2.\nBaekje fu fondato da Onjo, figlio di Jumong, fondatore dello stato di Goguryeo, territorio in cui si trova oggi Seul. All'apice della sua potenza, nel IV secolo, il regno di Baekje controllava la maggior parte dell'ovest della penisola coreana, e si estendeva a nord fino a Pyongyang. Fu sconfitto nel 660 dall'alleanza di Silla con gli imperatori cinesi della dinastia Tang, divenendo parte del regno unito di Silla.\nBaekje originariamente si chiamava Sipje, e solo pi\u00f9 tardi venne chiamato Baekje.\nStoria.\nFondazione.\nIn accordo con quanto scritto nel \"Samguk Sagi\", Baekje fu fondata nel 18 a.C. da Re Onjo, un sovrano che ha guidato il suo popolo da Goguryeo verso il fiume Han, nella Corea del sud-ovest. Secondo gli annali cinesi \"San Guo Zhi\", durante il periodo Samhan, uno dei capoluoghi della confederazione di Mahan sul fiume Han prendeva il nome di Baekje.\nIl \"Samguk Sagi\" ci fornisce una dettagliata storia sulla fondazione di Baekje. Jumong aveva lasciato il territorio di Buyeo al figlio Yuri quando si stabil\u00ec nel nuovo regno di Goguryeo. Qui Jumong divenne Re Dongmyeongseong, ebbe due figli, Onjo e Biryu, da una nuova regina. Quando Yuri pi\u00f9 tardi giunse a Goguryeo, Jumong prontamente lo nomin\u00f2 principe ereditario. Rendendosi conto che Yuri sarebbe divenuto il prossimo Re, Onjo e Biryu decisero di emigrare a sud con il loro popolo e dieci vassalli.\nOnjo si insedi\u00f2 a Wiryeseong (l'odierna Seul), \u00e8 chiam\u00f2 la sua terra \"Sipje\" (significato \"Dieci Vassalli\"), mentre Biryu si insedi\u00f2 a Michuhol (l'odierna Incheon), contro il parere dei vassalli. Le acque salate e le paludi nel Michuhol resero l'insediamento difficile, mentre le genti di Wiryeseong vivevano prosperosamente. Vergognandosi di ci\u00f2, Biryu si suicid\u00f2, ed il suo popolo si spost\u00f2 a Wiryeseong, dove Re Onjo dette loro il benvenuto e rinomin\u00f2 la sua terra \"Baekje\" (\"Cento Vassalli\").\nRe Onjo spost\u00f2 la capitale dal sud al nord del fiume Han, e poi di nuovo a sud, probabilmente entrambi i luoghi nel territorio dell'odierna Seul, su pressione degli stati Mahan. Secondo alcune fonti, Re Gaeru spost\u00f2 la capitale nella fortezza sulle montagne Bukhan nel 132, probabilmente l'odierna Gwangju, a sudest di Seul.\nDurante i primi secoli dell'era volgare, nel periodo dei Proto-Tre Regni di Corea, Baekje gradualmente guadagn\u00f2 il controllo sulle trib\u00f9 Mahan.\nEspansione.\nDurante il regno di Re Goi (234\u2013286), Baekje divenne un fiorente regno, continuando a consolidarsi nella confederazione Mahan. Nel 249, come riportato negli annali giapponesi \"Nihonshoki\", l'espansione di Baekje raggiunse la confederazione di Gaya ad est, nella valle del fiume Nakdong. Baekje venne descritto per la prima volta come un vero e proprio regno negli annali storici cinesi del 345.\nRe Geunchogo (346\u2013375) espanse il proprio territorio a nord in seguito ad una guerra contro Goguryeo, ed annesse i restanti possedimenti Mahan del sud. In quel periodo, i territori di Baekje includevano la maggior parte dell'ovest della penisola coreana (eccetto le due province di Pyeongan). Nel 371, le armate di Re Geunchogo sconfissero quelle di Goguryeo a Pyongyang. Nel periodo successivo, Baekje continu\u00f2 gli scambi commerciali con Goguryeo, e adott\u00f2 attivamente la cultura e la tecnologia cinese. Il Buddhismo divenne la religione ufficiale dello stato nel 384.\nBaekje divenne anche una potenza navale e coltiv\u00f2 relazioni di buona vicinanza con i regnanti del periodo Yamato del Giappone, a cui trasmisero le proprie influenze culturali. La lingua cinese scritta, il Buddhismo, tecniche per la manifattura del vasellame, le cerimonie funebri, e altri aspetti culturali furono introdotti da aristocratici, artigiani, studiosi e monaci di Baekje alla corte di Yamato.\nDurante questo periodo, il bacino del fiume Han rimase il cuore del paese.\nIl periodo Ungjin.\nLa capitale dello stato di Baekje fu trasferita ad Ungjin (l'odierna Gongju), nel periodo che va dal 475 al 538.\nNel V secolo, Baekje si ritir\u00f2 a sud dopo aver stipulato un trattato militare con Goguryeo che, nel 475, conquist\u00f2 la regione di Seul. Baekje spost\u00f2 la propria capitale a sud di Ungjin, in una zona isolata tra le montagne, al riparo dagli attacchi da nord ma anche scollegata dal resto del mondo. Era pi\u00f9 vicino a Silla di quanto fosse Wiryeseong, tuttavia, fu forgiata un'alleanza tra Silla e Baekje contro Goguryeo.\nLa maggior parte delle mappe del periodo dei Tre Regni mostra che Baekje occupava le odierne province di Chungcheong e Jeolla, il cuore del paese nel periodo Ungjin e Sabi.\nIl periodo Sabi.\nNel 538, Re Seong spost\u00f2 la capitale a Sabi, nell'odierna contea di Buyeo, ricostruendo il proprio regno e realizzando uno stato pi\u00f9 forte. Da quel tempo, il nome ufficiale del paese fu Nambuyeo (\"A Sud di Buyeo\"), in riferimento allo stato di Buyeo dal quale Baekje tracciava le proprie origini. Il periodo Sabi testimoni\u00f2 il fiorire della cultura Baekje, di pari passo con la crescita del Buddhismo.\nSeong cerc\u00f2 di rafforzare le relazioni tra Baekje e la Cina. La posizione di Sabi, sul fiume navigabile Geum, rese pi\u00f9 semplice il contatto con la Cina, e sia il commercio che la diplomazia fiorirono durante il VI ed il VII secolo. Questo periodo segn\u00f2 anche l'inimicizia con Silla.\nNel VII secolo, con la crescita dell'influenza di Silla nel sud e nel centro della penisola coreana, Baekje inizi\u00f2 il proprio declino.\nCaduta e movimento di restaurazione.\nNel 660, le forze coalizzate di Silla e della dinastia Tang della Cina attaccarono Baekje. La capitale Sabi cadde e ci fu l'annessione di Baekje a Silla. Re Uija e suo figlio furono mandati in esilio in Cina, mentre alcuni membri della famiglia reale trovarono rifugio in Giappone.\nLe forze di Baekje tentarono una breve lotta di restaurazione, ma si scontrarono contro le forze unite Silla-Tang che contavano 130.000 uomini e si dovettero accontentare dei territori della fortezza di Churyu, nel sud del paese. Il generale Gwisil Boksin proclam\u00f2 il Principe Buyeo Pung nuovo sovrano di Baekje, cui fu dato il nome di Re Peung. Per liberare il resto del paese, Baekje richiese l'aiuto giapponese, e il principe reggente Naka no \u014ce, che pi\u00f9 tardi sarebbe diventato l'Imperatore Tenji, invi\u00f2 in Corea una flotta condotta da Abe no Hirafu. Prima che le navi giapponesi arrivassero, si scontrarono con un contingente delle forze di Tang nella contea di Ungjin.\nNel 663, le forze terrestri di Baekje e la flotta navale giapponese unirono i loro sforzi per rompere l'assedio a cui le forze di Silla avevano sottoposto la fortezza di Churyu. La flotta giapponese si scontr\u00f2 con quella cinese nella battaglia di Baekgang. La dinastia Tang mand\u00f2 7000 soldati e 170 navi, mentre i giapponesi potevano contare su una forza molto maggiore. Dopo cinque confronti navali che ebbero luogo nell'agosto del 663 vicino a Baekgang, la flotta dei Tang emerse vittoriosa, approfittando di essersi attestata alle foci del fiume Geum. Protetti dalla terraferma i cinesi approfittarono dello sbandamento del nemico, sfiancato dai ripetuti infruttuosi attacchi, e sbaragliarono le forze giapponesi. Le forze di Silla ebbero la meglio su quelle di Baekje, uscite dalla fortezza per sostenere l'attacco giapponese.\nQuesto evento pose fine al regno di Baekje ed alle mire espansionistiche giapponesi sulla penisola. Fu la pi\u00f9 grande disfatta dei giapponesi di quell'era, e dimostr\u00f2 l'impreparazione strategica e tecnica dei suoi comandanti militari.\nStruttura politica e Sociale.\nBaekje, ai tempi del regno di Re Goi era diventato uno stato centralizzato, il primo, probabilmente a stabilire la successione al trono patrilineare. Come la maggior parte delle monarchie, gran parte del potere era nelle mani dell'aristocrazia. Re Seong, per esempio, verso la met\u00e0 del VI secolo, accrebbe il potere regale, ma dopo che fu sconfitto in una disastrosa campagna contro Silla, i nobili tolsero molto di quel potere a suo figlio.\nIl clan degli Hae e quello dei Jin ebbero grande influenza sulla corte sin dalla fondazione di Baekje, generarono molte delle regine e si alternarono al potere per diverse generazioni. Gli Hae furono rimpiazzati dai Buyeo, e si ipotizza che entrambi i clan fossero discendenti delle dinastie reali dello stato di Buyeo e dello stato di Goguryeo. Gli otto clan, Sa, Yeon, Hyeop, Hae, Jin, Guk, Mok, e Baek, furono potenti nobili nell'era Sabi, e furono registrati negli annali cinesi come i Tongjeon.\nGli ufficiali del governo centrale erano divisi in sedici ranghi, i sei membri del rango principale formavano una sorta di gabinetto, il cui presidente veniva eletto ogni tre anni. Nel rango \"Sol\", il primo (\"Jwapyeong\") fino al sesto (\"Naesol\") ufficiale erano comandanti politici, amministrativi e militari. Nel rango \"Deok\", dal settimo (\"Jangdeok\") fino all'undicesimo (\"Daedeok\") ufficiale potevano aver comandi negli altri campi della vita sociale. Gli ufficiali \"Mundok\", \"Mudok\", \"Jwagun\", \"Jinmu\" e \"Geuku\", dal dodicesimo al sedicesimo rango, potevano accedere agli impieghi dell'amministrazione militare. Gli ufficiali nel rango \"Sol\" si vestivano di viola, quelli del rango \"Deok\" in rosso, e quelli del \"Mundok\" e minori vestivano in blu.\nSecondo il \"Samguk Yusa\", durante il periodo Sabi, il primo ministro (\"Jaesang\") di Baekje veniva scelto con un metodo singolare. I nomi dei candidati venivano posti sotto una roccia (Cheonjeongdae) vicino al tempio di Hoamsa, e dopo alcuni giorni la roccia veniva mossa e il candidato il cui nome aveva un certo marchio veniva scelto come nuovo capo dei ministri. Dette fonti non precisano se questa fosse una selezione tra molti o solo tra una ristretta cerchia di candidati.\nLingua e cultura.\nBaekje fu fondato da immigrati di Goguryeo che parlavano una lingua Buyeo, un ipotetico gruppo che legava le lingue di Gojoseon, Buyeo, Goguryeo, Baekje, e il primo giapponese. Gli indigeni Samhan, immigrati in un'ondata primitiva dalla stessa regione, probabilmente parlavano una variet\u00e0 di dialetti della stessa lingua.\nGli artisti Baekje adottarono molte influenze cinesi e le sintetizzarono in un'unica tradizione. I temi Buddhisti sono estremamente importanti nell'arte Baekje. Il caratteristico \"Sorriso di Baekje\", raffigurato in molte delle sculture Buddiste ritrovate nella zona, esprime il calore tipico dell'arte locale. In altri ritrovamenti sono evidenti anche l'influenza Taoista ed altre di provenienza cinese. Artigiani cinesi furono inviati nel regno dalla dinastia Liang nel 541, e questo accrebbe l'influenza cinese nel periodo Sabi.\nLa tomba di Re Muryeong (501\u00a0\u2013 523), la cui architettura prende a modello quella delle tombe cinesi in mattoni ed \u00e8 considerata tipica del periodo Ungjin, contiene alcuni oggetti importati dalla Cina ed altri paramenti funerari della tradizione di Baekje, come corone, cinture ed orecchini d'oro ed altri ornamenti. Le cerimonie funerarie e le tombe furono eseguite secondo un modello sviluppato da Baekje.\nI delicati disegni a forma di fior di loto delle tegole del tetto, intricati incroci di mattoni, lo stile della curvatura del vasellame, e lo scorrevole carattere della scrittura degli epitaffi caratterizzano la cultura Baekje. Le sculture Buddiste e la raffinata pagoda riflettono la creativit\u00e0 ispirata dalla religione. Una splendida teca in bronzo dove veniva bruciato l'incenso, ritrovata negli scavi di un antico tempio buddista a Neungsan-ri, nell'odierna zona della contea di Buyeo, denota la bellezza dell'arte di Baekje. Poco si conosce della musica di Baekje, se non che alcuni musicisti locali furono mandati come tributo in missione in Cina nel corso del VII secolo, a promuovere una distinta tradizione musicale.\nRelazioni internazionali.\nRelazioni con la Cina.\nNel 372, Re Geunchogo pag\u00f2 un tributo alla dinastia cinese di J\u00ecn, localizzata nel bacino del fiume Yangtze. Dopo la caduta della dinastia Jin e lo stabilirsi al potere della dinastia Liu Song nel 420, Baekje mand\u00f2 inviati alla ricerca di novit\u00e0 culturali e tecnologiche.\nNel 472, Baekje mand\u00f2 per la prima volta un inviato anche alle dinastie del Nord, e Re Gaero chiese aiuto militare per attaccare Goguryeo. I re Muryeong e Seong mandarono inviati alla dinastia Liang diverse volte e ricevettero in cambio titoli nobiliari che riconoscevano loro lo status di monarchi. La Tomba del Re Muryeong \u00e8 costruita con mattoni come quelle in stile Liang.\nRelazioni con il Giappone.\nPer proteggersi dalla pressione militare di Goguryeo e Silla, Baekje stabil\u00ec strette relazioni con il regno giapponese di Wa. Stando agli annali coreani Samguk Sagi, nel 397 Re Asin mand\u00f2 suo figlio Jeonji come ostaggio in Giappone, che in cambio offr\u00ec aiuto militare. Le \"Cronache dei tre regni\" e gli \"Eventi memorabili dei tre regni\" citano i regali di Baekje ai sovrani Yamato e definiscono i nobili del regno coreano come influenti dignitari alla corte di Wa, in grado di diffondere l'influenza del regno di Baekje sul Giappone assicurando la continuazione dell'alleanza tra i due paesi. Al tempo dell'Imperatore Yomei, fu l'impresa Kong\u014d Gumi di Baekje a costruire il tempio buddista di H\u014dry\u016b-ji. Si sa anche che Muryeng, il venticinquesimo re di Baekje, nacque in Giappone.\nL'influenza di Baekje sulla cultura giapponese durante il periodo Yamato fu argomento di controversia tra gli storiografi dei due paesi. Secondo alcune fonti coreane, pare che Yamato fosse una colonia di Baekje, mentre altre fonti giapponesi affermano il contrario.\nIl nome del Soga no Koma (\u8607\u6211\u9ad8\u9e97) ha in comune il carattere cinese con il regno di Goguryeo (\u9ad8\u9e97). Suo figlio, il potente \u014comi Soga no Iname fu il responsabile dell'adozione come religione del Buddhismo alla corte di Yamato, giunto nel paese soprattutto da Baekje. Il nome di Koma potrebbe anche essere un riferimento ai reali dei castelli di Baekje, chiamati \"Goma\" o Koma. Il padre di Soga no Koma fu Soga no Karako (\u8607\u6211\u97d3\u5b50), in cui l'ideogramma Kara viene tuttora usato per indicare la Corea. Altri nomi dei membri del clan Soga implicano origini coreane, tra i quali quello dello zio di Karako, Kose no O Kara Sukune (\u5de8\u52e2\u96c4\u67c4\u5bbf\u79b0), in cui O-Kara significa Re della Corea in giapponese. Soga no Emishi, nipote di Soga no Koma, prov\u00f2 a prendere il trono imperiale, ma fu assassinato nel 645. I Kojiki, i pi\u00f9 antichi testi sulla storia del Giappone, risalgono al 680 e furono tratti dai racconti orali del \"Kujiki\", che furono distrutti dal fuoco, e la cui prefazione era stata scritta da Soga no Umako nel 620. \u00c8 ipotizzabile che gli autori del fatto siano stati membri del clan Nakatomi, i tradizionalisti giapponesi che sostituirono i Soga al vertice della gerarchia nobiliare, e che volessero cos\u00ec \"pulire la storia\" cancellando l'origine coreana dei Soga e la loro parentela con gli imperatori. Dall'attentato del 645 alla caduta di Baekje nel 660 passarono solo 15 anni, e il rapporto tra i due paesi ebbe cos\u00ec un tracollo molto rapido.\nStudenti giapponesi andarono a Bekje per apprendere l'educazione e la cultura, mentre architetti, scultori, artigiani vasai e altri immigranti provenienti da Baekje andarono in Giappone e contribuirono allo sviluppo della cultura locale, della religione e della tecnologia. Aiutarono a diffondere la scrittura con i caratteri cinesi, che in Giappone sono chiamati kanji.\nAlcuni membri della nobilt\u00e0 di Baekje scapparono in Giappone anche prima che il loro regno fosse sconfitto. Secondo lo \"Shoku Nihongi\", Takano no Niigasa, la madre dell'Imperatore Kammu del Giappone, apparteneva alla stirpe di Muryeong di Baekje (462\u00a0\u2013 523).\nNel 663, dopo la caduta di Baekje, il Giappone mand\u00f2 il generale Abe no Hirafu con ventimila uomini di truppa e mille navi a riprendere Baekje con Buyeo Pung (conosciuto in giapponese come H\u014dsh\u014d), un figlio di Uija di Baekje che era stato nominato nuovo sovrano dai rivoltosi di baekje e che era rifugiato in Giappone. Verso l'agosto del 661, 10.000 soldati e 170 navi, comandate da Abe no Hirafu, arrivarono. Flotte addizionali di rinforzo dal Giappone, una che contava su 27.000 soldati comandata da Kamitsukeno no Kimi Wakako e una con 10.00 soldati condotta da Iohara no Kimi, arrivarono a Baekje nel 662. Si giunse allo scontro con la flotta cinese nella battaglia di Baekgang, che segn\u00f2 la sconfitta pi\u00f9 schiacciante dell'antico Giappone. Solo la met\u00e0 delle truppe fu in grado di tornare e, secondo il \"Nihonshoki\", 400 navi giapponesi furono perse in battaglia. L'armata giapponese si ritir\u00f2 portando con s\u00e9 molti profughi di Baekje, tra i quali il fratello pi\u00f9 giovane di Buyeo Pung, Zenk\u014d ( ) al quale fu dato il nome giapponese \"Kudara no Konikishi\" () dall'Imperatore del Giappone.\nRifondazione e crollo definitivo.\nBaekje fu brevemente rifondato, col nome di Hubaekje (Baekje posteriore) nel periodo detto dei tre Regni Posteriori di Corea, dopo il crollo del regno di Silla. Istituito nell'892 dal generale Gyeon Hwon nel Wansan, l'odierno Jeonju, Hubaekje fu smantellato nel 936 dal Re Taejo di Goryeo.\nNell'attuale Corea del sud-ovest, i siti di Baekje sono spesso simbolo della cultura locale, specialmente nelle province di Chungnam e Jeolla. L'Urna brucia-incenso in bronzo \u00e8 il simbolo della contea di Buyeo, mentre la scultura buddista su roccia del periodo Baekje di Seosan Maaesamjonbulsang \u00e8 un simbolo importante di Seosan.\nLa presenza di Baekje nel continente.\nSebbene offrano versioni diverse, alcune fonti cinesi e coreane indicano che il territorio di Baekje includeva parti dell'attuale Cina.\nStando al \"Libro della Canzone\", \u201cGoguryeo venne per conquistare e occupare Liaodong, e Baekje venne per occupare Liaoxi (\u907c\u897f) (nel moderno Tangshan, Hebei); il posto che fu governato da Baekje si chiam\u00f2 distretto di Jinping, nell'omonima provincia.\u201d Il \"Libro di Jin\" su Murong Huang, attesta che l'alleanza di Goguryeo, Baekje, e una trib\u00f9 di Xianbei fecero azioni militari congiunte. Il \"Samguk Sagi\" attesta che queste battaglie avvennero durante il regno del Re Micheon di Goguryeo (309-331).\nSecondo il \"Libro dei Liang\", \u201cdurante il tempo della dinastia Jin (265-420), Goguryeo conquist\u00f2 Liaodong, e Baekje occup\u00f2 anche Liaoxi e Jinping, e stabil\u00ec le province di Baekje.\u201d\nLo \"Zizhi Tongjian\", compilato da Sima Guang (1019-1086) sulla dinastia dei Song (960-1279), attesta che nel 346, Baekje invase Buyeo, nella zona di Lushan, ed il suo popolo dovette rifugiarsi nello Yan. Quello fu il primo anno di regno del Re Geunchogo(346-375) a Baekje.\nIl quasi contemporaneo testo del \"Libro di Qi\", cos\u00ec come il tardo \"Zizhi Tongjian\", attesta che un'armata del Wei del Nord (386-534), che comprendeva 100.000 cavalleggeri, attacc\u00f2 Baekje ma fu sconfitta nel 488. Questo \u00e8 confermato da alcuni scritti \"Samguk-sagi\" sul decimo anno del Re Dongseong che regn\u00f2 in quell'anno. Poich\u00e9 una tale armata non poteva aver viaggiato dal nord della Cina fino all'angolo a sud ovest della penisola coreana senza passare attraverso l'ostile e potente Goguryeo (sotto il regno di Jangsu di Goguryeo (413-491)), e senza essere registrato nelle cronache di quel tempo, i \u201cBaekje\u201d in quegli scritti devono riferirsi alla presenza di Baekje dall'altra parte di Goguryeo, nel Liaoxi.\nIl \"libro di Qi\" registra anche che nel 495 il re di Baekje Dongseong richiese titolo onorario per i generali che respinsero l'attacco Wei. I titoli dati dalla corte dei Southern Qi portavano i nomi dei loro regni che suonavano come alcune aree Liaoxi, tipo Guangling, Qinghe, Chengyang, ecc.\nLa sezione riguardante i territori del libro di M\u01cenzh\u014du Yu\u00e1nli\u00fa K\u01ceo (\u6ee1\u6d32\u6e90\u6d41\u8003, \"Considerazioni sulle Origine di Manci\u00f9\") d\u00e0 anche un sommario dei territori di Baekje, ovviamente inclusa una porzione di Liaoxi:\nQuando Baekje ebbe due capitali, una era nel \u201cLiaoxi,\u201d e l'altra nella provincia di \"Joseon\". Fu durante il regno dell'Imperatore Wu della dinastia Liang che Baekje spost\u00f2 la capitale nel sud della penisola coreana.\nSia la vecchia che la nuova storia dei Tang dicono che i vecchi territori di Baekje furono spartiti tra Silla e Balhae. Se Baekje fosse stata limitata all'angolo sudovest della penisola, sarebbe stato impossibile per i Balhae occupare i territori di Baekje.\nLo storiografo Choi Chi-won (857-?) scrisse che \u201cGoguryeo e Baekje all'apice del loro splendore ebbero eserciti formati da un milione di soldati, e invasero Wu e Yue nel sud e You, Yan, Qi, e Lu nel nord del principale territorio di Cina, recando gravi danni all'impero\u201d.\nSecondo questi scritti, Baekje deve aver tenuto la provincia di Liao-xi per pi\u00f9 di cento anni."}
{"id": "1246103", "revid": "287204", "url": "https://it.wikipedia.org/wiki?curid=1246103", "title": "Mahoraba", "text": " \u00e8 un manga del 2000 di Akira Kojima trasformato successivamente in un anime di 26 episodi nel 2005. Appartenente al genere della commedia ambientata in un complesso di appartamenti, del tipo visto in \"Maison Ikkoku\", ha una variante importante nella storia che riguarda i disordini della personalit\u00e0 che affliggono la protagonista.\nTrama.\nRy\u016bshi Shiratori \u00e8 un ragazzo mite e amichevole che si trasferisce nel complesso di appartamenti Narutaki-So, gestito dalla bella Aoba Kozue, una studentessa che sembra riconoscere il ragazzo e avere un debole per lui. Durante la prima sera, Ry\u016bshi conosce anche gli altri abitanti del complesso, persone piuttosto stravaganti caratterizzate ognuna da un comportamento particolare. A questo punto scopre per\u00f2 che la persona pi\u00f9 strana in realt\u00e0 \u00e8 la stessa Kozue. Infatti se questa subisce uno shock cambia radicalmente personalit\u00e0 e a farne le spese sar\u00e0 proprio Ry\u016bshi.\nMedia.\nManga.\nIl manga, scritto e disegnato da Akira Kojima, \u00e8 stato serializzato dal gennaio 2000 al luglio 2006 sulla rivista \"Monthly Gangan Wing\" edita prima da Enix e successivamente da Square Enix. I vari capitoli sono stati poi raccolti in dodici volumi \"tank\u014dbon\" pubblicati dal 27 luglio 2001 al 27 luglio 2006.\nAnime.\nUn adattamento anime intitolato , prodotto da J.C.Staff e diretto da Shinichiro Kimura, \u00e8 stato trasmesso in Giappone su TV Tokyo dal 10 gennaio 2004 al 27 giugno 2005 per un totale di ventisei episodi. Le sigle sono rispettivamente cantata da Mio Saeki e Ry\u014dko Shiraishi in apertura e interpretata da Chihiro Yonekura in chiusura."}
{"id": "1246107", "revid": "104066", "url": "https://it.wikipedia.org/wiki?curid=1246107", "title": "Hagen koch", "text": ""}
{"id": "1246108", "revid": "767487", "url": "https://it.wikipedia.org/wiki?curid=1246108", "title": "Paleosuolo", "text": "Un paleosuolo (dal greco \"palaios\", antico e dal latino \"solum\", suolo) \u00e8 una particolare tipologia di suoli contraddistinti da processi evolutivi sviluppatisi su tempi molto lunghi, che porta questi suoli a manifestare caratteristiche che mal si conciliano con le condizioni ambientali attuali. La lunghezza dei cicli pedogenetici, ad esempio, ha portato questi suoli ad attraversare condizioni climatiche differenti, o ad avere subito seppellimenti sotto materiali geologici di altra origine.\nTipologie di paleosuoli.\nIl pedologo francese \"Duchaufour\" ha proposto la classificazione dei paleosuoli in cinque categorie: \nMetodologie di studio dei paleosuoli.\nI paleosuoli manifestano delle particolari caratteristiche che, se adeguatamente analizzate e valutate, permettono di determinare l'entit\u00e0 dell'alterazione subita dai minerali del suolo, al fine di determinarne l'et\u00e0; possono pertanto essere calcolati diversi indici.\nTasso di saturazione in basi.\nUno fra i tanti pu\u00f2 essere il \"tasso di saturazione in basi\", definito come il rapporto percentuale fra il contenuto in cationi scambiabili (ioni calcio, magnesio, sodio, potassio) e capacit\u00e0 di scambio cationico; esso generalmente diminuisce all'aumentare dell'et\u00e0 del suolo. L'utilizzo del tasso di saturazione in basi viene utilizzato anche in alcune classificazioni pedologiche come la Soil Taxonomy statunitense, che pone la soglia del 35% come discrimine fra suoli degli ordini degli Alfisol, pi\u00f9 giovani, e Ultisol, pi\u00f9 evoluti.\npH di abrasione.\nIl \"pH di abrasione\" \u00e8 dato dal valore di pH della frazione sabbiosa fine del suolo; la differenza fra questo valore e il valore di pH del suolo crescerebbe al crescere dell'et\u00e0 del paleosuolo in esame.\nIndice di rubefazione.\nGeneralmente, colori via via pi\u00f9 rossi sono associati a pedogenesi di maggior durata: tramite la determinazione del valore delle singole componenti del colore dei suoli (\"hue\", la tinta, \"chroma\", il livello di purezza del colore, \"value\", la vivacit\u00e0 dello stesso) \u00e8 possibile determinare una sorta di \"indice di arrossamento\" o \"indice di rubefazione\", che pu\u00f2 dare indicazioni di massima sull'et\u00e0 di un paleosuolo.\nCalcolando detto indice tramite la formula\nformula_1\ndove Ia = \"indice di arrossamento\", \"h\" = valore di \"hue\", \"c\" = valore di \"chroma\", \"v\" = valore di \"value\", si ottengono valori pi\u00f9 alti tanto maggiore \u00e8 l'et\u00e0 del paleosuolo analizzato.\nFrazionamento del ferro.\nAll'interno di un suolo, il ferro pu\u00f2 presentarsi in tre forme, distinte attraverso la modalit\u00e0 utilizzata in laboratorio per la loro estrazione:\nLa proporzione relativa del ferro presente in queste diverse forme varia secondo l'et\u00e0 del suolo: in particolare, il rapporto Feo/Fed (\"indice di attivit\u00e0\"), che pu\u00f2 essere compreso nell'intervallo fra 0 e 1, decresce al crescere dell'et\u00e0 del suolo n esame.\nAltri metodi.\nAltre metodologie utilizzate per lo studio dei paleosuoli sono di natura mineralogica, dato che a suoli pi\u00f9 o meno evoluti corrispondono generalmente: "}
{"id": "1246109", "revid": "307923", "url": "https://it.wikipedia.org/wiki?curid=1246109", "title": "Interlenghi", "text": "Interlenghi \u00e8 un cognome italiano che pu\u00f2 riferirsi a;"}
{"id": "1246113", "revid": "907190", "url": "https://it.wikipedia.org/wiki?curid=1246113", "title": "Paraseno", "text": "Il paraseno \u00e8 un indumento femminile utilizzato per proteggere il seno da urti o abrasioni in molti sport. \u00c8 generalmente costituito da un reggiseno sportivo nel quale sono inserite due coppe rigide in plastica. Esistono svariate forme costruttive a seconda della disciplina sportiva nel quale \u00e8 utilizzato (arti marziali, boxe, scherma, tiro con l'arco, softball, pallacanestro ecc.)\nA differenza delle protezioni in uso nel passato, i moderni paraseno sono leggeri, poco ingombranti e garantiscono piena libert\u00e0 di movimento e la necessaria traspirazione della pelle. Il paraseno \u00e8 consigliato in molti sport in cui la probabilit\u00e0 di un trauma della mammella \u00e8 elevato; esso \u00e8 obbligatorio per tutte le arti marziali, sebbene colpi diretti al seno siano solitamente considerati scorretti in quanto estremamente dolorosi."}
{"id": "1246115", "revid": "834", "url": "https://it.wikipedia.org/wiki?curid=1246115", "title": "Doyle Wolfgang von Frankenstein", "text": ""}
{"id": "1246116", "revid": "1543377", "url": "https://it.wikipedia.org/wiki?curid=1246116", "title": "Invision Power Services", "text": "Invision Power Services, Inc. (abbreviato in IPS, Inc. o semplicemente in IPS) \u00e8 una societ\u00e0 produttrice di applicazioni e servizi web nota soprattutto per il suo prodotto di punta, per forum Internet, Invision Power Board. Invision Power Services vende applicazioni che possono essere acquistate e installate ciascuna separatamente oltre alla Suite. Invision Community si riferisce alla raccolta combinata di applicazioni fornite da Invision Power Services ed \u00e8 il fulcro del framework.\nInvision Community \u00e8 nato da \"Invision Power Board\", una delle applicazioni che ora possono essere acquistate separatamente e richiede IP.Suite. Fino alla versione 3.4 di Invision Power Board, il personale di Invision Power Services aveva gradualmente ampliato la propria linea di prodotti con ulteriori applicazioni incentrate sulla comunit\u00e0 come IP.Blog, IP.Gallery e IP.Content. Tuttavia, IP.Board \u00e8 sempre stato richiesto poich\u00e9 molti aspetti del core e altre applicazioni si basavano su di esso. A partire da IP.Suite 4 hanno deciso di abbandonare IP.Board come prodotto \"fiore all'occhiello\" e unificare la numerazione delle versioni e il programma di rilascio per tutte le loro applicazioni.\nStoria.\nInvision Power Services (IPS) \u00e8 stato creato nel 2002 da Charles Warner e Matt Mecham dopo aver lasciato Jarvis Entertainment Group, che aveva acquistato il software del forum Ikonboard di Mecham. Il loro primo prodotto come IPS \u00e8 stato il software per forum Invision Power Board, che ha rapidamente riunito una comunit\u00e0 di ex utenti di Ikonboard."}
{"id": "1246136", "revid": "124123", "url": "https://it.wikipedia.org/wiki?curid=1246136", "title": "Meiko Kaji", "text": "Carriera.\nAttrice.\nNel 1970, dopo una notevole esperienza nel mondo del cinema, firma un contratto con gli studi cinematografici Nikkatsu e, in seguito, appare in alcuni ruoli nella serie di film \"Nora-neko rokku\" (titolo inglese \"Stray Cat Rock\"). I film raccontano dei conflitti tra bande giovanili di ragazze.\nNel 1971 la Nikkatsu inizia a entrare nel \"business\" del cinema erotico, ambito per il quale \u00e8 tuttora conosciuta, dando vita al pinku eiga. Per evitare di diventare una star di questo genere di film, Kaji lascia la Nikkatsu per firmare con la Toei. Qui incontra il regista Shunya Ito e recita in quattro \"women in prison film\" nella serie \"Female Prisoner Scorpion\", adattata da un manga di Toru Shinohara, che la rende un'icona del Pinky Violence. Nel quarto film, la Toei rimpiazza Ito con Yasuharu Hasebe. In seguito a questa decisione, Meiko Kaji decide di lasciare la serie, che continuer\u00e0 fino al 1998 con altri sei film.\nNel 1973 recita la parte di Yuki nel film \"Lady Snowblood\", che in seguito sarebbe diventato un cult movie in occidente. Il film si basa su un manga di Kazuo Koike, creatore anche dei manga \"Crying Freeman\" e \"Lone Wolf and Cub\". Il film ha ispirato i due film che compongono \"\" di Quentin Tarantino e ha avuto un seguito, \"Lady Snowblood 2: Love Song of Vengeance\".\nKaji continua a recitare in vari film di Kinji Fukasaku, come \"Yakuza no hakaba: Kuchinashi no hana\" (\u3084\u304f\u3056\u306e\u5893\u5834 \u304f\u3061\u306a\u3057\u306e\u82b1) nel 1976. Nel 1978 compare in un adattamento cinematografico dell'opera teatrale \"Sonezaki Shinju\". Questa parte le far\u00e0 guadagnare la \"nomination\" come miglior attrice in cinque diverse manifestazioni. Ne vincer\u00e0 quattro.\nMeiko Kaji ha interpretato Omasa, informatrice della polizia, nel jidai-geki televisivo \"Onihei Hankach\u014d\" (1995).\nCantante.\nLa sua carriera come cantante \u00e8 strettamente correlata a quella cinematografica. Infatti, la Kaji canta spesso le colonne sonore dei film in cui appare. L'interesse attorno a lei \u00e8 aumentato con l'uscita dei film di \"\", in quanto due sue canzoni, \"Shura no Hana\", tradotto da come \"Flower of Carnage\" (\"Il fiore della carneficina\"), e \"Urami Bushi\" (\"La canzone del rancore\"), fanno parte della colonna sonora dei film.\nDiscografia.\nGincyo Wataridori JUL1972 Teichiku CF13\n1.\"Gincyo Wataridori\"\n2.\"Jingi Komoriuta\"\n3.\"Gincyo Blues\"\n4.\"Koi ni Inochi wo\"\n5.\"Hakodate Monogatari\"\n6.\"Inochi no Namida\"\n7.\"Hamabe no Marchen\"\n8.\"Yogiri no Sukina Anata\"\n9.\"Kanashii Egao\"\n10.\"Kokoro Nokori\"\n11.\"Shitto\"\n12.\"Ai heno Kitai\"\nHajiki Uta JUN1973 Teichiku CF33\n1.\"Meiko no Fute-Bushi\"\n2.\"Wara no Ue\"\n3.\"Onna Somuki Uta\"\n4.\"Hidumi Moe\"\n5.\"Onna Kawaki Uta\"\n6.\"Onna Hagure Uta\"\n7.\"Hitori Kaze\"\n8.\"Onna no Jumon\"\n9.\"Betsuni Douttekoto demo Naishi\"\n10.\"Nigori Onna\"\n11.\"Kanashiku nai kara Fushiawase\"\n12.\"Urami-Bushi\"\nYadokari OCT1973 Teichiku CF37\n1.\"Yadokari\"\n2.\"Rakujitsu\"\n3.\"Watashi Umarete Fushiawase\" \")\n4.\"Yamaneko\"\n5.\"Arijigoku\"\n6.\"Kakioki\"\n7.\"Hagure-Bushi\"\n8.\"Ayatori\"\n9.\"Ah\"\n10.\"Aru Deai\"\n11.\"Onna Negai Uta\"\n12.\"Kiba no Ballad\"\nOtoko Onna Kokoro no Aika APR1974 Teichiku CF48\n1.\"Acacia no Ame ga Yamu Toki\"\n2.\"Meiko no Yume wa Yoru Hiraku\"\n3.\"Onna-Gokoro no Uta\"\n4.\"Ginza no Cyo\"\n5.\"Shinjuku Blues\"\n6.\"Kasuba no Onna\"\n7.\"Tokyo Nagare-mono\"\n8.\"Uramachi Jinsei\"\n9.\"Sake wa Namida ka Tameiki ka\"\n10.\"Otoko no Junjo\"\n11.\"Ame no Yatai\"\n12.\"Shiretoko Ryojo\"\nKaji Meiko Best Kayou 16 Teichiku GM-7\n1.\"Urami-Bushi\"\n2.\"Hitori Kaze\"\n3.\"Onna no Jumon\"\n4.\"Wara no Ue\"\n5.\"Meiko no Fute-Bushi\"\n6.\"Ayatori\"\n7.\"Ah\" (\"Ah\")\n8.\"Yadokari\"\n9.\"Jeans Blues\"\n10.\"Shura no Hana\"\n11.\"Onna Hagure Uta\"\n12.\"Rakujitsu\"\n13.\"Kanashiku nai kara Fushiawase\"\n14.\"Onna Somuki Uta\"\n15.\"Kakioki\"\n16.\"Yamaneko\"\nGolden Star Twin Deluxe MAY1974 Teichiku SL-220/221\n1.\"Urami-Bushi\"\n2.\"Onna Somuki Uta\"\n3.\"Onna no Jumon\"\n4.\"Wara no Ue\"\n5.\"Onna Hagure Uta\"\n6.\"Meiko no Fute-Bushi\"\n7.\"Acacia no Ame ga Yamu Toki\"\n8.\"Meiko no Yume wa Yoru Hiraku\"\n9.\"Shiretoko Ryojo\"\n10.\"Tokyo Nagare-mono\"\n11.\"Ginza no Cyo\"\n12.\"Kasuba no Onna\"\n13.\"Jeans Blues\"\n14.\"Shura no Hana\"\n15.\"Rakujitsu\"\n16.\"Yamaneko\"\n17.\"Kakioki\"\n18.\"Yadokari\"\n19.\"Female Prisoner #701 Scorpion\" soundtrack digest\nSareyo Sareyo Kanashimi no Shirabe NOV1974 Teichiku CF58\n1.\"Atarashii Hibi\"[instrumental]\n2.\"Fune ni Yurarete\"\n3.\"Fushigi ne\"\n4.\"Utsuro na Kaze no Aru Hi\"\n5.\"Wakare-Banashi Nanka\"\n6.\"Ame no Yoru Anata wa\"\n7.\"Kono Atarashii Asa ni\"\n8.\"Minami Kaze\"\n9.\"Tabi\"[narration]\n10.\"Asa no Kanjo\"\n11.\"Nanoka Kan\" [narration]\n12.\"Toritomenai Omoi\"\n13.\"Genki yo\" [narration]\nKyou no Waga Mi wa DEC1975 Polydor MR2281\n1.\"Kyou no Waga Mi wa\" [instrumental]\n2.\"Hotaru no Hashi\"\n3.\"Akane Gumo\"\n4.\"Shiranu Kao\"\n5.\"Tamoto ni Haru-Kaze\"\n6.\"Watashi no Iihito\"\n7.\"Shinsai Mae\"\n8.\"Imasara Nante Shikaranaide Kudasai - Koibumi\"\n9.\"Sabishiki Yuube\"\n10.\"Umi-Hozuki\"\n11.\"Higure Michi\"\n12.\"Meinichi\"\n13.\"Kyou no Waga Mi wa\"\nAkane Gumo AUG1978 Polydor MR3134\n2.\"Nokori-Bi\"\n3.\"Hotaru no Hashi\"\n4.\"Fukuro-kouji Sanban-cyo\"\n5.\"Hoshii Mono wa\"\n6.\"Meinichi\"\n7.\"Kage no Sumika\"\n8.\"ZigZag Moyou\"\n9.\"Lady Blue\"\n10.\"Motomachi Chanson\"\n11.\"Tabidachi\"\n12.\"Umi-Hozuki\"\nWakare Urami Namida Uta NOV1979 Polydor MR3212\n1.\"Banka\"\n2.\"Nokori-Bi\"\n3.\"Meinichi\"\n4.\"Hoshii Mono wa\"\n5.\"Hiyoke Megane\"\n6.\"Akane Gumo\"\n7.\"Urami-Bushi\"[1979 version]\n8.\"Ichido Dake nara\"\n9.\"Zange no Neuchi mo Nai\"\n10.\"Mukashi no Namae de Dete imasu\"\n11.\"Kurenai Hotel\"\n12.\"Nagasaki no Yoru wa Murasaki\"\nShuki no Uta OCT1980 Polydor 28MX1017\n1.\"Shuki no Uta\"\n2.\"Michizure\"\n3.\"Shinmiri to\"\n4.\"Nagasaki wa Ajisai-Moyou no Aishu\"\n5.\"Akane Gumo\"\n6.\"Urami-Bushi\"[1979 version]\n7.\"Funa-Uta\"\n8.\"Ah Ii Osake\"\n9.\"Naki-Mushi Yowa-Mushi Neon-Mushi\"\n10.\"Yume-Oi-Zake\"\n11.\"Hatsu-koi Ryukichi-Bushi\"\n12.\"Shio-nari no Yado\"\nSuper Value DEC2001 Polydor UPCH-8019\n1.\"Urami-Bushi\" [1979 version]\n2.\"Shuki no Uta\"\n3.\"Nokori-Bi\"\n4.\"Tamoto ni Haru-Kaze\"\n5.\"Meinichi\"\n6.\"Nagasaki wa Ajisai-Moyou no Aishu\"\n7.\"Funa-Uta\"\n8.\"Watashi no Iihito\"\n9.\"Umi-Hozuki\"\n10.\"Hotaru no Hashi\"\n11.\"Banka\"\n12.\"Akane Gumo\"\n1.\"Urami-Bushi\"\n2.\"Onna no Jumon\"\n3.\"Shura no Hana\"\n4.\"Yadokari\"\n5.\"Jeans Blues\"\n6.\"Inga-Bana\"\n7.\"Gincyo Wataridori\"\n8.\"Onna Negai Uta\"\n9.\"Betsuni Douttekoto demo Naishi\"\n10.\"Shuki no Uta\"\n11.\"Akane Gumo\"\n12.\"Nokori-Bi\"\n13.\"Meinichi\"\n14.\"Umi-Hozuki\"\n15.\"Fune ni Yurarete\"\n16.\"Wakare-Banashi Nanka\"\n17.\"Ame no Yoru Anata wa\"\n18.\"Minami Kaze\"\n19.\"Banka\"\n20.\"Meiko no Yume wa Yoru Hiraku\"\nOnna Wo Yametai/Omoide Biyori Wint TECA-12187\n(ultimo singolo) Distribuito 2009/06/24\nCuriosit\u00e0.\nLa voce di Meiko Kaji \u00e8 stata usata per campionare il primo sintetizzatore della serie Vocaloid, Sakine Meiko."}
{"id": "1246138", "revid": "14691", "url": "https://it.wikipedia.org/wiki?curid=1246138", "title": "Linux From Scratch", "text": ""}
{"id": "1246144", "revid": "4175", "url": "https://it.wikipedia.org/wiki?curid=1246144", "title": "Federazione cestistica della Francia", "text": "La F\u00e9d\u00e9ration Fran\u00e7aise de Basket-Ball (acronimo FFBB) \u00e8 l'organo di organizzazione e contro della pallacanestro in Francia. \u00c8 stata fondata nel 1932 ed \u00e8 affiliata alla FIBA dal 1933.\nOrganizzazione.\nLa FFBB \u00e8 composta da 33 leghe regionali e da 108 comitati. La sua direzione \u00e8 affidata ad un Comitato di Direzione formato da 35 membri e da un presidente, eletti ogni quattro anni.\nStoria.\nArrivato in Francia nel 1920, il basket venne affidato alla \"F\u00e9d\u00e9ration fran\u00e7aise d'athl\u00e9tisme\", che nel 1929 assunse addirittura il nome di \"F\u00e9d\u00e9ration fran\u00e7aise d'athl\u00e9tisme et de basketball\". Nel il 15 novembre 1932 la FFBB ottiene la piena indipendenza dall'atletica e nel 1936 accoglie anche la sezione femminile della pallacanestro.\nNel 1937, a due anni dalla prima partecipazione agli Europei, i francesi conquistano il bronzo al campionato continentale in Lettonia.\nNel 1987 il professionismo viene introdotto nel settore maschile, con la creazione della \"Ligue Nationale de Basket-ball\"."}
{"id": "1246149", "revid": "106908", "url": "https://it.wikipedia.org/wiki?curid=1246149", "title": "Gran Premio di Germania 2006", "text": "Il Gran Premio di Germania 2006 si \u00e8 svolto il 30 luglio ed ha visto la vittoria di Michael Schumacher, davanti al compagno Felipe Massa e ad un ottimo Kimi R\u00e4ikk\u00f6nen, che nel circuito della Mercedes, conquista un podio inaspettato. Dietro al terzetto un ottimo Jenson Button e le due Renault di Fernando Alonso e Giancarlo Fisichella, seguite da Jarno Trulli e Christian Klien. I piloti di casa non fanno scintille (se si esclude Michael Schumacher), dato che non riescono a prendere neanche un punto, cos\u00ec come il team tedesco, il BMW Sauber, che conclude con due ritiri. Questa gara segna l'ultima apparizione in F1 per il campione del mondo 1997, Jacques Villeneuve, successivamente sostituito da Robert Kubica.\nQualificazioni.\nCronaca.\nNella Q1, l'americano della Scuderia Toro Rosso, Scott Speed, non riesce a segnare un tempo, e si schiera in ultima posizione.\nVengono eliminati i tre team minori, mentre il primo tempo \u00e8 di Felipe Massa, che stacca di mezzo secondo il compagno di squadra, secondo.\nNella Q2,i due piloti del team di casa, vengono eliminati, in una sessione che vede il distacco tra il decimo e il sedicesimo di soli 3 decimi.\nOltre alle Bmw, fuori le Williams, Christian Klien e Jarno Trulli, mentre Michael Schumacher diventa l'unico a scendere sotto l'1:14, ottenendo cos\u00ec il primo tempo, con 3 decimi di vantaggio su Felipe Massa.\nNella Q3 si sveglia l'\"iceman\", e con lui il motore Mercedes, che strappa una pole inaspettata, 3 decimi sotto Michael Schumacher.\nIn secondo fila Felipe Massa e Jenson Button, mentre il leader del mondiale Fernando Alonso \u00e8 solo settimo, distaccato da Kimi R\u00e4ikk\u00f6nen di 1.200 e da Michael Schumacher di 1.000.\nGara.\nCronaca.\nLa gara vede protagonista un ottimo Kimi R\u00e4ikk\u00f6nen, che per\u00f2 a causa di una strategia sbagliata, non riesce a far fruttare la pole position.\nInfatti, la prima sosta del finlandese di ghiaccio arriva al giro 10 e subito passano in testa le due Ferrari, che si fermeranno dieci giri pi\u00f9 tardi, con un vantaggio sufficiente per mantenere la leadership della gara.\nLe due rosse si manterranno in testa, con due soste ciascuno, mentre dietro, Kimi R\u00e4ikk\u00f6nen, avr\u00e0 qualche difficolt\u00e0, con una strategia di 3 soste.\nIn difficolt\u00e0 anche le Renault, con solo 7 punti conquistati."}
{"id": "1246152", "revid": "751106", "url": "https://it.wikipedia.org/wiki?curid=1246152", "title": "Cotone (filo)", "text": ""}
{"id": "1246155", "revid": "287204", "url": "https://it.wikipedia.org/wiki?curid=1246155", "title": "Super League 2006-2007", "text": "La Super League 2006-2007, edizione 2006-2007 del campionato di calcio svizzero (\"Axpo Super League\"), vide la vittoria finale dello ."}
{"id": "1246156", "revid": "6340", "url": "https://it.wikipedia.org/wiki?curid=1246156", "title": "IPSec", "text": ""}
{"id": "1246158", "revid": "666036", "url": "https://it.wikipedia.org/wiki?curid=1246158", "title": "Emilio Ferretti (partigiano)", "text": "Biografia.\nI primi passi da antifascista.\nGiovane abbracci\u00f2 il mondo del lavoro. Il suo primo impiego lo ebbe nel Cantiere navale di Ancona (CNR). Qui prese coscienza, come molti altri, del male che rappresentava il regime fascista quando, al porto del capoluogo marchigiano, cominciarono i primi sbarchi dei corpi semi-congelati dei militari italiani inviati in Grecia (famosa la frase pronunciata da Benito Mussolini nell'annunciare l'entrata in guerra: \"spezzeremo le reni alla Grecia\"). A 20 anni decise di prendere la via della clandestinit\u00e0 prima e poi della montagna, quando si sent\u00ec il bisogno di cacciare l'occupante nazifascista.\nAnche lui, come altri partigiani anconetani e osimani, trov\u00f2 rifugio sui monti attorno al Monte San Vicino e a San Severino Marche. Emilio Ferretti si aggreg\u00f2 alle nascenti formazioni nella zona di Frontale (MC) alle pendici del San Vicino e gli venne quasi subito affidato il comandando di una piccola divisione, parte della II Btg \"Ancona\", poi V Div. \"Garibaldi Marche\". Diventa cos\u00ec il comandante \"Ferro\", comandante partigiano severo, determinato e capace, restio nell'esaltare i propri fatti d'arme. La sua banda, il cui comando si trovava presso la piccola localit\u00e0 montana di Elcito, fu in prima fila nella battaglia di Valdiola del 24 marzo 1944, alle falde del monte San Vicino, comune di San Severino Marche. Imbracci\u00f2 il mitra, raccont\u00f2 di aver dovuto uccidere per sopravvivere, ma a guidare la sua parabola umana fu il motto \"Pane e pace\", lo slogan gridato dalle donne che durante gli scioperi del '43 ad Ancona manifestarono davanti all'ex palazzo Littorio mentre il cantiere navale ribolliva. Dopo la liberazione di Ancona del 18 luglio 1944, assieme alla sua famiglia fu costretto ad andarsene momentaneamente dalla sua citt\u00e0 distrutta a causa dei continui bombardamenti subiti sin dal 16 ottobre 1943 e si stabil\u00ec tra Offagna e Osimo.\nProposta per la MBVM.\nIl comandante \"Ferro\" per le sue azioni fu proposto per la medaglia di bronzo al valor militare con la seguente motivazione:\n\"Patriota di spiccata attivit\u00e0 e di fede incrollabile. Partecipa e dirige numerose azioni al comando di un valoroso gruppo. A Grottacce (Cingoli) affronta, con pochi uomini, autocarri tedeschi stracarichi di truppe e con abile azione, temerariamente li attacca e li disperde. Altre audaci azioni individuali di grande utilit\u00e0, lo pongono tra i pi\u00f9 animosi della montagna\"\n(Ancona - Chiaravalle - Grottacce - Cingoli - Chigiano - Cupramontana - Castel San Pietro, settembre 1943 - luglio 1944).\nLe battaglie del dopoguerra.\nNel 1946, subito dopo la guerra, il comandante Ferro, fonda l'ANPI (Associazione Nazionale Partigiani d'Italia) nelle Marche, che dirige sin dall'inizio a livello provinciale e regionale;successivamente divenne anche membro del comitato nazionale. Dirigente del PCI,viene incaricato di dirigere il movimento contadino (Federbraccianti), poi, dal 1957 viene indicato quale responsabile politico di zona del PCI a Fabriano. Conosce negli anni '50 la sua futura moglie, Malgari Amadei Ferretti, anche lei come \"Ferro\" esponente del PCI marchigiano. Viene eletto consigliere comunale a Fabriano (AN) nel 1958 nelle file del Partito Comunista. Con la sua famiglia torma ad Ancona nel 1962 e per alcuni anni lavora nei settori della cooperazione agricola. Consigliere provinciale del Partito Comunista Italiano|PCI] per numerose consilature nel 1975 viene nominato assessore provinciale alla sanit\u00e0. Erano gli anni della prima grande riforma sanitaria (833) e della legge Basaglia (180) del 13 maggio 1978. Ferretti fu tra i pi\u00f9 strenui sostenitori della legge Basaglia e molte delle innovazioni che in provincia di Ancona si riscontrano ancora oggi in materia di salute mentale si devono alla sua opera coraggiosa.\nSpese la sua vita nel cercare un filo diretto con le nuove generazioni, raccontando nelle scuole e nei ritrovi giovanili la sua esperienza di combattente per la libert\u00e0.\nAltra battaglia che \"Ferro\" fece sua all'interno della sua associazione, \" per non vanificare quel sacrificio di vite, - predicava - bisogna affidarne il ricordo ai ragazzi d'oggi.\" Per questo nel corso del recente congresso nazionale dell'Anpi (XIV Congresso - 13 marzo 2006) Ferretti si era speso per affermare la necessit\u00e0 di aprire ai giovani l'associazione. Battaglia vinta e negli ultimi tempi viveva con nuovo slancio la vita dell'associazione affollata di giovani e giovanissimi. Decise per questo di farsi da parte e venne nominato presidente onorario dell'ANPI Marche, affidando il suo incarico al successore Nazareno Re. Ferro non aveva mai smesso di lottare per l'unit\u00e0 dei popoli e nel 2005 aveva dato vita al Forum permanente tra le Associazioni antifasciste dell'Adriatico e dello Ionio. La sua ultima apparizione da presidente onorario \u00e8 avvenuta durante le celebrazioni della liberazione di San Severino Marche e dell'eccidio di Chigiano - Valdiola il 1\u00ba luglio 2007. Si \u00e8 poi spento nella sua citt\u00e0 il 21 luglio 2007, all'et\u00e0 di 84 anni. Una folla commossa ha partecipato ai suoi funerali nella sezione di Ancona dell'associazione a cui aveva dato vita."}
{"id": "1246162", "revid": "4327", "url": "https://it.wikipedia.org/wiki?curid=1246162", "title": "IEEE 1666", "text": ""}
{"id": "1246164", "revid": "228587", "url": "https://it.wikipedia.org/wiki?curid=1246164", "title": "Lanciarazzi multiplo", "text": "Il lanciarazzi multiplo, abbreviato in MRL (\"multiple rocket launcher\"), \u00e8 un sistema di lancio di razzi d'artiglieria non teleguidati. Hanno in genere minore precisione e minore frequenza di fuoco rispetto all'artiglieria tradizionale, ma hanno la capacit\u00e0 di rilasciare simultaneamente molti quintali di esplosivo, con effetti devastanti. I moderni MRL sono spesso montati a bordo di veicoli corazzati cingolati e hanno gittata di decine di chilometri.\nStoria.\nIl primo esempio \u00e8 probabilmente il Hwacha coreano, risalente al 1451. Consisteva in piccoli razzi attaccati a frecce, che sparavano delle punte al momento della detonazione.\nI lanciarazzi divennero potenti prodotti industriali nel '900; i pi\u00f9 famosi sono i Katju\u0161a sovietici, detti anche \"organi di Stalin\", utilizzati nella seconda guerra mondiale e nella guerra fredda. Erano semplici sistemi fatti di batterie di rampe di lancio, montate su autocarri. L'equivalente tedesco era il Nebelwerfer, e quello britannico il Land Mattress, entrambi montati su rimorchio.\nMRL sovietici.\nDopo i Katju\u0161a, lo sviluppo dei lanciarazzi sovietici, potenti, mobili ed economici, non si ferm\u00f2 certo. Occorrevano armi pi\u00f9 precise e di miglior gittata. I vecchi razzi come i BM-8 (\"Boevaja Ma\u0161ina\", sigla utilizzata per i razzi dei Katyusha) o i pesanti BM-30 sparirono rapidamente, ma il BM-13, con i suoi 16 razzi lanciabili a 8\u00a0km di gittata, \u00e8 rimasto in servizio per addestramento almeno fino agli anni '80. L'industria egiziana ne ha addirittura prodotto le munizioni.\nCon l'avvento del periodo post-bellico, comunque, nonostante le terribili distruzioni subite dall'economia e dalla stessa popolazione sovietica, lo sviluppo di nuove armi continu\u00f2 con pi\u00f9 tranquillit\u00e0 ma uguale determinazione. I tubi di lancio si sostituirono alle rampe perch\u00e9 erano pi\u00f9 precisi e proteggevano le munizioni dalle intemperie.\nIl primo tentativo di sostituire il BM-13 si ebbe con il BM-14, 10 tubi di lancio calibro 140\u00a0mm e 10\u00a0km circa di gittata.\nNel campo dei razzi pesanti, vi furono il BM-24, ancora con rampe di lancio, 12 razzi calibro 240\u00a0mm sia su autocarri sia, pi\u00f9 raramente, su cingolati.\nUn altro sistema era il BMD-20, per le truppe aviotrasportabili, che curiosamente ebbero il lanciarazzi pi\u00f9 potente dell'epoca: 200\u00a0mm di calibro e ben 20\u00a0km di gittata, anche se solo 4 razzi pronti al lancio.\nAncora pi\u00f9 grande era il BMD-25, con 6 razzi da 250\u00a0mm e gittata addirittura superiore ai 30\u00a0km, ovvero paragonabile a quella dei primi FROG.\nDal 1964 si entr\u00f2 in una nuova era, con il BM-21, con stabilizzazione per governale e per alette, la combinazione delle quali (prima il razzo comincia a ruotare nel tubo di lancio a mano a mano che si muove grazie ad apposite scanalature, poi si dispiegano anche le alette caudali) dava grande precisione e la nuova arma rimpiazz\u00f2 gradatamente quasi tutte le precedenti.\nTabella di MRL.\nDi seguito sono messi a confronto alcuni celebri MRL."}
{"id": "1246166", "revid": "33689", "url": "https://it.wikipedia.org/wiki?curid=1246166", "title": "Lanciarazzi multipli", "text": ""}
{"id": "1246170", "revid": "339392", "url": "https://it.wikipedia.org/wiki?curid=1246170", "title": "Gare de Montparnasse", "text": ""}
{"id": "1246175", "revid": "176990", "url": "https://it.wikipedia.org/wiki?curid=1246175", "title": "Kireas", "text": "Kireas () \u00e8 un ex comune della Grecia nella periferia della Grecia Centrale (unit\u00e0 periferica dell'Eubea) con 6.671 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Mantoudi-Limni-Agia Anna."}
{"id": "1246176", "revid": "1148658", "url": "https://it.wikipedia.org/wiki?curid=1246176", "title": "Diana Rigg", "text": "In giovent\u00f9 ha ottenuto successo con il ruolo di Emma Peel nella serie televisiva \"Agente speciale\" e di Teresa \"Tracy\" Draco in \"Agente 007 - Al servizio segreto di Sua Maest\u00e0 \", mentre in et\u00e0 pi\u00f9 avanzata \u00e8 stata la \"Regina di Spine\" Olenna Tyrell nella serie \"Il Trono di Spade\".\nBiografia.\nNata nello Yorkshire da Louis Rigg, ingegnere ferroviario, e Beryl Helliwell, si trasfer\u00ec con tutta la famiglia in India quando aveva solo due mesi di vita, e rimase l\u00ec fino al 1946, imparando anche a parlare l'hindi.\nNel 1962 interpret\u00f2 a teatro il ruolo di Cordelia, figlia minore di Re Lear (interpretato da Paul Scofield), nella tragedia omonima di Shakespeare, sotto la direzione di Peter Brook. Divenne nota al pubblico televisivo nel 1961 con il ruolo di Emma Peel in \"Agente speciale\", serie di grande successo in cui recit\u00f2 in coppia con Patrick Macnee e che abbandon\u00f2 dopo otto anni per interpretare al cinema il personaggio di Tracy Bond in \"Agente 007 - Al servizio segreto di Sua Maest\u00e0\" (1969), accanto a George Lazenby. Divenne un membro del \"RADA Council\" e nel 1967 un'attrice associata della Royal Shakespeare Company. Fu inoltre la prima attrice a recitare nuda sul palco (con Keith Michell) nella produzione teatrale \"Abelard and Heloise\" (1970).\nNel giugno 1994 ricevette il titolo di \"Dame Commander of the Order of the British Empire\" (DBE) dalla regina Elisabetta II per i suoi contributi teatrali e cinematografici. Era inoltre \"Cancelliere della Stirling University\" della Scozia. Da quest'universit\u00e0 ricevette una laurea onoraria nel 1988, e nel 1992 dall'Universit\u00e0 di Leeds.\nDal 2013 al 2017 apparve pi\u00f9 volte in \"Il Trono di Spade\", nel ruolo della \"Regina di Spine\" Olenna Tyrell, per il quale ottenne la candidatura come \"Outstanding Guest Actress in a Drama Series\" alla 65 edizione dei Primetime Emmy Awards nel 2013 e nel luglio 2014 come \"Guest Actress\" agli \"Emmy\".\nTra le sue partecipazioni al cinema, ove esord\u00ec nel 1962, si ricordano \"Assassination Bureau\" (1969) di Basil Dearden, il citato \"Agente 007 - Al servizio segreto di Sua Maest\u00e0\" (1969) di Peter Hunt, \"Anche i dottori ce l'hanno\" (1971) di Arthur Hiller, \"Oscar insanguinato\" (1973) di Douglas Hickox e \"Delitto sotto il sole\" (1982) di Guy Hamilton. Apparve l'ultima volta sul grande schermo in \"Ogni tuo respiro\" (2017) di Andy Serkis.\nA seguito di un tumore che le \u00e8 stato diagnosticato nel marzo 2020, \u00e8 morta il 10 settembre dello stesso anno, all'et\u00e0 di 82 anni.\nVita privata.\nSi spos\u00f2 due volte: il 6 luglio 1973 divenne moglie di Menachen Gueffen, da cui divorzi\u00f2 il 3 settembre 1976; il 25 marzo 1982 si spos\u00f2 con Archibald Hugh Stirling, nipote del colonnello Sir David Stirling, fondatore dello Special Air Service (SAS), dal quale nel 1977 ebbe una figlia, l'attrice Rachael Stirling, ma anche questo matrimonio si concluse con un divorzio il 31 agosto 1990.\nDoppiatrici italiane.\nNelle versioni in italiano dei suoi film, Diana Rigg \u00e8 stata doppiata da:"}
{"id": "1246178", "revid": "116810626", "url": "https://it.wikipedia.org/wiki?curid=1246178", "title": "Tom\u00e1s Guti\u00e9rrez", "text": "\u00c8 stato Presidente del Per\u00f9 dal 22 luglio al 26 luglio 1872.\nIl colpo di Stato.\nLe elezioni del 1872 in Per\u00f9 avevano visto la vittoria di Manuel Pardo, che divenne il primo presidente civile nella storia del Per\u00f9. Poco prima che Pardo entrasse in carica, Guti\u00e9rrez, in qualit\u00e0 di ministro della Difesa del presidente Jos\u00e9 Balta, organizz\u00f2 un colpo di stato. Balta e Pardo furono arrestati e tenuti prigionieri a bordo della nave \u201cIndipendenza\u201d.\nGuti\u00e9rrez si autoproclam\u00f2 \"Capo supremo della Repubblica\" e chiese il sostegno delle forze armate. Tuttavia, solo una parte dell'esercito accett\u00f2 di sostenerlo, e la Marina emise il 23 luglio una dichiarazione ufficiale in cui si chiar\u00ec l\u2019opposizione al regime. Anche i cittadini di Lima non appoggiarono Guti\u00e9rrez e la situazione divenne presto violenta. \nIl 26 luglio Silvestre Guti\u00e9rrez, uno dei fratelli di Tom\u00e1s, venne assassinato mentre girava per la citt\u00e0; per rappresaglia il Presidente ordin\u00f2 l'esecuzione di Balta.\nMorte.\nIl 26 luglio 1872, un gruppo di cittadini di Lima si era organizzata in una folla e aveva preso d'assalto il palazzo di Guti\u00e9rrez. Guti\u00e9rrez fu catturato e linciato. Il suo corpo fu appeso a una delle torri della cattedrale di Lima.\nIl regime di quattro giorni di Tom\u00e1s Guti\u00e9rrez non ha fermato il crescente controllo dei cittadini nel governo peruviano. Solo una settimana dopo il rovesciamento di Guti\u00e9rrez, Pardo assunse la presidenza e il suo partito, il partito civile, sarebbe stato una forza dominante nella politica peruviana per i decenni a venire."}
{"id": "1246179", "revid": "767487", "url": "https://it.wikipedia.org/wiki?curid=1246179", "title": "Jos\u00e9 Balta", "text": "\u00c8 stato Presidente del Per\u00f9 dal 2 agosto 1868 al 22 luglio 1872."}
{"id": "1246180", "revid": "1568601", "url": "https://it.wikipedia.org/wiki?curid=1246180", "title": "Rialto centrale russo", "text": "Il rialto centrale russo () \u00e8 una zona di modeste elevazioni collinari, di origine morenica, situata nella parte sudoccidentale della Russia europea, con marginali interessamenti dell'Ucraina nordorientale.\nL'intera zona si estende per circa mezzo milione di chilometri quadrati, sul territorio delle oblast' russe di Kaluga, Tula, Brjansk, Or\u00ebl, Kursk, Lipeck, Vorone\u017e e Belgorod. \nSi allunga per circa 1.000 km con andamento NNO-SSE, all'incirca compresa fra i paralleli 55\u00b0 e 50\u00b0N; la larghezza massima \u00e8 di circa 500\u00a0km. Si allaccia a sud alle meno estese Alture del Don, mentre si salda, nella parte nord, ad altre zone collinari come il rialto del Valdaj, le alture di Smolensk e, verso nordest, le alture di Mosca.\nIl rialto centrale russo funge da spartiacque per bacini idrografici di dimensioni decisamente rilevanti; fra i maggiori fiumi che hanno qui le loro sorgenti sono:"}
{"id": "1246181", "revid": "253269", "url": "https://it.wikipedia.org/wiki?curid=1246181", "title": "Karina Lombard", "text": "Biografia.\nKarina Lombard ha origini cosmopolite. Sua madre, Nupuree Lightfoot, originaria di Lakota \u00e8 nativa americana della trib\u00f9 dei Sioux, immigrati a Tahiti per lavoro. Suo padre, Henry Lombard, era un aristocratico europeo con sangue italiano, russo e svizzero. Quando Karina aveva un anno i genitori si separarono e lei si trasfer\u00ec in Spagna con il padre e i quattro fratelli Helen, Inez, Charles, e Denise, nella residenza di Barcellona. Lombard descrive cos\u00ec l'esperienza dei collegi svizzeri, tra cui quello di Losanna: \"essere degli indiani d'America significava essere trattata come una selvaggia\". Karina \u00e8 poliglotta: parla spagnolo, inglese, italiano, francese e tedesco. A 18 anni torna negli USA, e a New York comincia a lavorare come modella e intraprende gli studi di recitazione.\nDopo aver avuto un piccolo ruolo in \"The Doors\", ha guadagnato pi\u00f9 spazio in film successivi. In \"Vento di passioni\" fa la parte della ragazzina indiana che poi sposa il personaggio interpretato dal protagonista Brad Pitt. In \"Fiamme di passione\" ha una parte da protagonista recitando nella parte di una ricca proprietaria terriera inglese in Giamaica che si deve assolutamente sposare per evitare di perdere le sue terre. Inoltre ha recitato accanto a Tom Cruise nel film \"Il socio\" in cui faceva la parte della ragazza sulla spiaggia.\nIl ruolo che le d\u00e0 maggiore visibilit\u00e0 \u00e8 quello di Marina Ferrer, carismatica seduttrice nella serie tv \"The L Word\", in cui compare nella prima e quarta serie."}
{"id": "1246183", "revid": "767487", "url": "https://it.wikipedia.org/wiki?curid=1246183", "title": "Pedro Diez Canseco", "text": "\u00c8 stato Presidente del Per\u00f9 dal 9 aprile al 5 agosto 1863, dall'8 novembre al 28 novembre 1865 e dall'8 gennaio al 2 agosto 1868."}
{"id": "1246189", "revid": "125977919", "url": "https://it.wikipedia.org/wiki?curid=1246189", "title": "Mario Feliciani", "text": "Biografia.\nFormatosi alla scuola del Teatro dei Filodrammatici di Milano, recit\u00f2 nei primi anni cinquanta con Vittorio Gassman, prima di approdare in televisione. Artista dalla spiccata personalit\u00e0, si specializz\u00f2 nell'interpretazione di personaggi autoritari. Fu Egisto in \"Oreste\" (1958), il principe Valkorskij in \"Umiliati e offesi\" (1959) e Napoleone III in \"Ottocento\" (1959). Nel 1961 recit\u00f2 ne \"Il caso Maurizius\" e l'anno seguente vest\u00ec i panni del capofamiglia in \"Ore disperate\".\nDiede vigore al personaggio di Svidrigajlov in \"Delitto e castigo\" (1963) e a Corso Donati in \"Vita di Dante\" (1964). Indimenticabile resta poi l'autorevole benevolenza con cui interpret\u00f2 il Cardinale Federigo ne \"I promessi sposi\" (1967) di Bolchi, e il padre di Agnese nel \"David Copperfield\" televisivo del 1965. Inoltre prese parte agli sceneggiati \"Padri e figli\" (1958), \"Le inchieste del commissario Maigret\" (1966-1968), \"Joe Petrosino\" (1972), \"La Certosa di Parma\" (1981) e \"Camilla\" (1992).\nDopo aver ricoperto il ruolo di patriarca in \"Piccoli borghesi\" (1968) e quello di Cuff nello sceneggiato \"La Pietra di Luna\" (1972), ridusse le sue apparizioni televisive per dedicarsi intensamente all'attivit\u00e0 teatrale e cinematografica. Nella sua ampia filmografia si ricorda l'interpretazione dello sceriffo nel western \"Uccideva a freddo\", diretto nel 1966 da Guido Celano.\nMarito dell'attrice e doppiatrice Vittoria Martello, era lo zio della doppiatrice Melina Martello."}
{"id": "1246190", "revid": "1543377", "url": "https://it.wikipedia.org/wiki?curid=1246190", "title": "Adoor Bhasi", "text": "Bhasi era un comico molto famoso in Malayalam per aver rivoluzionato il concetto di \"commedia\".\nBiografia.\nIl vero nome di Adoor Bhasi era K. Bhaskaran Nair ed era nato nel 1927 in Adoor nel distretto di Pathanamthitta a Kerala, India. Suo nonno C. V. Raman Pillai fu la prima persona a scrivere romanzi in Malayalam. Suo padre E. V. Krishna Pillai dapprima raccolse il lavoro ereditato dal nonno di suo figlio per poi intraprendere la carriera di scrittore comico. Il fratello di Adoor Bhasi, Chandraji, fu anche lui attore. Gli altri suoi fratelli furono: Padmanabhan Nair, Krishnan Nair, Omana kunjamma e Rajalakshmi Amma. Adoor fu il quarto figlio avuto dai suoi genitori. Ha vissuto in Roskot Bhavanam in Trivandrum ed studi\u00f2 al Mahatma Gandhi College. Dopo aver terminato i suoi studi al college Mahatma ne inizi\u00f2 altri al Textile Technology per assicurarsi un proprio lavoro a Madurai. Alla fine egli rinunci\u00f2 al lavoro a Madurai per andare alla Thiruvananthapuram Akashavani dove divent\u00f2 amico di T. N. Gopinathan Nair. Grazie a quell'amicizia lavor\u00f2 come giornalista al settimanale Sakhi che era pubblicato dallo stesso Gopinathan Nair. Grazie a quel lavoro conobbe molti artisti e produttori professionisti che lo condussero verso la via della cinematografia. Egli mor\u00ec il 29 marzo 1990.\nCarriera.\nAdoor Bhasi inizi\u00f2 la sua carriera di attore lavorando con P. K. Vikraman Nair, T. R. Sukumaran Nair, Jagathy N. K. Achary e Nagavally R. S. Kurup. Il suo primo ingaggio fu in un film denominato \"Thiramala\" dove ebbe un ruolo poco significativo. Il successo che lo port\u00f2 a farsi conoscere fu \"Chandrathara's Mudiyanaya Puthran\" film del 1965. Con il passare del tempo e riscuotendo successi uno dopo l'altro Bhasi divenne paragonabile all'attore Prem Nazir. Adoor Bhasi fu nel ruolo di attore in 700 lungometraggi.\nEgli ottenne il Premio Kerala come Miglior Attore in \"Chattakkari\" nel 1974 e ne ricevette un secondo, 10 anni dopo,nel 1984 per aver recitato in \"April 18\"."}
{"id": "1246191", "revid": "176990", "url": "https://it.wikipedia.org/wiki?curid=1246191", "title": "Konistres", "text": "Konistres () \u00e8 un ex comune della Grecia nella periferia della Grecia Centrale (unit\u00e0 periferica dell'Eubea) con 4.077 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Kymi-Aliveri."}
{"id": "1246192", "revid": "767487", "url": "https://it.wikipedia.org/wiki?curid=1246192", "title": "Juan Antonio Pezet", "text": "\u00c8 stato Presidente del Per\u00f9 dal 5 agosto 1863 al 25 aprile 1865 e dal 24 giugno all'8 novembre 1865."}
{"id": "1246194", "revid": "268129", "url": "https://it.wikipedia.org/wiki?curid=1246194", "title": "Siracusana", "text": "La Serie Siracusana \u00e8 una serie di francobolli, disegnata dal pittore e decoratore Vittorio Grassi, emessa dagli anni cinquanta agli anni settanta.\nDescrizione.\nLa celebre serie detta \u201cItalia Turrita\u201d o \u201cSiracusana\u201d \u00e8 una delle pi\u00f9 longeve della storia delle emissioni filateliche: ben trent'anni, dal 6 giugno 1953, data di nascita ufficiale, al principio degli anni ottanta.\nLa serie Italia Turrita ebbe un grande successo, sia tra i clienti che tra gli operatori delle Poste. Era infatti apprezzata dal pubblico perch\u00e9 comoda, di piccolo taglio e di facile riconoscimento, tutti fattori che hanno concorso a farla durare cos\u00ec a lungo. In pi\u00f9 aveva una particolarit\u00e0: era monocromatica, ogni valore aveva cio\u00e8 il suo colore, dal lilla, al rosa, al rosso, al marrone, caratteristica che permetteva un riconoscimento immediato dal punto di vista tariffario sia da parte dei clienti che degli operatori postali.\nQuando la serie venne emessa fece subito scalpore per il suo formato ridotto ( di base per di altezza). Era infatti la prima volta che si tornava a una misura pi\u00f9 piccola rispetto ai francobolli della precedente serie ordinaria, denominata \"Italia al lavoro\", del 1950, la quale, dovendo rappresentare le attivit\u00e0 lavorative salienti che contraddistinguevano ogni singola regione italiana, necessitava di dimensioni pi\u00f9 ampie. La dimensione della serie \"Italia Turrita\", invece, riprendeva quella di buona parte dei francobolli della prima serie ordinaria della Repubblica Italiana, ovvero la \"Democratica\". La raffigurazione della testa di donna con una corona turrita venne tratta da un'antica moneta siracusana dell'epoca romana ad opera del disegnatore Vittorio Grassi. Questo spiega perch\u00e9 la serie \u00e8 anche detta Siracusana.\nI francobolli di valore inferiore a 100 lire sono con sfondo colorato, mentre quelli di valore superiore a 100 lire sono su sfondo bianco e la testa di donna coi bordi colorati.\nLa serie, nei suoi trent'anni di vita, ha sub\u00ecto modifiche della filigrana e un ampliamento progressivo della composizione dei valori tariffari. La prima emissione, quella che viene considerata come la \u201cserie base\u201d, era composta da nove valori con filigrana \"ruota alata\". Tra il 1955 e il 1960 la serie fu ampliata e portata a 17 valori e venne ristampata con filigrana a \"tappeto di stelle\". Successivamente, nel 1968, venne emessa una terza serie, composta da 23 valori, stampata, oltre che su carta filigranata a tappeto di stelle, anche su carta fluorescente. In quell'anno venne introdotto in Italia un nuovo sistema di smistamento della posta. Nei centri di meccanizzazione postale alcune macchine, attraverso la lettura ottica della fluorescenza nella carta, accertavano che la corrispondenza fosse affrancata e potesse proseguire la sua corsa. La terza serie, inoltre, presentava delle differenze anche nelle dimensioni. Venne diminuito, in pratica, il formato stampa per consentire una migliore lettura della fluorescenza da parte delle macchine raddrizzatrici della bollatura nei centri di smistamento.\nNel 1988, anche a seguito di alcune contraffazioni, la storica serie venne definitivamente messa fuori corso, visto che era stata gi\u00e0 da tempo sostituita dalla serie \"Castelli d'Italia\".\nFrancobolli emessi.\nAlcune delle principali tirature della serie ordinaria \"Siracusana\" sono qui riassunte in ordine temporale, con i differenti tipi di dentellatura o di carta. La classificazione che \u00e8 qui proposta serve esclusivamente per indirizzo alle varie tirature. Per variet\u00e0 di filigrana, di carta, di tavola o occasionali, si rimanda ai cataloghi specializzati, che ne offrono, peraltro, le valutazioni.\nSiracusana con filigrana Ruota alata\nSiracusana \"grande formato\" filigrana Ruota alata\nSiracusana \"grande formato\" filigrana Stelle\nSiracusana \"piccolo formato\" su carta fluorescente (disegno sensibilmente ridotto)\nFiligrana di tipo IV orizzontale o verticale. Gomma arabica (21 valori) o vinilica (26 valori).\nNelle filigrane \u00e8 indicato il senso di scorrimento delle stelle nel foglio, che si pu\u00f2 rilevare seguendo il verso della punta della stella. La rarit\u00e0 indicata \u00e8 dovuta alla probabilit\u00e0 di ritrovamento pi\u00f9 che alla tiratura, comunque molto generosa specie per i tipi indicati con \"comune\"."}
{"id": "1246196", "revid": "287204", "url": "https://it.wikipedia.org/wiki?curid=1246196", "title": "Thanjavur", "text": "Thanjavur (o Tanjavur, Tanjor, Tanjore; in tamil \u0ba4\u0b9e\u0bcd\u0b9a\u0bbe\u0bb5\u0bc2\u0bb0\u0bcd) \u00e8 una suddivisione dell'India, classificata come \"municipality\", di 215.725 abitanti, capoluogo del distretto di Thanjavur, nello stato federato del Tamil Nadu. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 10\u00b0 48' 0 N e 79\u00b0 9' 0 E, nei pressi del delta del fiume Cauvery a 115 chilometri da Madurai, e ha un'altitudine di 1 .\nStoria.\nTanjore fu la capitale dell'antica dinastia indiana dei Chola.\nDurante il loro impero divenne un importante centro culturale e artistico. \nNei suoi pressi sorgono alcuni dei pi\u00f9 importanti esemplari dell'architettura dravidica come il Brihadisvara, un grande tempio dedicato al dio Shiva fatto costruire da RajaRaja \"il grande\" intorno al 1000 d.C. con l'imponente santuario di ben tredici piani e copertura piramidale.\nAlla met\u00e0 del XVI secolo risalgono invece il Palazzo del Maharaja ed il Forte.\nEconomia.\nLe principali fonti di reddito derivano dal commercio del fiorente artigianato (seta, oggetti in rame, gioielli, broccati e tappeti) e dei prodotti agricoli (riso, tabacco, canna da zucchero, palme da cocco, frutta).\nImportanti sono anche le industrie tessili e alimentari.\nSociet\u00e0.\nEvoluzione demografica.\nAl censimento del 2001 la popolazione di Thanjavur assommava a 215.725 persone, delle quali 106.950 maschi e 108.775 femmine. I bambini di et\u00e0 inferiore o uguale ai sei anni assommavano a 20.470, dei quali 10.433 maschi e 10.037 femmine. Infine, coloro che erano in grado di saper almeno leggere e scrivere erano 173.188, dei quali 90.447 maschi e 82.741 femmine."}
{"id": "1246197", "revid": "486946", "url": "https://it.wikipedia.org/wiki?curid=1246197", "title": "Emilio Ferretti &quot;Ferro&quot;", "text": ""}
{"id": "1246198", "revid": "120804618", "url": "https://it.wikipedia.org/wiki?curid=1246198", "title": "Kymi", "text": "Kymi (), nota come Cuma euboica, \u00e8 un ex comune della Grecia nella periferia della Grecia Centrale (unit\u00e0 periferica dell'Eubea) con 8.772 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Kymi-Aliveri.\nColoni di Cuma euboica, o pi\u00f9 probabilmente di Cuma eolica, fondarono nell'VIII secolo a.C. la colonia di Cuma nell'Italia meridionale.\nIl Villaggio di Kymi.\nIl villaggio di Kymi \u00e8 una bella cittadina pittoresca, che comprende molte case patrizie di pietra scolpita.\nIl villaggio si trova sulla cima della scogliera, che gli ha valso il soprannome di 'balcone Egeo'.\nCi sono diversi ristoranti, bar, alberghi, supermercati, banche, un ufficio postale e un cinema all'aperto.\nLa popolazione del villaggio \u00e8 di oltre 3.000 abitanti.\nAumenta in estate grazie alle molte persone di ritorno da grandi citt\u00e0 come Atene o Salonicco.\nIl Porto di Kymi.\nIl porto, sul Mar Egeo, \u00e8 ora utilizzato principalmente per i collegamenti tra la terraferma e l'isola di Skyros.\nIn precedenza, era molto attivo, vista la presenza in zona di molte gallerie minerarie di lignite.\nNel XIX secolo, la flotta di Kymi \u00e8 stata uno delle pi\u00f9 grandi della Grecia.\nAl porto si trovano alcuni bar, ristoranti ed alberghi.\nLa strada che collega il villaggio al porto ha 52 curve in 4 chilometri ed ospita una gara automobilistica.\nL'ex Comune di Kymi.\nIl comune (dema) comprendeva diversi villaggi circostanti, pittorescamente famosi anche per le loro coltivazioni di ulivi e di alberi di fico.\nStoria.\nDurante il periodo arcaico (VIII sec. a.C.), Kymi ha partecipato, con Calcide e Eretria, all'espansione delle colonie sulle sponde del Mediterraneo.\nHa dato il suo nome alla citt\u00e0 omonime di Kyme nell'Eolide (vicino a Smirne, Turchia), e \nIn seguito, la sua importanza \u00e8 stata eclissata da altre citt\u00e0 della Eubea.\nNon \u00e8 chiaro se la citt\u00e0 antica era una citt\u00e0 nel senso moderno, o era piuttosto una federazione di villaggi, o il nome di una regione ben definita senza capoluogo.\nResti risalenti dalla preistoria e all'antichit\u00e0 sono stati scoperti sulla collina di Kastri, sopra il villaggio di Ano Potamia, e quello di Viglatouri, vicino alla citt\u00e0 di Oxylithos.\nAltri siti, con resti visibile del Medioevo, potrebbe corrispondere alla localizzazione dei siti antichi.\nCi\u00f2 \u00e8 particolarmente il caso di Korakokastro, nei pressi del Monastero della Trasfigurazione, o il sito di Dragonara, nei pressi del villaggio di Vrysi.\nNella seconda met\u00e0 del XIX secolo e la prima met\u00e0 del XX la regione di Kymi era un importante centro minerario della lignite, utilizzato come carburante per la Marina Militare.\nCultura.\nDal 1981 un museo etnografico presenta i costumi dell'isola e la storia della citt\u00e0.\nIl viaggiatore pu\u00f2 visitare le chiese di Panagia Liaoutsanissa, con il suo pulpito di marmo e le icone, ed i monasteri di Metamorphosis (Trasfigurazione) del Salvatore, sul Capo di Kymi e Mantzari vicino Oxylithos.\nLa regione \u00e8 ricca di piccole chiese, a volte molto antiche, di epoca bizantina."}
{"id": "1246199", "revid": "287204", "url": "https://it.wikipedia.org/wiki?curid=1246199", "title": "Fondo di sicurezza", "text": "Il fondo di sicurezza \u00e8 un disegno, complicato e difficile da riprodurre, che viene inglobato nella matrice di stampa di carte valori pubbliche o private, come francobolli, carta moneta, assegni, titoli e simili, per rendere difficile la contraffazione.\nIn inglese, il termine utilizzato per questi disegni \u00e8 \"engine turnings\", mentre in francese \u00e8 \"guilloch\u00e9\", dal nome del suo inventore \"Guillot\".\n "}
{"id": "1246200", "revid": "176990", "url": "https://it.wikipedia.org/wiki?curid=1246200", "title": "Lilantia", "text": "Lilantia () \u00e8 un ex comune della Grecia nella periferia della Grecia Centrale (unit\u00e0 periferica dell'Eubea) con 15.568 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Calcide."}
{"id": "1246201", "revid": "119313522", "url": "https://it.wikipedia.org/wiki?curid=1246201", "title": "Rembrandt Bugatti", "text": "Biografia.\nNato a Milano da una famiglia di artisti, Rembrandt Bugatti \u00e8 il terzo figlio di Carlo Bugatti (1856-1940) e di Teresa Lorioli, nonch\u00e9 nipote di Giovanni Segantini. \nSuo padre Carlo era un affermato disegnatore in stile Art Nouveau di mobili e di gioielli, oltre che di tessuti, ceramiche e metalli. Suo fratello maggiore Ettore \u00e8 stato il fondatore dell'omonima famosa casa automobilistica.\nRembrandt Bugatti ha modo di crescere in un ambiente culturalmente stimolante per il continuo contatto con gli artisti che frequentano la casa di famiglia: Giacomo Puccini, Ruggero Leoncavallo, lo scultore Ercole Rosa che, suo padrino, propose il suo insolito nome di battesimo. Sul giovane Rembrandt, gi\u00e0 precocemente interessato alla scultura, particolare influenza ha lo scultore russo Paolo Troubetzkoy.\nStudia all'Accademia di Brera ed espone i suoi primi lavori a Venezia e poi a Parigi dove la famiglia si trasferisce nel 1902.\nTra Parigi e Anversa.\nRembrandt Bugatti firma un contratto per lavorare e vendere i suoi bronzi con Adrian Aurelien H\u00e9brard, proprietario dell'omonima galleria e fonderia d'arte.\nDi carattere solitario, si mantiene ai margini dell'ambiente artistico, mentre il suo amore per la natura e la fauna lo porta a trascorrere molto tempo in una riserva naturale parigina nei pressi del \"Jardin des Plantes\". L'originale \"Elefante danzante\", modellato nel 1904, negli anni '20 sar\u00e0 adottato dal fratello Ettore come simbolo della Bugatti Royale.\nNel 1907 stabilisce il suo studio ad Anversa, nei pressi dello Zoo dove gli \u00e8 permesso di studiare da vicino le caratteristiche e le abitudini degli animali esotici e di modellare direttamente dal vivo. \nTra il 1907 e il 1914 realizza cos\u00ec una serie di sculture di animali quali elefanti, pantere e leoni che riscuotono il favore del pubblico. \nNel 1911 la galleria H\u00e9brard gli espone con successo una mostra di oltre cento sculture.\nLa guerra e la crisi.\nLo scoppio della guerra nel 1914 provoca in lui i primi effetti di una depressione, aggravata dallo sconforto per l'avvenuto abbattimento dei tanto studiati animali dello zoo. Si dedica all'assistenza dei feriti con l'organizzazione della Croce Rossa di Anversa, ma contrae la tubercolosi. Fa ritorno in Italia per arruolarsi nell'Esercito, ma viene riformato. Ritornato a Parigi vi si trova solo e in gravi difficolt\u00e0 economiche poich\u00e9 la guerra ha nel frattempo provocato la crisi del mercato artistico. Si toglie la vita nel suo studio di Montparnasse inalando del gas. Non aveva ancora compiuto 32 anni.\n\u00c8 sepolto nella tomba di famiglia, in Alsazia.\nMostre e aste.\nIl suo bronzo \"Babouin Sacr\u00e9 Hamadryas\", del 1909-1910 e proveniente dalla collezione Rothschild, \u00e8 stato venduto all'asta per 2,56 milioni di dollari.\nNel 2014 la citt\u00e0 di Berlino gli ha dedicato una mostra di oltre ottanta sculture nella \"Alte Nationalgalerie\"."}
{"id": "1246205", "revid": "64860", "url": "https://it.wikipedia.org/wiki?curid=1246205", "title": "Boxe francese", "text": ""}
{"id": "1246207", "revid": "767487", "url": "https://it.wikipedia.org/wiki?curid=1246207", "title": "Marmari", "text": "Marmari () \u00e8 un ex comune della Grecia nella periferia della Grecia Centrale (unit\u00e0 periferica dell'Eubea) con 3.152 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Karystos."}
{"id": "1246211", "revid": "1318658", "url": "https://it.wikipedia.org/wiki?curid=1246211", "title": "Qutb Minar", "text": "Il Qu\u1e6db Min\u0101r (Minareto di Qu\u1e6db) \u00e8 il pi\u00f9 alto minareto in mattoni del mondo ed \u00e8 situato nella citt\u00e0 di Delhi, nel Distretto sud (Mehrauli).\nL'edificio \u00e8 alto 72,5 metri, il diametro \u00e8 di 14,3 metri alla base, mentre misura 2,75 metri alla sommit\u00e0. \u00c8 composto da cinque piani che si affacciano in altrettante balconate. \u00c8 il pi\u00f9 famoso dei monumenti che compongono il Complesso di Qutb, che nel 1993 \u00e8 stato inserito nell'elenco dei Patrimoni dell'umanit\u00e0 dell'UNESCO.\nStoria.\nLa costruzione del minareto \u00e8 stata commissionata, alla fine del XII secolo, dal generale mamelucco afghano Qu\u1e6db al-D\u012bn Aybak, primo Sultano mamelucco di Delhi, da cui prende il nome.\nLa costruzione fu interrotta al primo piano dopo la morte del Sultano. I successivi tre piani vennero continuati dal suo successore Iltutmish, chiamato anche Altamash. Venne ultimata nel 1230.\nNel 1326 Il Qu\u1e6db Min\u0101r venne colpito da un fulmine. Mu\u1e25ammad b. \u1e6cughl\u0101q effettu\u00f2 le necessarie riparazioni per i danni causati.\nA seguito di un altro fulmine, nel 1368, il minareto fu nuovamente danneggiato. In seguito l'ultimo piano venne sostituito con gli attuali due piani da Firuz Shah Tughlaq.\nNel 1503, dopo un ulteriore danneggiamento da parte di un fulmine, i due piani superiori sono stati riparati ed ampliati da Sikandar L\u014dd\u012b (o L\u014ddh\u012b).\nA causa di un terremoto, all'inizio del XIX secolo, la cupola che sovrastava la struttura cadde e venne sostituita da una nello stile del tardo Moghul. La differenza di stile era cos\u00ec forte che nel 1848 fu rimossa e ora giace a sud-est del minareto stesso."}
{"id": "1246217", "revid": "183694", "url": "https://it.wikipedia.org/wiki?curid=1246217", "title": "America primo amore", "text": "America primo amore \u00e8 uno dei pi\u00f9 celebri libri di Mario Soldati, pubblicato nel 1935. L'opera raccoglie i reportages, riveduti, pubblicati durante la sua permanenza negli Stati Uniti: \u00e8 l'occhio emozionato di un giovane italiano proveniente dall'Italia fascista, la felicit\u00e0 di scordare la retorica e il conformismo imperanti durante la dittatura.\nTema.\nNell'autunno 1927 Mario Soldati si laurea in Storia dell'arte con una tesi sul pittore Boccaccio Boccaccino, relatore Lionello Venturi. Ottiene una prima borsa di studio della durata di tre anni. All'inizio del terzo anno Venturi gli offre una seconda borsa di studio, questa volta per insegnare all'estero: alla Columbia University di New York. Nel novembre 1929 Soldati s'imbarca sul \"Conte Biancamano\". Nella metropoli americana \u00e8 docente, dal febbraio 1930, di Storia dell'arte italiana per due quadrimestri. Successivamente, dissapori con gli italianisti d'oltreoceano gli impediscono di consolidare la sua posizione universitaria. Allora Soldati si pone un nuovo obiettivo: prendere la cittadinanza americana. Cessato l'incarico non ritorna in Italia e si impegna a trovare un lavoro. Ma i suoi tentativi di inserimento negli USA non producono l'esito desiderato. Soldati rientra in patria col piccolo mercantile \"Ida\" a Trieste nel gennaio 1931, anche se torner\u00e0 negli USA nel 1932 e 1933, con la moglie americana Marion. Il libro narra l'esperienza dell'autore in maniera autobiografica.\nLa prima edizione, della casa editrice Bemporad (1935), si divide in due parti: la prima contiene i \"reportage\" - riscritti e modificati per la pubblicazione in volume - che Soldati scrisse da New York soprattutto per il quotidiano \u00abIl Lavoro\u00bb di Genova. La seconda parte fu terminata in Italia, nel 1934, durante i due anni di ritiro a Corconio, sul lago d'Orta. Contiene: \"Lontananza\\ Voci americane; Recitativo obbligato; Cartolina di New York; Italoamericani; \\ Amore a Brooklyn; Principesse di Manhattan; Subway; Sixth Avenue; Trinity Church; Harlem; Bowery; \\ Prima notte a Chicago; La barbieria di Al Capone; Mani in alto; U.S. Hotel; \\ Cinematografo; \\ Cattolici americani; Professori americani; \\ Il Duca di Solimena; \\ Week-end; \\ Times Square; \\ Ricordo di Washington\".\nLa successiva edizione aumentata \u00e8 stata stampata da Einaudi nel 1945 (con un nuovo capitolo, \"Domenica\") nella collana Saggi; l'opera si divide in cinque sezioni (\"Arrivi\", \"New York\", \"Chicago\", \"Risentimenti\" e \"Addii\") pi\u00f9 un prologo (\"Lontananza\").\nLe edizioni successive furono edite da:"}
{"id": "1246225", "revid": "110157", "url": "https://it.wikipedia.org/wiki?curid=1246225", "title": "AMSA", "text": "Amsa (acronimo di Azienda Milanese Servizi Ambientali) \u00e8 una societ\u00e0 del gruppo A2A che gestisce la raccolta e lo smaltimento dei rifiuti urbani della citt\u00e0 di Milano e di quattordici comuni dell'Area Metropolitana Milanese.\nStoria.\nAmsa gestisce i servizi di igiene urbana, raccolta e smaltimento dei rifiuti a Milano dal 1907, costituendo la Azienda Milanese Servizi Ambientali.\nNel 1910 il Comune di Milano, che tre anni prima aveva municipalizzato il servizio di pulizia delle strade, decise di individuare un unico luogo per il deposito dell'immondizia milanese. Fu scelto un terreno nella localit\u00e0 detta \u201cdelle Rottole\u201d, non lontano dall'attuale Cascina Gobba, dove si trova ancora oggi il quartier generale di Amsa.\nNel 1929 nacque SPAI - Servizi Pubblici Anonima Italiana - l'azienda antenata di Amsa. La raccolta veniva effettuata direttamente negli scantinati delle abitazioni, adibiti ad accogliere i rifiuti domestici. Gli operatori raccoglievano i rifiuti in una cesta - la gerla - che portavano sulle spalle e che successivamente svuotavano nell'unico mezzo disponibile: un carro con cassone trainato da un cavallo. Gi\u00e0 allora esisteva un servizio di cernita dei rifiuti che veniva effettuato dagli operatori della societ\u00e0 sia meccanicamente sia a mano, direttamente nelle aree di stoccaggio. La qualit\u00e0 di questa \u201craccolta differenziata\u201d era ad ogni modo molto buona: negli anni '50 la raccolta di rifiuti della citt\u00e0 di Milano si attestava a circa 240.000 tonnellate l'anno e si riuscivano a recuperare alcune decine di tipologie di materiali diversi.\nNel 1952 il servizio fu affidato alla G.S.I. (Gestione Servizio Immondizie), che divenne S.I.D. (Servizio Immondizie Domestiche) nel 1954. Nel 1968 venne inaugurato in via Zama un forno di incenerimento dei rifiuti, il primo termovalorizzatore in Italia in grado di produrre energia da cedere alla rete elettrica. Due anni dopo l'Azienda venne municipalizzata e denominata AMNU (Azienda Municipale Nettezza Urbana) e nel 1975 venne realizzato un secondo impianto di incenerimento in via Silla.\nL'acronimo Amsa - Azienda Municipale Servizi Ambientali - venne utilizzato a partire dal 1985.\nNel gennaio del 2008 Amsa \u00e8 entrata a far parte del gruppo A2A, la multiutility nata dalla fusione tra AEM e ASM, le due aziende storiche di Milano e di Brescia. Oggi la raccolta rifiuti della citt\u00e0 di Milano si attesta a circa 660.000 tonnellate all'anno di cui circa il 50% raccolte in modo differenziato. A2A nel 2013 ha presentato un piano industriale di riorganizzazione della filiera ambiente e con la creazione del polo A2A Ambiente: alcune attivit\u00e0 della societ\u00e0 Amsa sono state scorporate, come gli impianti di Silla 2 e Gerenzano. altri impianti sono invece rimasti ad Amsa, unitamente alla gestione della raccolta dei rifiuti e della pulizia delle strade.\nNel 2018 ha realizzato un fatturato di 340 milioni di \u20ac e un utile netto di 24,8 milioni.\nOrganizzazione.\n\"Amsa S.p.A.\" \u00e8 strutturata in quattro dipartimenti operativi che servono le rispettive zone:\nComuni serviti.\nAmsa gestisce i servizi ambientali anche nei seguenti comuni dell'area metropolitana milanese:"}
{"id": "1246230", "revid": "1699816", "url": "https://it.wikipedia.org/wiki?curid=1246230", "title": "Harry Potter e la pietra filosofale (colonna sonora)", "text": "Harry Potter e la pietra filosofale (\"Harry Potter and the Philosopher's Stone: Original Motion Picture Soundtrack\") \u00e8 la colonna sonora dell'omonimo film di Chris Columbus uscito nelle sale cinematografiche nel 2001.&lt;br&gt;\nIl compositore, orchestratore e direttore delle musiche dell'album \u00e8 John Williams, celebre compositore di colonne sonore, scelto proprio dallo stesso Columbus. Williams ha composto le colonne sonore di tanti film di successo, come ad esempio la saga di Star Wars.\nLa colonna sonora \u00e8 stata candidata agli Oscar 2002 e ai Grammy Awards come miglior colonna sonora. Ha inoltre vinto il premio come album strumentale dell'anno ai Japan Gold Disc Award."}
{"id": "1246234", "revid": "729019", "url": "https://it.wikipedia.org/wiki?curid=1246234", "title": "Tour della Nazionale di rugby a 15 della Nuova Zelanda 1884", "text": "Nel 1884 vede la luce la Nazionale neozelandese di rugby, con i giocatori non ancora denominati All Blacks. Indossavano infatti una maglia blu con colletto rosso. Esordisce con un tour in Australia. Otto vittorie in otto partite sono il bottino di questa tourn\u00e9e."}
{"id": "1246238", "revid": "188317", "url": "https://it.wikipedia.org/wiki?curid=1246238", "title": "Azienda Milanese Servizi Ambientali", "text": ""}
{"id": "1246240", "revid": "1431409", "url": "https://it.wikipedia.org/wiki?curid=1246240", "title": "Flavio Aquilone", "text": "Carriera.\nFiglio della dialoghista e direttrice del doppiaggio Novella Marcucci, inizia a doppiare nel 1994, all'et\u00e0 di 4 anni dando la voce ad un coniglietto nel film d'animazione \"Il settimo fratellino\".\nHa dato la voce a Tom Felton nel ruolo di Draco Malfoy in tutti gli otto film della saga di \"Harry Potter\", a Jaime Lorente nella serie TV \"La casa di carta\", a Scott nella serie animata di \"A tutto reality\", ad Hiccup nella serie di \"Dragon Trainer\", a Light Yagami dell'anime \"Death Note\" e a Rami Malek in \"Mr. Robot\" e \"The Pacific\". La sua voce compare in numerose puntate di \"The Closer\", \"\" e \"Medium\". Nella serie poliziesca \"Major Crimes\" \u00e8 il doppiatore di Graham Patrick Martin. Doppia il protagonista Gyurka del film \"Essere senza destino\", tratto dal libro del premio Nobel Imre Kert\u00e9sz.\nNel 2005 ha vinto il premio \"Voce emergente dell'anno\" attribuito dal pubblico al Gran Gal\u00e0 del Doppiaggio, mentre nel 2009 il premio \"Voce maschile dell'anno\" a Romics per \"The Millionaire\".\nFlavio Aquilone \u00e8 anche la voce italiana di Devon Bostick in \"Diario di una schiappa\" e negli altri sequel e di Genos in \"One Punch-Man\" e di Jean Kirschtein ne \"L'attacco dei giganti\".\nNel luglio 2014 ha vinto con ampio merito il \"Leggio d'oro\" per la voce maschile dell'anno.\nVita privata.\n\u00c8 compagno della doppiatrice Valentina Favazza da cui ha avuto un figlio di nome Enea."}
{"id": "1246241", "revid": "110157", "url": "https://it.wikipedia.org/wiki?curid=1246241", "title": "Kavango (popolo)", "text": "I Kavango sono un gruppo etnico che abitano nella Namibia settentrionale, presso il confine con l'Angola, soprattutto nella regione omonima. Sono principalmente presso i fiumi; solo il 20% circa dei Kavango vive lontano dai corsi d'acqua. Praticano la pesca, l'allevamento e l'agricoltura (soprattutto di una qualit\u00e0 di miglio chiamato \"mahangu\"). Parlano un insieme di lingue correlate che comprende il RuKwangali (diffuso nelle zone di Kwangali e Mbunza territory), lo Shambyu, il Gciriku e il Mbukushu.\nLa popolazione Kavango \u00e8 tradizionalmente divisa in cinque regni, ciascuno dei quali \u00e8 guidato da un capo supremo detto \"hompa\" o \"fumu\". La cultura tradizionale matrilineare, e la legge tradizionale dei Kavango, sono riconosciuti dalla costituzione della Namibia. La tradizione antica convive con un orientamento religioso oggi prevalentemente cristiano.\nI Kavango vivono in rapporti abbastanza stretti con altre popolazioni locali, fra cui Nyemba (giunti nella regione di Kavango dall'Angola come profughi durante la guerra civile angolana) e i San (molti dei quali prestano la propria manodopera ai Kavango)."}
{"id": "1246242", "revid": "14691", "url": "https://it.wikipedia.org/wiki?curid=1246242", "title": "Miglio (alimento)", "text": ""}
{"id": "1246254", "revid": "991694", "url": "https://it.wikipedia.org/wiki?curid=1246254", "title": "Telefonica O2 Slovensko", "text": ""}
{"id": "1246255", "revid": "2184720", "url": "https://it.wikipedia.org/wiki?curid=1246255", "title": "Renzo Arbore", "text": "Viene considerato il primo disc jockey italiano.\nBiografia.\nRenzo Arbore nacque a Foggia il 24 giugno del 1937, figlio d'un dentista e di una casalinga. Da bambino visse sulla sua pelle la dura esperienza della seconda guerra mondiale: la citt\u00e0 pugliese fu infatti pi\u00f9 volte bersaglio dei bombardamenti degli Alleati e la famiglia Arbore perci\u00f2, alla pari di tanti altri loro concittadini, venne sfollata in Abruzzo, a Chieti, divenuta una \"citt\u00e0 ricovero\" per l'alto numero degli sfollati provenienti dai vari luoghi bombardati tra Abruzzo, Molise e Puglia. Dopo aver trascorso l'estate del 1944 presso una famiglia di Francavilla al Mare (in provincia di Chieti), la famiglia pot\u00e9 far ritorno a Foggia.\nPrima di laurearsi in Giurisprudenza all'Universit\u00e0 degli Studi di Napoli Federico II, cominci\u00f2 a distinguersi come musicista proprio a Foggia, la sua citt\u00e0 natale, nella storica Taverna del Gufo nel centro storico e nei pressi di Via Arpi, dopo essere stato, in precedenza, anche clarinettista al seguito di un noto complesso jazz foggiano, l'orchestra Parker's Boys. L'esordio sul palco avvenne a 18 anni, in una \"dixieland band\", nella citt\u00e0 di Nocera Inferiore.\nS'interess\u00f2 di musica leggera e di jazz. Nel 1964 vinse un concorso in Rai. Successivamente partecip\u00f2 al corso di \"maestro programmatore di musica leggera\". Conobbe Gianni Boncompagni, che divent\u00f2 suo compagno di banco. Per la tv di stato si occuparono di trasmissioni di variet\u00e0 (\"Bandiera gialla\", \"Alto gradimento\", \"L'altra domenica\", \"Cari amici vicini e lontani...\", \"Indietro tutta!\"); nel 1996 \u00e8 stato direttore artistico dei programmi Radio RAI.\nNella sua poliedrica attivit\u00e0 ha riscosso successi in vari campi: bravo musicista e cantante con \"L'Orchestra Italiana\", conduttore radiofonico e televisivo - restano memorabili le trasmissioni radiofoniche, presentate insieme a Gianni Boncompagni: \"Bandiera gialla\" (1965), \"Per voi giovani\" (1967), \"Alto gradimento\" (1970) e televisive: \"Speciale per voi\" (1969-1970), una specie di processo ai cantanti del periodo\", L'altra domenica\" (1976-1979), il suo primo vero successo in cui cre\u00f2 uno stile alternativo in diretta concorrenza con la contemporanea \"Domenica in\" di Corrado, \"Quelli della notte\" (1985), \"Indietro tutta!\" (1988) e \"Speciale per me, ovvero meno siamo meglio stiamo\" (2005). \u00c8 stato anche attore e regista cinematografico (\"Il pap'occhio\", 1980; \"\", 1983).\nRenzo Arbore insieme a Gianni Boncompagni \u00e8 stato tra i primi in assoluto a trasmettere in radio i brani dei Beatles, non ritenuti idonei all'epoca dai dirigenti Rai.\nHa avuto il merito di scoprire e lanciare nuovi personaggi fra i quali Roberto Benigni, Geg\u00e8 Telesforo, Giorgio Bracardi, Mario Marenco, Marisa Laurito, Nino Frassica, Milly Carlucci, Daniele Luttazzi e valorizzarne altri come Michele Mirabella, Luciano De Crescenzo e la Microband, l'attrice Maria Grazia Cucinotta, Nina Soldano, le conduttrici televisive Luana Ravegnini e Ilaria D'Amico, l'attore Francesco Paolantoni, la presentatrice Feliciana Iaccio, la cantante Pietra Montecorvino.\nLe sue esperienze nel mondo musicale hanno inizio nel 1972, con la \"N.U. Orleans Rubbish Band\" (dove le lettere puntate stanno per \"Nettezza Urbana\"), che era composta, oltre che dallo stesso Arbore al clarinetto, da Fabrizio Zampa alla batteria, Mauro Chiari al basso, Massimo Catalano al trombone e Franco Bracardi al piano; questo gruppo pubblic\u00f2 un 45 giri, contenente \"She was not an angel\" e \"The stage boy\", inciso per gioco dai cinque.\nNel 1991 ha fondato L'Orchestra Italiana, con quindici grandi solisti per valorizzare la canzone napoletana classica restituendo dignit\u00e0, tra l'altro, al mandolino.\nGi\u00e0 presidente di \"Umbria Jazz\", ha dato un intelligente contributo alla rinascita della grande manifestazione jazzistica perugina. Nel 2002 ha fondato una nuova \"band\", \"Renzo Arbore e i suoi Swing Maniacs\", scegliendo personalmente i musicisti fra i migliori della scena jazzistica romana e nazionale: il sassofonista Fabiano \"Red\" Pellini, il chitarrista Emanuele Basentini, il pianista e sassofonista Giorgio Cuscito, il batterista Alberto Botta e il pianista Attilio Di Giovanni, fra gli altri, hanno militato in questa poderosa \"swing band\". Non sciolse, tuttavia, L'Orchestra Italiana, assieme alla quale continuava a esibirsi per vari eventi alternandosi con la neonata \"band\". Nel 2004 si esib\u00ec in tre concerti con L'Orchestra Italiana: alla Carnegie Hall di New York, al CasinoRama di Toronto e al Teatro dell'Opera di Roma, alla presenza del Presidente Carlo Azeglio Ciampi. Con gli Swing Maniacs incise un doppio CD uscito nel febbraio 2005, l'album \"Vintage, ma non li dimostra\", premiato col \"Disco d'oro\". L'album usc\u00ec per\u00f2 con il nome del gruppo modificato in \"Renzo Arbore e gli Arborigeni\".\nNel 2008 ha dato voce al dromedario Tutankamon nel film d'animazione \"La luna nel deserto\" diretto dal regista Cosimo Damiano Damato.\nDa molti anni \u00e8 presidente di un'associazione dei \"disc-jockey\" italiani e si esibisce anche come suonatore di clarinetto jazz. Dal 1989 \u00e8 \"testimonial\" della Lega del Filo d'Oro, un'associazione onlus che assiste persone sordocieche.\nNell'ottobre 2007 \u00e8 uscito il libro \"Renzo Arbore ovvero Quello della musica\", la prima biografia musicale dell'artista scritta dal giovane clarinettista e musicologo Claudio Cavallaro, suo \"fan\" fin da bambino.\nNel 2009 ha cantato nell'ultimo disco di Claudio Baglioni \"Q.P.G.A.\", nella canzone \"Buon Compleanno\". Il 28 luglio 2013 ha fatto partecipare il \"tour\" Renzo Arbore e L'Orchestra Italiana alla 43\u00aa edizione del Giffoni Film Festival.\nSempre nel 2009 ha partecipato al documentario \"Beat Parade\" di Corrado Rizza e Luigi Rizza, prodotto dall'Istituto Luce, raccontando gli anni 1960 e la \"Beat Generation\".\nIl 15 novembre 2010 Arbore \u00e8 tornato in tv con la trasmissione ...a lunga durata, \"Arbore e gli arborigeni\" su Rai Internazionale in replica su Rai 5.\nIl 27 novembre 2015 il presidente della Regione Campania Vincenzo De Luca lo ha nominato, insieme a Giovanni Minoli e Lia Rumma, nel consiglio d'indirizzo della Fondazione Ravello dell'omonima cittadina della costiera amalfitana.\nNel 2018 partecipa alle riprese e viene intervistato da Nicola Iuppariello per il docufilm \"Vinilici. perch\u00e9 il vinile ama la musica.\" \nTrasmissioni.\nArbore e la sua banda hanno lasciato un segno profondo nella televisione italiana fino alla met\u00e0 degli anni 1990.\nGi\u00e0 con le sue prime trasmissioni degli anni 1960, come \"Bandiera gialla\" e \"Speciale per voi\", Arbore impone stile e idee estremamente innovativi rispetto ai canoni televisivi dell'epoca. Basti ricordare \"Speciale per voi\" (1969), nella quale per la prima volta famosi cantanti venivano messi sotto il fuoco incrociato di domande e osservazioni, anche cattive, da parte del pubblico in sala.\nIl pi\u00f9 clamoroso successo arriva per\u00f2 dalla radio, con la trasmissione \"Alto gradimento\", condotta insieme a Gianni Boncompagni.\nArbore ritorn\u00f2 alla televisione nei primi anni 1970: nel 1972 \u00e8 chiamato da Lino Procacci a condurre la trasmissione musicale \"Amico flauto\".\nSi giunge quindi alla trasmissione pomeridiana \"L'altra domenica\" che, in concorrenza con il format pi\u00f9 tradizionale proposto dalla Rete 1 della RAI, introduceva un nuovo stile irriverente e goliardico anche nei programmi-contenitore della domenica pomeriggio, con la partecipazione di diversi artisti fra i quali Roberto Benigni nei panni del critico televisivo, Andy Luotto il cugino americano, i collegamenti con Mario Marenco da Roma, Michael Pergolani da Londra, Fran\u00e7oise Riviere da Parigi e Isabella Rossellini da New York, le Sorelle Bandiera. Per la prima volta in una trasmissione televisiva il pubblico entra in contatto diretto con la televisione, in palio venti milioni di lire e tante risate.\nNel 1980 arriva la serie \"Tagli, ritagli e frattaglie\", condotta insieme a Luciano De Crescenzo e Lory Del Santo; nel 1981 \"Telepatria International\" con le indimenticabili evocazioni spiritiche di Dante (Roberto Benigni), Cristoforo Colombo (Paolo Villaggio), San Giuseppe (Ugo Tognazzi) e con l'ultimo dei Mille (Carlo Verdone), in cui lancia le Gemelle Nete; e nel 1984 \"Cari amici vicini e lontani\", programma sulla storia della radio, nuovamente con le Gemelle Nete (che interpretano la sigla finale del programma, \"Un bacio a mezzanotte\").\nMa \u00e8 nel 1985 che giunge il grande successo con la trasmissione di Rai 2 \"Quelli della notte\", un appuntamento cult, con una serie di personaggi comici e intellettuali che si riunivano nella notte surreale e un po' cialtrona. La trasmissione, una chiara satira nei confronti dei dilaganti salotti televisivi, lancia sul firmamento nazionale il comico Nino Frassica nelle vesti di Frate Antonino da Scasazza che, con i suoi sproloqui, fece divertire mezza Italia. Molti altri furono comunque i nuovi volti lanciati dalla trasmissione, come Riccardo Pazzaglia il filosofo partenopeo, Massimo Catalano l'intellettuale viveur, Maurizio Ferrini rappresentante romagnolo di pedal\u00f2 affezionato al Partito Comunista, Simona Marchini romantica sognatrice, Marisa Laurito cugina in attesa perenne del fidanzato, e ancora Mario Marenco, Andy Luotto oltre che lo stesso Renzo Arbore, grande trascinatore. La trasmissione segn\u00f2 un'epoca e i tormentoni e le battute entrano nel gergo quotidiano. L'album prodotto con le musiche della trasmissione vendette quasi mezzo milione di copie.\nNel 1987-1988 la trasmissione \"Indietro tutta!\" replic\u00f2 l'enorme successo di \"Quelli della Notte\". Il programma stigmatizzava l'invadenza della televisione di tipo pi\u00f9 commerciale, ridicolizzandone usi e costumi; una parodia televisiva in cui Nino Frassica impersonava un improbabile quanto sgangherato \"Bravo presentatore\"; notevole il gruppo di ballerine brasiliane del Cacao Meravigliao che rappresentavano un surreale sponsor e le Ragazze Coccod\u00e8, un ridicolo corpo di ballo. Non mancavano inoltre personaggi come Mario Marenco che impersonava \"Riccardino\", un bambino parecchio dispettoso che con tanto di grembiule e cartella passava il tempo a rincorrere il cane Fiocco. Il maestro Gianni Mazza era a capo dell'orchestra \"Mamma li Turchi\", Francesco Paolantoni era Cupido, appeso all'altalena e intento a lanciare frecce che non andavano mai a segno. La scenografia rappresentava una nave e l'ammiraglio Arbore era attorniato da due belle ragazze che rappresentavano Miss Nord e Miss Sud; a guardia del sotterraneo erano le \"Guardiane\" (una delle due era una giovanissima e ancora sconosciuta Maria Grazia Cucinotta, l'altra Feliciana Iaccio).\nNel 1986 Arbore partecipa al Festival di Sanremo con la canzone ironica \"Il clarinetto\" e si piazza al secondo posto. Nell'esecuzione del brano sul palco sanremese \u00e8 accompagnato da quelli che egli stesso chiama i \"Tre amici e il cognato\" di cui fanno parte Geg\u00e8 Telesforo, Nando Murolo, Adriano Fabi e Piero Roberto. Seguono altri programmi televisivi come \"DOC\" e \"Marisa la nuit\". In quest'ultimo programma, condotto da Marisa Laurito, Arbore, che \u00e8 la voce fuori campo, anticipa quello che sar\u00e0 il modo di fare televisione della Gialappa's Band.\nNel 1990 conduce \"Il caso Sanremo\", dove in un processo simulato \u00e8 giudice su fatti e misfatti della storia canora sanremese attorniato da un'improbabile corte e da avvocati interpretati da Michele Mirabella e Lino Banfi. Nel 1992 in una trasmissione in 4 puntate, rende un sentito omaggio televisivo a Tot\u00f2 con \"Caro Tot\u00f2\u2026 ti voglio presentare\". Un programma per celebrare la grandezza artistica del pi\u00f9 grande in assoluto: il Principe della risata. Nel 1996 conduce senza sosta per 22 ore \"La Giostra\", in diretta via Satellite per Rai International di cui \u00e8 diventato intanto direttore artistico e testimonial.\nNel 2005 \u00e8 la volta di \"Speciale per me, ovvero meno siamo meglio stiamo\" (17 puntate dal 23 gennaio al 4 giugno) su Rai 1, definita dallo stesso Arbore una \"trasmissione amarcord\" con l'obiettivo di mostrare tutta la tv memorabile che la gente tende a dimenticare. Il senso della trasmissione \u00e8 una sorta di mercatino di modernariato televisivo; anche la musica proposta \u00e8 volutamente \"vintage\". La trasmissione riscuote un buon successo anche se va in onda in terza serata (proprio a questa collocazione notturna allude il sottotitolo \"meno siamo, meglio stiamo\"), con una media di quasi un milione e mezzo di telespettatori dopo mezzanotte, il 25 per cento di share. Nel giugno 2008 \u00e8 stato pubblicato il libro \"Renzo Arbore e la radio d'autore - Tra avanguardia e consumo\", un volume monografico scritto da Salvatore Coccoluto, dedicato alle storiche trasmissioni radiofoniche di Arbore. Ha realizzato il gioco in scatola \"Ma non i coperchi\", ideato con Giancarlo Magalli e pubblicato dalla International Team.\nIl 15 novembre 2010 Arbore torna in tv con la trasmissione \"...a lunga durata, Arbore e gli arborigeni\" su Rai International e in replica su Rai 5. Il 4 settembre 2011 la Rai ha dedicato ad Arbore una puntata monografica della trasmissione \"Speciale TG1\" documentari realizzata dal giornalista Vincenzo Mollica. \u00c8 del 2013 la sua biografia \"Renzo Arbore: vita, opere e (soprattutto) miracoli\" a cura del giornalista della Rai Gianni Garrucciu, contenente numerose testimonianze di tanti colleghi e amici di Arbore. Il 24 giugno 2015 si esibisce al Palazzo dei Congressi del Cremlino in Russia e, oltre a fare spettacolo in diretta tv nazionale, si presenta come ambasciatore Expo 2015.\nNel 2014 RENZO ARBORE CHANNEL LIVE SHOW, in onda in diretta sul canale 69 del Digitale Terrestre e 713 di SKY, Capital TV, sul sito di Repubblica e su renzoarborechannel.tv, un programma che dirige e che conduce assieme ai giornalisti Ernesto Assante e Gino Castaldo in collaborazione con WebNotte, con gli ospiti Geg\u00e8 Telesforo e Tosca, il programma \u00e8 curato da Ugo Porcelli, per la regia di Denis Gianniberti.\nNel giugno del 2020 torna nuovamente su Rai 2 con un nuovo format - Striminzitic - in onda da casa sua: \u00e8 un programma in cui Arbore trasmette contenuti tratti dai suoi archivi ma anche da quanto ritrovato da lui stesso durante le sue sessioni di navigazione web notturne.\nVita privata.\nScapolo convinto, dopo un legame negli anni 1960 con la cantante e presentatrice torinese Vanna Brosio (la canzone di Mogol e Lucio Battisti \"\" \u00e8 ispirata a un episodio della loro relazione), si \u00e8 accompagnato con la cantante romana Gabriella Ferri, ha poi avuto una lunga storia d'amore nel decennio successivo con Mariangela Melato; successivamente \u00e8 stato legato a Mara Venier fino al 1997. Nel 2007 si \u00e8 legato nuovamente alla Melato, ed \u00e8 stato con lei fino al giorno della sua morte, l'11 gennaio 2013.\nRenzo Arbore, da sempre vicino al Partito Radicale, nel 2013 ha sostenuto ed \u00e8 divenuto membro del comitato \"Bonino Presidente\", volto a sostenere la candidatura come Presidente della Repubblica Italiana della radicale Emma Bonino.\nOnorificenze.\nIl 30 luglio 2006, all'indomani del concerto inaugurale della tourn\u00e9e con L'Orchestra Italiana a Chieti, ove giovanissimo, in tempo di guerra, risiedette da \"sfollato\" e assist\u00e9 all'arrivo degli Alleati, Renzo Arbore ha ricevuto la cittadinanza onoraria della citt\u00e0.\nNel 2010 gli \u00e8 stato attribuito alla Camera dei Deputati il Premio America della Fondazione Italia USA.\nIl 6 luglio 2011 viene nominato cittadino onorario di Perugia - Atto C.C. n. 107 del 6.7.2011.\nIl 13 dicembre 2013 viene nominato cittadino onorario di Palermo per il documentario \"Da Palermo a New Orleans... E fu subito Jazz\" in cui vengono raccontate le vicende artistiche e umane della Original Dixieland Jass Band, capitanata da Nick La Rocca e composta da un gruppo di amici, quasi tutti di origine siciliana, che incisero a New York nel 1917 il primo disco al mondo di jazz.\nIl 9 agosto 2017 viene nominato cittadino onorario di Francavilla al Mare.\nIl 15 gennaio 2022 il Presidente della Repubblica Sergio Mattarella nomina Arbore Cavaliere di gran croce dell'Ordine al merito della Repubblica italiana."}
{"id": "1246256", "revid": "287204", "url": "https://it.wikipedia.org/wiki?curid=1246256", "title": "Bush", "text": ""}
{"id": "1246258", "revid": "182193", "url": "https://it.wikipedia.org/wiki?curid=1246258", "title": "Albano Canazza", "text": "Carriera.\nNato in Brasile, si trasfer\u00ec all'et\u00e0 di nove anni a Bolzano, dove cominci\u00f2 a giocare nella squadra del quartiere Don Bosco (Virtus Don Bosco). Adolescente pass\u00f2 prima allo Juventus Club Bolzano, poi alle giovanili dell'AC Bolzano. Esord\u00ec con i biancorossi in Serie C2, e vi rimase fino al 1980, quando fu acquistato dal . Rimase tre stagioni coi lariani, collezionando 5 presenze in Serie A.\nNella stagione 1984-1985 fu a Ospitaletto e con la locale squadra chiuse al 3\u00ba posto la stagione di Serie C2. Dal 1986 al 1988 torn\u00f2 al Bolzano, per poi militare in serie minori con l'Ulten (Ultimo). Nel 1993 si ritir\u00f2 dal calcio giocato e torn\u00f2 in Brasile.\n Nel 2000 muore causata dalla Sclerosi laterale amiotrofica di cui soffriva \nNel 2002 il comune di Bolzano ha dedicato a Canazza una delle tribune dello stadio Druso (l'altra \u00e8 dedicata ad un altro giocatore scomparso, Christian Zanvettor)."}
{"id": "1246265", "revid": "3115", "url": "https://it.wikipedia.org/wiki?curid=1246265", "title": "Eurobulker IV", "text": "La Eurobulker IV, ex Khudozhnik Gabashvili, era una nave portarinfuse (Bulk Carrier in inglese), di fabbricazione bulgara. Fu costruita a Varna, in Bulgaria, nel cantiere navale \"Georgi Dimitrov\" per conto dell'Unione Sovietica.\nLunga 185,2 metri e larga 22,9, con 16.000 tonnellate di stazza, fu varata il 23 settembre 1978.\nL'8 settembre 2000 la nave, che allora batteva bandiera delle isole Saint Vincent e Grenadine, si incagli\u00f2 nelle acque della Sardegna sud occidentale, al largo di Capo Altano (comune di Portoscuso), in una secca nota come \"Secca Grande\" e affond\u00f2 il 3 ottobre dello stesso anno.\nAl momento dell'incidente la nave era di propriet\u00e0 della societ\u00e0 armatrice greca \"Ilias Shipping Corporation\" e trasportava circa 17.000 tonnellate di carbone proveniente dalla Russia e destinate alla centrale elettrica Enel di Portovesme.\nI 17 membri dell'equipaggio furono tratti in salvo nel giro di poco tempo. Tra le cause dell'incidente fu appurato un difetto di disponibilit\u00e0 di carte nautiche inerenti alla zona di manovra da parte del comandante ucraino del mercantile, Kostyantin Dyadkov.\nAttualmente, lo scafo giace abbattuto sul fianco sinistro, a bassa profondit\u00e0. Gran parte del carico \u00e8 stato recuperato, ma il carburante uscito dai serbatoi dell\"'Eurobulker IV\" ha causato un pesante inquinamento ambientale che ha colpito le coste dell'Isola di San Pietro, Portoscuso e Calasetta.\nL'incidente.\nAll'alba dell'8 settembre 2000 la nave Eurobulker IV, partita da Panama e quasi giunta a destinazione, si trovava in navigazione a nord-est dell'Isola di San Pietro, nelle acque dell'omonimo canale, diretta verso il porto di Portovesme. Alle ore 6:45 la chiglia impatt\u00f2 il fondale roccioso della \"Secca Grande\", una secca situata a poco meno di un miglio a nord-est dell'Isola Piana. L'urto provoc\u00f2 uno squarcio di oltre 30 metri sul fondo della nave che permise all'acqua di affluire all'interno delle stive e raggiungere il carico. In pochi secondi lo scafo si inclin\u00f2 sul lato di dritta.\nDue membri dell'equipaggio, in preda alla paura, si tuffarono in acqua e vennero tratti in salvo dalle navi pilota del porto che in quel momento accompagnavano una petroliera al largo. Poco dopo anche il resto dell'equipaggio fu tratto in salvo. In pochi minuti sulla zona arrivarono anche le motovedette delle Capitaneria di porto di Portoscuso e Sant'Antioco che avevano raccolto l'SOS lanciato dal capitano.\nLa Guardia Costiera appur\u00f2 che un tentativo di disincagliare la nave avrebbe potuto causare la rottura dello scafo. Per questo, il 12 settembre si decise di procedere con un'operazione in tre fasi: dapprima si sarebbero dovute recuperare le 50 tonnellate di gasolio finite in mare e le altre 150 ancora presenti nei serbatoi della nave. In una seconda fase si sarebbero dovute recuperare le 17\u00a0000 tonnellate di carbone. Infine il mercantile avrebbe dovuto essere demolito sul posto.\nL'affondamento.\nLa notte del 3 ottobre 2000, dopo quasi un mese dall'incidente, la nave affond\u00f2.\nA causa del mare forza sette e del forte vento da maestrale, lo scafo si spezz\u00f2 in due tronconi. Una parte della poppa rimase quasi in superficie, adagiata sugli scogli della secca. Il pezzo pi\u00f9 grande facente parte della prua e contenente gran parte del carico ancora non recuperato si adagi\u00f2 sul fondale profondo venti metri.\nIl 18 novembre 2000 affond\u00f2 anche l'ultima parte della poppa rimasta quasi in superficie.\nLe cause, l'inchiesta e il processo.\nIl comandante Kostyantin Dyadkov venne giudicato unico responsabile dell'incidente poich\u00e9, senza aspettare il pilota del porto ma basandosi su comunicazioni radio, entr\u00f2 in rada nel Canale di San Pietro nonostante la mancanza di carte nautiche a bordo e la sua non conoscenza del luogo.\nArrestato all'indomani dell'incidente con l'accusa di naufragio colposo, dichiar\u00f2 che l'armatore non gli forn\u00ec i soldi per l'acquisto di carte nautiche. Dalle prime indagini si venne a conoscenza anche del fatto che alcuni membri dell'equipaggio non venivano pagati da svariati mesi.\nRilasciato l'11 settembre, il 5 gennaio 2003 patteggi\u00f2 una condanna a 1 anno, 6 mesi e 20 giorni di reclusione con la condizionale per il naufragio e pag\u00f2 una sanzione per il deturpamento di bellezze naturali.\nIl recupero parziale.\nInizialmente si parl\u00f2 di un recupero integrale delle 20\u00a0000 tonnellate di lamiere costituenti l'Eurobulker IV, con un'operazione del costo di circa 7 miliardi di lire.\nLe operazioni iniziarono a fine gennaio 2001, a febbraio si recuperarano alcuni pezzi dello scafo, a marzo la prua ed infine ad aprile il motore. Le lamiere, inizialmente adagiate sulla banchina del porto di Portovesme, vennero poi portate a Monfalcone per essere fuse e riutilizzate.\nLe operazioni di recupero e bonifica non vennero completate e gran parte del relitto venne lasciato sul fondo del mare.\nI danni all'ambiente.\nL'incidente e l'affondamento dell\"'Eurobulker IV\" ebbero pesanti conseguenze sull'ambiente.\nAl momento dell'incidente infatti le stive della nave contenevano oltre 17\u00a0000 tonnellate di carbone. Inoltre dallo squarcio causato dall'impatto fuoriuscirono circa 50 tonnellate di gasolio.\nLe operazioni di recupero e circoscrizione del gasolio, scattate poco dopo l'incidente, furono spesso interrotte per via delle pessime condizioni meteorologiche. Sulle spiagge della zona si rivers\u00f2 una modesta quantit\u00e0 di \"catrame\" e di detriti provenienti dalla nave e per alcune settimane fu praticamente impossibile praticare pesca sportiva e professionale in tutta la zona.\nPer quanto riguarda il carbone il recupero inizi\u00f2 circa due settimane dopo l'incidente. Fino alla fine di settembre vennero recuperate circa 3\u00a0000 tonnellate di carbone.\nLa sera del 2 ottobre 2000 le operazioni vennero nuovamente sospese a causa del cattivo tempo. La notte del 3 ottobre 2000 la nave affond\u00f2 trascinando sul fondo del mare circa 14\u00a0000 tonnellate di carbone ancora non recuperate.\nI lavori di recupero del carbone dal fondale marino terminarono quasi due anni dopo l'incidente, nell'agosto 2002. Vennero recuperati oltre 1\u00a0500 tonnellate di materiale per un costo complessivo di un milione di euro.\nNell'ottobre 2006 e novembre 2007, la spiaggia di \"Portopaglietto\", nel comune di Portoscuso, fu interessata da un fenomeno di marea nera provocato dalle polveri di carbone ancora presenti nel fondale non bonificato e trasportate in riva dalle forti mareggiate.\nA dicembre 2008, dopo oltre otto anni dall'incidente, il mare restitu\u00ec ancora detriti dell\"'Eurobulker\": una scialuppa di salvataggio venne trovata a riva in localit\u00e0 Punt'e Trettu.\nIl relitto.\nIl relitto dell\"'Eurobulker IV\" si trova tuttora adagiato nella \"Secca Grande\", in un fondale relativamente basso compreso tra gli 8 e i 20 metri circa. \u00c8 frequentato per attivit\u00e0 di pesca sportiva e, per via della facilit\u00e0 di immersione anche da chi pratica pesca subacquea e immersioni subacquee."}
{"id": "1246271", "revid": "767487", "url": "https://it.wikipedia.org/wiki?curid=1246271", "title": "Marino de Rosas", "text": "Biografia e carriera.\nDa solista.\nGli arpeggi ed i virtuosismi delle sue canzoni lasciano il segno."}
{"id": "1246277", "revid": "6923", "url": "https://it.wikipedia.org/wiki?curid=1246277", "title": "VVT-i", "text": "Il VVT-i (sigla di \"Variable Valve Timing intelligent\") consiste in un sistema di distribuzione a variazione continua delle valvole d'aspirazione sviluppato dalla Toyota.\nDescrizione.\nIl sistema VVT-i \u00e8 costituito da un variatore che agisce idraulicamente sull'albero a camme che aziona le valvole d'aspirazione, modificando l'inclinazione dello stesso (fino a un massimo di 60\u00b0) rispetto all'albero motore.\nQuest'azione di fasatura viene comandata da una centralina ECU, che tiene conto del carico e delle condizioni di funzionamento, facendo variare la pressione dell'olio nell'unit\u00e0 di comando VVT-i posta all'estremo dell'albero a camme; questa pressione agisce su un'elica che modifica l'inclinazione dell'albero rispetto alla catena della distribuzione e quindi cambiando la sua fasatura.\nEffetti.\nQuesto sistema varia la fasatura delle valvole e del loro incrocio con le valvole di scarico, in funzione delle condizioni di funzionamento adattandosi alle esigenze del motore in modo da migliorare il suo funzionamento e garantire una combustione sempre ottimale, assicurando cos\u00ec un aumento della coppia nonch\u00e9 migliori valori di consumo e d'emissione, portando ad avere una combustione ottimale con temperature elevate dei gas, per ridurre la quantit\u00e0 di ossidi di azoto nei gas di scarico."}
{"id": "1246278", "revid": "419471", "url": "https://it.wikipedia.org/wiki?curid=1246278", "title": "Conad Rimini", "text": ""}
{"id": "1246291", "revid": "124944348", "url": "https://it.wikipedia.org/wiki?curid=1246291", "title": "Savannah (Georgia)", "text": "Savannah () \u00e8 un comune (\"city\") degli Stati Uniti d'America e capoluogo della contea di Chatham nello Stato della Georgia. La popolazione era di abitanti al censimento del 2010, il che la rende la quinta citt\u00e0 pi\u00f9 popolosa dello stato. Fondata nel 1733 sul fiume omonimo, la citt\u00e0 di Savannah divenne la capitale della provincia della Georgia della colonia britannica e pi\u00f9 tardi fu la prima capitale statale della Georgia. Strategica citt\u00e0 portuale nella rivoluzione americana e durante la guerra civile americana, Savannah \u00e8 oggi un centro industriale e importante porto dell'Atlantico.\nOgni anno Savannah attrae milioni di visitatori nelle sue strade, parchi e notevoli edifici storici: il luogo di nascita di Juliette Gordon Low (fondatrice delle Girl Scouts of the USA), la Georgia Historical Society (la pi\u00f9 antica societ\u00e0 storica operante nel Sud), la Telfair Academy of Arts and Sciences (uno dei primi musei pubblici del Sud), la First African Baptist Church (una delle pi\u00f9 antiche congregazioni battiste afroamericane negli Stati Uniti), la Temple Mickve Israel (la terza sinagoga pi\u00f9 antica in America), e il complesso della piattaforma girevole della \"Central of Georgia Railway\" (la pi\u00f9 antica struttura ferroviaria dal dopoguerra in America).\nL'area del centro di Savannah, che include il Savannah Historic District, il Savannah Victorian Historic District, e 22 piazze con giardino pubblico, \u00e8 uno dei pi\u00f9 grandi nel National Historic Landmark degli Stati Uniti (designato dal governo degli Stati Uniti nel 1966). Il centro di Savannah mantiene in gran parte il piano urbano originale prescritto dal fondatore James Oglethorpe (un progetto oggi noto come Oglethorpe Plan). Savannah \u00e8 stata la citt\u00e0 ospitante per le competizioni a vela durante i Giochi della XXVI Olimpiade tenutasi ad Atlanta.\nGeografia fisica.\nSorge sulla riva sinistra dell'omonimo fiume e dista dalla costa atlantica. Secondo lo United States Census Bureau (2011), ha un'area totale di , di cui di terra e di acqua. \n\u00c8 il porto pi\u00f9 importante e grande della Georgia. Nelle sue vicinanze scorre pure il fiume Ogeechee che funge da confine meridionale della citt\u00e0. Si trova al confine con la Carolina del Sud. Savannah \u00e8 ad alto rischio di alluvioni sia per i frequenti temporali che per una scarsa elevazione sopra il livello del mare, rischio che aumenta durante gli uragani, e per ovviare ai danni procurati dalle alluvioni improvvise sono state costruite molte stazioni di pompaggio. La citt\u00e0 ha 5 canali.\nClima.\nSavannah ha un clima subtropicale secondo la (scala di K\u00f6ppen), caratterizzata da estati lunghe e semi-tropicali e inverni brevi e miti, la citt\u00e0 registra ogni anno pochi giorni di freddo intenso e rare nevicate, dovuta alla sua vicinanza alla costa atlantica raramente Savannah ha avuto temperature estreme come nell'entroterra. La temperatura pi\u00f9 bassa \u00e8 stata registrata nel Gennaio del 1985 ed era di mentre la temperatura pi\u00f9 alta \u00e8 stata registrata nel Luglio del 1986 ed era di . Savannah tende ad avere calde ed umide estati con frequenti ma brevi temporali che sviluppano delle masse d'aria che hanno da Giugno a Settembre. Gli inverni sono soleggiati e miti con una media di .\nStoria.\nPrecedente villaggio nativo.\nPrima dell'arrivo degli inglesi sul sito dell'attuale citt\u00e0 sorgeva un villaggio dalla recente trib\u00f9 nativa americana degli Yamacraw creata e governata dal capotrib\u00f9 Tomochichi. \nNascita.\nIl 12 febbraio 1733 il generale James Edward Oglethorpe e vari coloni sbarcarono a Yamacraw Bluffs inviati dal re con lo scopo di creare un avamposto per difendere le due province della Carolina dalla Florida spagnola e dalla Louisiana francese.\nEssi furono accolti dai nativi Yamacraws, dal loro capo Tomochichi e dai 2 commercianti anglo-nativi John e Mary Musgrove, che fecero da interpreti per le due popolazioni: quello stesso giorno nacque Savannah, nel terreno di una precedente citt\u00e0 yamacraw, e di conseguenza venne creata la Provincia della Georgia.\nNel 1751 la Georgia divenne colonia reale e Savannah ne divenne la capitale.\nLa rivoluzione Americana.\nDopo lo scoppio della Rivoluzione americana Savannah divenne il porto commerciale pi\u00f9 a sud delle Tredici Colonie. Nel 1778 le truppe britanniche occuparono la citt\u00e0 e l'anno seguente le truppe franco-statunitensi tentarono di riconquistare la citt\u00e0 fallendo per\u00f2 nell'intento, gli inglesi abbandonarono la citt\u00e0 nel 1782 quasi al termine della rivoluzione che vide la sconfitta inglese. \nXIX secolo e Guerra Civile.\nNel 1804 Savannah pass\u00f2 il ruolo di capitale dell'ormai stato della Georgia a Milledgeville. Durante tutto il secolo fu un porto prospero tanto da diventare la sesta citt\u00e0 pi\u00f9 popolosa della confederazione. Il generale William T. Sherman punt\u00f2 sulla Georgia e arrivato a Savannah, per non far devastare la citt\u00e0, le autorit\u00e0 locali negoziarono la pace e le truppe unioniste occuparono la citt\u00e0 senza fare danni.\nSociet\u00e0.\nEvoluzione demografica.\nSecondo il censimento del 2010, la popolazione era di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 38,3% di bianchi, il 55,4% di afroamericani, lo 0,3% di nativi americani, il 2,0% di asiatici, lo 0,1% di oceaniani, l'1,8% di altre razze, e il 2,1% di due o pi\u00f9 etnie. Ispanici o latinos di qualunque razza erano il 4,7% della popolazione.\nInfrastrutture e trasporti.\nLa citt\u00e0 \u00e8 servita da una tranvia esercitata con vetture storiche."}
{"id": "1246295", "revid": "481349", "url": "https://it.wikipedia.org/wiki?curid=1246295", "title": "Marcatezza", "text": "La marcatezza \u00e8 un concetto linguistico basato sul confronto tra due o pi\u00f9 forme linguistiche: una forma marcata \u00e8 una forma non basilare o meno naturale; essa si contrappone alla forma non marcata, che \u00e8 la forma basilare o neutrale.\nIn fonologia.\nIl concetto di marcatezza fu originariamente sviluppato dal Circolo di Praga, segnatamente dai \"Fondamenti di fonologia\" (1939) di Trubeckoj, in relazione agli studi sui tratti distintivi e le opposizioni fonologiche: ad esempio, l'opposizione tra e si fonda sul fatto che il primo suono \u00e8 prodotto senza vibrazione delle corde vocali (\u00e8 cio\u00e8 [-sonoro]), mentre il secondo \u00e8 [+sonoro]. La presenza o l'assenza di un tratto indica rispettivamente che quella forma \u00e8 marcata o non marcata. Detto altrimenti, per descrivere un elemento marcato \u00e8 necessario un tratto in pi\u00f9, mentre l'elemento non marcato \u00e8 \"quello di cui \u00e8 necessario dire il meno possibile\".\nIn fonologia, il concetto di marcatezza non viene applicato solo ai tratti, ma anche ai segmenti. Per un segmento, essere o meno marcato comporta delle conseguenze concrete. Ad esempio, nell'ambito dei processi di neutralizzazione, sono in genere i segmenti non marcati a sopravvivere.\nLa marcatezza \u00e8 un concetto molto elastico e generale: ci sono infatti pochi criteri base per determinare quale forma \u00e8 considerata marcata e quale no. In particolare, nella teoria generativa del linguaggio, la marcatezza (tanto dei valori di un tratto quanto dei segmenti) \u00e8 fissata universalmente in base alla frequenza di distribuzione, alla presenza in diversi sistemi fonologici, al carattere dell'evoluzione fonologica, al processo di acquisizione linguistica. In concreto, i suoni non marcati (rispetto a quelli marcati):\nConsiderazione centrale della teoria della marcatezza \u00e8, inoltre, che, se esiste un segmento marcato in un dato sistema fonologico, \u00e8 estremamente probabile che esista il corrispettivo non marcato, mentre non \u00e8 vero il contrario. Per esempio, se in una data lingua esistono vocali nasali (ossia con il tratto [+nasale]), molto probabilmente la stessa lingua avr\u00e0 anche vocali con il tratto [-nasale] (analogo discorso per consonanti occlusive con il tratto [+sonoro]). Detto altrimenti, \u00e8 altamente improbabile l'esistenza di una lingua in cui tutte le vocali siano nasali (o tutte le occlusive siano sonore), mentre non \u00e8 raro il caso di lingue prive di vocali nasali.\nEstensione del significato.\nL'originario concetto legato alle opposizioni fonologiche si \u00e8 poi ampliato, fino a coinvolgere altre discipline della linguistica, come la sintassi, la semantica e la morfologia.\nEcco alcuni esempi:\nData la tipologia sintattica di una data lingua (ad esempio, SVO), ogni costruzione con un differente ordine sintattico \u00e8 marcata e rinvia ad operazioni di tematizzazione e focalizzazione. Una frase pu\u00f2 poi essere marcata con riguardo all'intonazione, o alla dimensione testuale o pragmatica degli enunciati.\nIn tal senso, una frase disposta secondo un ordine normale pu\u00f2 essere articolata con un picco intonativo, di modo che essa finisce per essere adeguata ad un novero pi\u00f9 limitato di contesti. Ad esempio, la frase \"Il fratello di Maria mi ha derubato\", con intonazione non marcata, risponde alle domande \"Che ha fatto il fratello di Maria?\", \"Che \u00e8 successo?\", \"Chi ti ha derubato?\" ecc., mentre un picco intonativo sulla \"i\" di \"Maria\" renderebbe l'enunciato adeguato a rispondere alla sola domanda \"Chi ti ha derubato?\".\nLa forma di una parola che \u00e8 convenzionalmente scelta come lemma, cio\u00e8 come forma di citazione in un dizionario, \u00e8 in genere la forma con meno (o senza) marche. Il plurale viene spesso considerato come marcato rispetto al singolare (in inglese, avremo \"the girl\" e \"the girls\").\nCome mostrano questi esempi, molto spesso la parola marcata tra i due membri di un'opposizione viene evidenziata morfologicamente, anche se non mancano gli esempi contrari."}
{"id": "1246297", "revid": "1543377", "url": "https://it.wikipedia.org/wiki?curid=1246297", "title": "OM 665 &quot;Superba&quot;", "text": "La OM 665 \"Superba\" \u00e8 una autovettura prodotta dalle Officine Meccaniche tra il 1923 e il 1934 nota per i suoi meriti sportivi e la sua affidabilit\u00e0. Nella sigla \u201c665\u201d sono indicati con la prima cifra il numero dei cilindri del motore (6) e con le altre due la misura dell\u2019alesaggio (65 mm).\nStoria del modello.\nLa nuova vettura con motore 6 cilindri in linea venne presentata al Salone dell'Automobile di Milano 1923, un anno dopo la 469, e divenne il vertice della gamma della casa bresciana venendo battezzata \"Superba\"; grazie anche al successo riscontrato tra pubblico e addetti ai lavori.\nIl telaio, basato su quello della pi\u00f9 piccola 469, sfruttava uno schema a longheroni e traverse in acciaio stampato a \"C\" relativamente leggero e piuttosto avanzato per l'epoca. Su di esso vennero montate sospensioni ad assale rigido con molle a balestra semiellittica e ammortizzatori a frizione sia all'avantreno che al retrotreno. Lo sterzo era a vite senza fine e come comune all'epoca i freni erano a tamburo sulle quattro ruote con sistema brevettato Perrot. Vennero sviluppati due telai di lunghezze diverse: la versione S a passo corto (2800 mm), pi\u00f9 adatto a carrozzerie sportive pensate per le competizioni, e la versione N a passo lungo (3100 mm), pi\u00f9 utilizzata per berline chiuse, anche con carrozzeria Weymann, e torpedo fino a 6 posti. \nAnche il motore derivava dalla 469. Il 6 cilindri progettato da Ottavio Fuscaldo venne ricavato sostanzialmente aggiungendo due cilindri ai quattro del monoblocco 1500 cm\u00b3 portando la cilindrata a 1991\u00a0cm\u00b3 (alesaggio x corsa\u02d0 65 x 100 mm). Rispetto al 4 cilindri rimaneva invariato lo schema a valvole laterali comandate da un albero a camme nel basamento ma vennero progettati \"ex-novo\" monoblocco e albero motore a quattro supporti di banco per garantire la stessa affidabilit\u00e0 per cui era gi\u00e0 nota la casa bresciana. La versione N era alimentata da un solo carburatore Zenith da 36 mm mentre la S da una coppia di carburtori Zenith da 30 mm ma entrambe sviluppavano 40 CV a 3000 giri/min. Con i successivi potenziamenti il motore raggiunse i 4500 giri/min, un valore notevole per un motore a valvole laterali.\nPer contenere il peso la coppa dell'olio e la campana della frizione vennero realizzate in lega di alluminio, cos\u00ec come il parafiamma, e tutto l'autotelaio venne costruito ponendo molta attenzione nell'assemblaggio e nella qualit\u00e0 costruttiva delle componenti. Queste caratteristiche le consentivano di avere prestazioni paragonabili alla concorrenza, la N e la S raggiungevano rispettivamente i 100 e i 120 km/h di velocit\u00e0 massima con carrozzerie torpedo, anche se si trattava sempre di un'auto con motore a valvole laterali, meno potente e meno avanzato rispetto ai motori con le valvole in testa. L'auto divenne famosa per la sua affidabilit\u00e0, per la sua agilit\u00e0 e per l'accelerazione vivace dovuta alla leggerezza.\nLa carrozzeria offerta dalla casa era una classica torpedo a 4 porte con due file di sedili rivestiti in pelle, come tipico dell'epoca il volante era a destra e sul cruscotto erano presenti i principali strumenti analogici a fondo bianco.Nel 1925 la Superba venne aggiornata facendo nascere le versioni N2 ed S2 caratterizzate dall'accensione a spinterogeno anzich\u00e9 a magnete, circuito di raffreddamento con pompa dell'acqua (solo sulla S), ammortizzatori a frizione Hartford (e poi Houdaille) e carreggiata posteriore allargata a 1430 mm. \nNel 1927 le versioni N2 e S2 vennero rimpiazzate dalle versioni N3/4 ed S3/4 dotate di pneumatici maggiorati (810 x 145) e carreggiate allargate ancora davanti e dietro; sulla N3/4 a 1420 mm e 1410 mm mentre sulla S3/4 a 1320 mm e a 1340 mm.\nL'ultimo aggiornamento della 665 arriv\u00f2 nel 1929 con le versioni N5 2.0 ed S5 2.2; la N5 ottenne piccole migliorie tra cui il cambio con ingranaggi conici anzich\u00e9 a denti dritti mentre la S5 venne potenziata fino a 55 CV aumentando la cilindrata a 2221 cm3 (alesaggio x corsa\u02d0 67 x 105 mm), montando carburatore Memini da 35 mm e pompa dell'acqua e accorciando ulteriormente il passo a 2790 mm.\nAnche se non sono noti con precisione n\u00e9 il numero di esemplari esatti, n\u00e9 la data in cui l\u2019ultima Superba venne prodotta nello stabilimento di Brescia \u00e8 certo che la produzione di tutte le vetture OM cess\u00f2 a causa dell'assorbimento della OM da parte della Fiat. Verosimilmente furono prodotti circa 3150 esemplari di OM 665 di tutte le versioni fino al 1932 anche se si hanno notizie di consegne effettuate, probabilmente con giacenze residue, fino all\u2019inizio del 1934.\nLe OM in Inghilterra.\nNel 1926 le OM godevano di successi sia nelle vendite che nelle competizioni in Italia e la fama si spinse anche oltre la Manica. L'importatore e concessionario OM inglese L. C. Rawlence &amp; Company Ltd. si affid\u00f2 al pilota e tecnico Richard F. Oats, gi\u00e0 famoso per alcune vittorie di rilievo ottenute sul circuito di Brooklands, per migliorare le prestazioni delle Superba e consentirgli di primeggiare anche sulle piste inglesi. Venne costruito uno speciale monoblocco in ghisa con due candele per cilindro e una nuova testata alettata con valvole in testa a cui venne abbinato un compressore Roots che al massimo del suo sviluppo tocc\u00f2 i 95 CV. Anche lo chassis venne rivisto adottando telai accorciati e ribassati con ammortizzatori posteriori esterni, un radiatore inclinato e rapporti al ponte specifici ed erano disponibili, anche se meno diffusi, un cambio semiautomatico con preselettore e il servofreno a depressione Dewandre.\nTutto ci\u00f2 rese le 665 inglesi radicalmente diverse da come uscivano dalla fabbrica a Brescia ma questi esemplari erano cos\u00ec validi che nel 1929 la casa madre applic\u00f2 direttamente le modifiche inglesi alle vetture della squadra corse ufficiale e spinse la Rawlence ad aggiornare il proprio catalogo con potenziamenti ancora maggiori, raggiungendo i 95 CV. I successi in pista in Inghilterra per\u00f2 non arrivarono, con Oats relegato nelle parti basse delle classifiche. Alla fine del mandato ufficiale L.C. Rawlence &amp; Co. Ltd. aveva importato circa 350 telai OM di tutti i tipi e talmente tante parti di ricambio da costruire alcune auto anche dopo il termine della produzione automobilistica nella fabbrica bresciana.\nLe OM 665 SMM e SSMM\u02d0 le \"Superba\" sportive.\nNel 1927 tre OM 665 S con carrozzeria torpedo ufficiali della casa ottennero una tripletta alla prima Mille Miglia. Per celebrare quella vittoria l'anno successivo venne presentato al Salone dell\u2019Automobile di Milano un nuovo modello sportivo battezzato SMM, \"S Mille Miglia\", con motore elaborato dotato di due carburatori Zenith da 36 mm con 55 CV di potenza a 3800 giri/minuto e una carrozzeria sportiva spider due posti montata su un telaio a passo accorciato fino a 2790\u00a0mm.\nNel 1929 la SMM venne ulteriormente migliorata con modifiche pi\u00f9 profonde al motore e al telaio. Il motore venne potenziato aumentando la cilindrata fino a 2221 cm3 (alesaggio x corsa\u02d0 67 x 105 mm) come sul modello S5 ma i due carburatori Memini Super da 36 mm e la testata alettata con valvole in testa (derivata da quella inglese di Rawlence) le consentivano di elevare la potenza fino a 65 CV a 4000 giri/minuto. Il telaio venne ribassato spostando le balestre delle sospensioni sotto il ponte posteriore e vennero montati pneumatici 28x550 pi\u00f9 larghi per migliorare le qualit\u00e0 stradali. Cos\u00ec allestite le versioni SMM 2.2 con carrozzerie pi\u00f9 sportive potevano superare i 120\u00a0km/h.\nDopo un secondo posto alla Mille Miglia 1928 dietro l'Alfa Romeo 6C 1500 SS con compressore la OM decise di rendere disponibile questo accessorio anche sulle sue Superba, sulla scia di quanto gi\u00e0 fatto da Rawlence in Inghilterra. Venne lanciato quindi il nuovo modello SSMM 2.2 che a tutte le caratteristiche tecniche della SMM 2.2 aspirata aggiunse un compressore Roots, un monoblocco speciale in ghisa con doppia accensione (12 candele e doppio magnete per l'accensione nelle versioni da gara), una testata alettata con valvole in testa e pistoni bombati per raggiungere gli 80 CV a 4200 giri/min e toccare i 150\u00a0km/h di velocit\u00e0 massima.\nLe Superba SMM e SSMM con carrozzerie sportive ottennero un buon successo commerciale tra i piloti e vennero impiegate nelle Mille Miglia a partire dall'edizione 1930, alla cui partenza si presentarono ben 25 modelli OM 665 SMM e SSMM 2.0 e 2.2 litri.\nNel 1931 il sistema di alimentazione a vuoto Autovac venne sostituito da una pompa per la benzina elettrica Autopulse.\nLa massima evoluzione delle Superba sportive arriv\u00f2 nel 1930 quando la cilindrata del motore della 665 SSMM con compressore venne aumentata fino a 2.350 cm3 (alesaggio x corsa\u02d0 67 x 110 mm), si montarono anche un nuovo albero motore e nuove bielle e pistoni per raggiungere i 95 CV.\nLe competizioni.\nLa OM decise di gareggiare a scopo pubblicitario e per testare la qualit\u00e0 delle proprie vetture e, visti i buoni risultati ottenuti dalla 469, anche per la 665 Superba fu pensata una versione pi\u00f9 sportiva, la S, seguita poi dalle SMM e SSMM, progettate espressamente per le competizioni.\nTra il 1924 e il 1927 la 665 S guidata da Renato Balestrero ottenne diversi piazzamenti a podio nei Gran Premi italiani, tra cui la vittoria alla Coppa Montenero e al Gran Premio di Tripoli; ottenne una vittoria di classe alla 12 ore di San Sebastian e un quinto posto assoluto alla Targa Florio 1925, dietro a quattro Bugatti.\nL'evento principale del 1925, la 24 ore di Le Mans, vide tre OM 665 Superba schierate al via della classe sotto i 2 litri, pur avendo una cilindrata di 2005\u00a0cm\u00b3, anomalia mai spiegata ufficialmente, che si concluse con il quarto posto assoluto di Tino e Mario Danieli, seguiti dall'altra Superba di Giulio Foresti e Aim\u00e9 Vassiaux. La terza vettura, guidata da Ferdinando Minoia e Vincenzo Coffani, si ferm\u00f2 per un problema all'81 giro, terminando in 25\u00aa posizione.\nNel 1926 la squadra ci riprov\u00f2 alla 24 ore di Le Mans, ottenendo la vittoria di classe nei 2 litri con Minoia e Foresti, quinti assoluti, seguiti dai fratelli Danieli. Ventunesimo il team di Balestrero e Fr\u00e9d\u00e9ric Thelluson, che non completarono la gara per squalifica. In questa occasione venne consegnato alla scuderia il trofeo Rudge-Whitworth, premio biennale per l' \"Index of Performance\".\nL'anno d'oro della 665 S Superba \u00e8 il 1927, in cui l'intero podio della prima edizione della Mille Miglia venne conquistato dalla squadra ufficiale della casa bresciana, con l'equipaggio formato da Ferdinando Minoia e Giuseppe Morandi, seguiti da Tino Danieli e Renato Balestrero, e infine Mario Danieli e Archimede Rosa, confermando la validit\u00e0 del progetto e l'estrema affidabilit\u00e0. La gara fu completata in 21h 04' 48\" 1/5 alla velocit\u00e0 media di 77,238\u00a0km/h. Nello stesso anno Archimede Rosa e Guido d'Ippolito firmano una doppietta alla Coppa della Sila.\nL'anno successivo la vittoria sfugg\u00ec alla vettura bresciana di Archimede Rosa e Franco Mazzotti per soli 8 minuti in favore dell'Alfa Romeo 6C 1500 SS Spider Zagato di Giuseppe Campari, per\u00f2 ben 8 vetture (alcune nel frattempo evolute nella versione 665 SMM) si piazzarono ai primi 8 posti della classe 2 litri.\nNel 1929 Morandi e Rosa confermarono il secondo posto assoluto alla Mille Miglia, ma ormai lo strapotere delle Alfa Romeo della Scuderia Ferrari non consentiva a una piccola casa come la OM di competere ad armi pari per la vittoria assoluta, per giunta con un modello con parecchi anni sulle spalle e un motore ormai inadeguato. L'ultima apparizione a podio della Superba nella \"corsa pi\u00f9 bella del mondo\" \u00e8 del 1931, con la versione SSMM 2.2 guidata sempre da Morandi e Rosa, piazzatisi terzi.\nNel 1930 la squadra ufficiale OM schier\u00f2 tre 665 Superba SSMM 2.35 ufficiali per Gran Premio d'Irlanda di luglio e il Tourist Trophy di agosto disputatesi entrambi al Phoenix Park di Dublino ma entrambe le gare si conclusero male a causa di un impianto frenante di nuovo tipo rivelatosi pessimo. "}
{"id": "1246301", "revid": "112315756", "url": "https://it.wikipedia.org/wiki?curid=1246301", "title": "Spitzkoppe", "text": "Lo Spitzkoppe (chiamato anche Spitzkop, Groot Spitzkop o \"Matterhorn of Namibia\", \"il Cervino della Namibia\") \u00e8 una formazione montuosa costituita da diversi picchi granitici che si trova fra Usakos e Swakopmund, nel deserto del Namib, in Namibia. La roccia, completamente spoglia di vegetazione, ha pi\u00f9 di 700 milioni di anni; la vetta pi\u00f9 alta tocca i 1784\u00a0m s.l.m., e si staglia quasi a picco per 700\u00a0m dall'altopiano circostante. Vicino allo Spitzkoppe si trova un'altra vetta meno elevata, detta Piccolo Spitzjoppe (1584\u00a0m), e una catena montuosa che prende il nome di Monti Monti Pontok.\nAscesa allo Spitzkoppe.\nLa scalata dello Spitzkoppe \u00e8 alla portata delle tecniche moderne di alpinismo, ma in tempi passati questa vetta rappresentava un obiettivo relativamente ambizioso, soprattutto a causa della sua posizione isolata, del difficile clima del deserto, e della totale mancanza di acqua. Secondo una leggenda probabilmente infondata, un soldato tedesco sarebbe giunto in cima allo Spitzkoppe nel 1904 (quando la Namibia era ancora l'Africa Tedesca del Sud-Ovest) e avrebbe acceso un fuoco sulla vetta; il soldato non torn\u00f2 mai indietro e il suo corpo non fu mai ritrovato.\nLa prima scalata documentata fu portata a termine nel 1946 da una squadra di Citt\u00e0 del Capo guidata da S. Le Roux. Una seconda spedizione - O'Neil, Shipley e Schaff - trov\u00f2 un nuovo percorso d'accesso che passava dagli estremi settentrionali del picco; non riuscirono per\u00f2 ad arrivare alla cima. Una parete di granito di 3\u00a0m particolarmente liscia porta ancora i segni di un'antica scalata, gradini di metallo piantati nella roccia.\nHans, Else Wong e Jannie de Villiers Graaf giunsero in vetta ancora nel 1946. Per oltre un ventennio, lo Spitzkoppe fu descritto come una vetta che richiedeva due o tre giorni di faticosa scalata. Questa reputazione fu demolita nel 1971 da un gruppo guidato da J. W. Marchant, del club alpinistico e sciistico dell'Universit\u00e0 di Citt\u00e0 del Capo, che giunse in vetta in quattro ore senza far uso di funi e senza far ricorso ai gradini metallici."}
{"id": "1246302", "revid": "1521874", "url": "https://it.wikipedia.org/wiki?curid=1246302", "title": "Harry Potter e la camera dei segreti (colonna sonora)", "text": "Harry Potter e la camera dei segreti (\"Harry Potter and the Chamber of Secrets: Original Motion Picture Soundtrack\") \u00e8 la colonna sonora dell'omonimo film diretto da Chris Columbus, uscito nelle sale nel 2002.\nAnche per il secondo capitolo \u00e8 stato confermato John Williams; per quest'album per\u00f2 la direzione della London Symphony Orchestra \u00e8 stata affidata non al compositore americano, ma a William Ross, anch'egli compositore ed arrangiatore.\nSeguendo l'evoluzione dal primo episodio, la musica si presenta meno \"infantile\" ma pi\u00f9 cupa, senza tuttavia abbandonare lo stile adottato nel primo film.\nL'album \u00e8 stato nominato ai Grammy Awards come migliore colonna sonora e ha vinto il premio come album strumentale dell'anno ai Japan Gold Disc Award."}
{"id": "1246311", "revid": "125214177", "url": "https://it.wikipedia.org/wiki?curid=1246311", "title": "Savannah", "text": ""}
{"id": "1246313", "revid": "10016986", "url": "https://it.wikipedia.org/wiki?curid=1246313", "title": "Swarm - Lo sciame che uccide", "text": ""}
{"id": "1246314", "revid": "103093630", "url": "https://it.wikipedia.org/wiki?curid=1246314", "title": "Guetta Blaster", "text": "Guetta Blaster \u00e8 il secondo album in studio per il dj francese David Guetta, che si consacra come uno dei migliori dj internazionali, dopo il grande successo dell'album precedente \"Just a Little More Love\".\nIl primo singolo estratto \u00e8 \"Money\", quindi \u00e8 la volta di \"Stay\", ma la traccia di maggior successo \u00e8 \"The World Is Mine\" che lo consacra come uno dei dj pi\u00f9 richiesti al mondo; l'ultimo singolo estratto \u00e8 \"Time\"."}
{"id": "1246327", "revid": "287204", "url": "https://it.wikipedia.org/wiki?curid=1246327", "title": "Pol Espargaro", "text": ""}
{"id": "1246328", "revid": "687616", "url": "https://it.wikipedia.org/wiki?curid=1246328", "title": "Party at the Palace", "text": "Il Party at the Palace \u00e8 un concerto che si \u00e8 svolto nel giardino di Buckingham Palace il 3 giugno 2002 per celebrare il 50\u00ba anniversario dell'incoronazione della regina Elisabetta II.\nVi hanno preso parte numerosi artisti britannici, tra i quali Eric Clapton, Cliff Richard, Joe Cocker, Phil Collins (che suon\u00f2 soprattutto la batteria), Elton John, Annie Lennox, Paul Mc Cartney, i Queen (solo Brian May e Roger Taylor), Rod Stewart, Will Young e Black Sabbath (solo Ozzy Osbourne e Tony Iommi), ed alcuni non britannici, tra cui The Corrs.\nAl concerto, di cui \u00e8 stato fatto un DVD, hanno assistito circa 12.000 spettatori."}
{"id": "1246331", "revid": "767487", "url": "https://it.wikipedia.org/wiki?curid=1246331", "title": "Matassa", "text": "Una matassa \u00e8 costituita dall'assembramento ordinato di un ammasso di filo, disposto a spirale, in forma circolare. Pu\u00f2 avere peso e dimensione differente determinate dalle caratteristiche del filo, dall'uso e dalla tradizione.\nPer evitare che si disfi, che si perdano le estremit\u00e0 e si confonda l'ordine, ha uno o pi\u00f9 punti di bloccaggio, diversi a seconda del materiale del filo. Il capo esterno, quello che si prende per srotolarla si chiama \"bandolo\".\nFilati.\nPer i filati i due capi, fine e inizio, sono annodati assieme dopo aver fatto alcuni giri intorno alla matassa, vi sono uno o due altri punti di legatura fatti con un filo indipendente che servono a mantenerla in ordine, se la matassa non mantiene il suo ordine e i fili si incrociano diviene difficile dipanarla, cio\u00e8 disfarla, il tempo necessario si moltiplica perch\u00e9 il filo deve essere fatto passare manualmente intorno agli incroci.\nSistema antico di stoccaggio, ora i filati vengono commercializzati in rocche, \u00e8 formato indispensabile per la tintura. Le matasse da tingere devono avere legature larghe altrimenti il bagno della tintura non riesce a penetrare tra tutti i fili e il colore risulta disomogeneo."}
{"id": "1246332", "revid": "278830", "url": "https://it.wikipedia.org/wiki?curid=1246332", "title": "Alda Balestra", "text": "Biografia.\nFu eletta nel 1970 Miss Italia a Salsomaggiore Terme. Per alcuni anni fu la fotomodella pi\u00f9 pagata d'Italia.\nHa collaborato a numerosi film sulla moda, dopo una carriera come modella negli Stati Uniti d'America."}
{"id": "1246336", "revid": "287204", "url": "https://it.wikipedia.org/wiki?curid=1246336", "title": "Reach for the Sky (album)", "text": ""}
{"id": "1246337", "revid": "204012", "url": "https://it.wikipedia.org/wiki?curid=1246337", "title": "PaperBat", "text": ""}
{"id": "1246339", "revid": "1543377", "url": "https://it.wikipedia.org/wiki?curid=1246339", "title": "OM 469 12/15 HP", "text": "La OM 469 12/15 HP \u00e8 un'autovettura prodotta con vari tipi carrozzerie dalla Officine Meccaniche dal 1923 al 1934. Nella sigla \u201c469\u201d sono indicati con la prima cifra il numero dei cilindri del motore (4) e con le altre due la misura dell\u2019alesaggio (69 mm).\nStoria del modello.\nLa produzione di automobili da parte delle Officine Meccaniche di Milano inizi\u00f2 nel 1918 in seguito all'acquisizione l'anno precedente della fabbrica di autovetture bresciana Brixia-Z\u00fcst.\nLa OM modello 469 fu presentata nel 1922 nelle versioni N e S, quest\u2019ultima contraddistinta dalla presenza dei freni anche sulle ruote anteriori, novit\u00e0 rispetto alle auto contemporanee che montavano ancora freni a nastro oppure pi\u00f9 semplicemente freni a tamburo sulle sole ruote posteriori. \nLa vettura monta un motore anteriore 4 cilindri in linea monoblocco da 1496 cm\u00b3 capace di sviluppare 25 CV a 3600 giri/min. Progettato da Ottavio Fuscaldo aumentando l'alesaggio di quello della precedente 465 era dotato di accensione a magnete, testata smontabile, coppa dell'olio e campana della frizione in alluminio, tre supporti di banco e distribuzione a valvole laterali comandate da un albero a camme nel basamento. \nLa trasmissione prevede un cambio a quattro marce e retromarcia con comando a leva centrale e un albero di trasmissione cardanico che invia la coppia alle ruote posteriori motrici. Sul telaio a longheroni e traverse in acciaio stampato vennero montate sospensioni anteriori e posteriori ad assale rigido con molle a balestra e ammortizzatori a frizione e ruote di serie a raggi tangenziali; a richiesta potevano essere ottenuti anche cerchi pieni a disco o a razze metalliche tipo Sankey. \nSulle torpedo realizzate in acciaio dalla casa stessa l'abitacolo, chiuso eventualmente da una capote di tela nera, offre spazio per sei passeggeri su due file di divani in pelle. Il posto di guida, situato sulla destra, \u00e8 dotato di un cruscotto con i tre quadranti circolari del tachimetro-contachilometri, del manometro dell'olio e dell'indicatore del livello della benzina e delle luci della posizione; inoltre poteva essere presente un orologio elettrico.\nIl modello raggiunse un alto grado di affidabilit\u00e0 grazie alla semplicit\u00e0 delle soluzioni tecniche adottate, al sovradimensionamento degli organi meccanici e all'elevata qualit\u00e0 costruttiva. La robustezza della vettura venne messa alla prova tra il 15 e il 17 marzo 1924 sul circuito di Monza quando una 469 stabil\u00ec un record mondiale di velocit\u00e0 sulle 48 ore classe 1.5 litri alla media di 70,5 km/h Al Salone di Milano del 1928 debutta la seconda serie della 496 con accensione a spinterogeno anzich\u00e9 a magnete, cilindrata portata da 1496 cm\u00b3 a 1680\u00a0cm\u00b3 e potenza cresciuta da 30 a 40 cavalli.\nL'anno dopo la crisi del '29 spinse la OM a interrompere la produzione di automobili per concentrarsi su altri settori, come i mezzi pesanti, e la 469 rimase in catalogo solo con carrozzerie da lavoro sino al 1934, anno della fine definitiva della produzione delle automobili OM.\nCarriera Sportiva.\nEra disponibile come autotelaio su cui montare diversi tipi di carrozzerie fra cui una a due posti pensata per le competizioni su strada. Con il motore elaborato per sviluppare 30 CV conquistarono la classe 1500 alla Coppa delle Alpi del 1922, il circuito del Mugello e quello del Garda."}
{"id": "1246340", "revid": "125943292", "url": "https://it.wikipedia.org/wiki?curid=1246340", "title": "Letizia Scifoni", "text": " \n\u00c8 la nipote del doppiatore Michele Gammino.\nCarriera.\nHa doppiato in numerosi film, tra cui \"Una scatenata dozzina\", \"La maledizione della prima luna\", \"Ice Princess - Un sogno sul ghiaccio\", \"Quel pazzo venerd\u00ec\", \"The Ring\", \"Ad\u00e8le e l'enigma del faraone\", \"Nata per vincere\", \"Final Destination 3\" e \"Prima ti sposo poi ti rovino\".\nSempre per il grande schermo ha doppiato Zoe Saldana che interpreta Gamora in tutti i film in cui compare del Marvel Cinematic Universe.\nInoltre, ha doppiato la protagonista della serie TV \"Ugly Betty\", Brenda Asnicar (Antonella) nella sitcom \"Patito Feo\" (\"Il mondo di Patty\"), Willa Holland nella parte di Kaitlin Cooper in \"The O.C.\", dalla terza serie, e in \"Gossip Girl\" nel ruolo di Agnes, l'attrice Tania Raymonde in \"Malcolm\" (sua \u00e8 la seconda voce di Cynthia) e in \"Lost\" nella parte di Alex Rousseau, Lorna Want in \"I Dream\", la protagonista Lena nel telefilm \"Kebab for Breakfast\", la vampira Anna in \"The Vampire Diaries\", Bella in \"H2O\", la surfista Rachel Samuels nella seconda stagione di \"Blue Water High\", la cantante Natalie P\u00e9rez (Luna Guzman) nel 2011 in \"Incorreggibili,\" Marina Squerciati (Kim Burgess) in \"Chicago P.D.\", e Diane Guerrero in \"Orange Is the New Black\".\nHa prestato la voce anche a diversi personaggi nel mondo dell'animazione, come Rose del cartone animato \"\", Yori di \"Kim Possible\", Kagome Higurashi dalla seconda alla sesta serie del famoso anime \"Inuyasha\", trasmesso in Italia su MTV, Euphemia di \"Code Geass\", Kokor\u00ec di \"Guru Guru - Il girotondo della magia\" e come Marinette Dupain-Cheng alias Ladybug in \"Miraculous - Le storie di Ladybug e Chat Noir\"."}
{"id": "1246341", "revid": "486946", "url": "https://it.wikipedia.org/wiki?curid=1246341", "title": "Banca Popolare Ragusa", "text": ""}
{"id": "1246345", "revid": "287204", "url": "https://it.wikipedia.org/wiki?curid=1246345", "title": "Gaio Bruttio Presente", "text": ""}
{"id": "1246346", "revid": "1521874", "url": "https://it.wikipedia.org/wiki?curid=1246346", "title": "Harry Potter e il prigioniero di Azkaban (colonna sonora)", "text": "Harry Potter e il prigioniero di Azkaban (\"Harry Potter and the Prisoner of Azkaban: Original Motion Picture Soundtrack\") \u00e8 la colonna sonora dell'omonimo film diretto da Alfonso Cuar\u00f3n, uscito nelle sale nel 2004.\nQuesto \u00e8 il terzo capitolo della saga musicato dal compositore statunitense John Williams.\nL'album \u00e8 stato nominato al Premio Oscar e ai Grammy Awards come miglior colonna sonora."}
{"id": "1246347", "revid": "1566286", "url": "https://it.wikipedia.org/wiki?curid=1246347", "title": "Kenny Ortega", "text": "I suoi lavori come direttore e coreografo in film e programmi TV hanno inizio nei primi anni ottanta. Kenny Ortega ha curato la regia e le coreografie della trilogia di \"High School Musical\", con Zac Efron e Vanessa Hudgens. \u00c8 inoltre famoso per aver collaborato con Michael Jackson, nei suoi Dangerous World Tour, HIStory World Tour e Michael Jackson &amp; Friends, e in quello che avrebbe dovuto essere il suo ultimo tour, \"This Is It\", mai effettuato a causa della sua prematura scomparsa nel 2009. Ortega \u00e8 di origini spagnole."}
{"id": "1246351", "revid": "1543377", "url": "https://it.wikipedia.org/wiki?curid=1246351", "title": "Jos\u00e9 Lezama Lima", "text": "Biografia.\nProveniente da una famiglia di tradizioni castrensi (suo padre era colonnello d'artiglieria), si laure\u00f2 in giurisprudenza nel 1938, divenendo in seguito responsabile del settore culturale del ministero dell'educazione. Nel 1949 fece un viaggio in Messico e nel 1950 uno in Giamaica, diventando poi editore di alcune riviste letterarie.\nDopo la rivoluzione, avvenuta nel 1959, Lezama Lima fu nominato da Fidel Castro direttore della sezione dedicata alla letteratura del Consiglio Nazionale della Cultura. Nel 1962 divenne vicepresidente della UNEAC (\"Uni\u00f3n Nacional de Escritores y Artistas de Cuba\"). Nel corso della sua attivit\u00e0 di ricerca per l'istituto di letteratura e linguistica e per l'ente culturale Casa de las Americas pubblic\u00f2 svariati articoli in riviste culturali e letterarie.\nLa sua produzione letteraria include il romanzo semi-autobiografico di stile barocco \"Paradiso\", che narra la vicenda di un giovane uomo in lotta contro una misteriosa malattia che fronteggia la morte del padre e lo sviluppo di una sensibilit\u00e0 poetica. Lezama Lima pubblic\u00f2 anche diverse antologie di poesia cubana e le riviste \"Verbum\" and \"Or\u00edgenes\". Lo stile barocco da lui elaborato si basava da un lato su una peculiare costruzione sintattica da Luis de G\u00f3ngora e dall'altro sull'utilizzo di immagini spesso attinte da testi filosofici e antiche narrazioni mitologiche cinesi e egizie. Il primo lavoro pubblicato di Lezama Lima, il lungo poema \"Muerte de Narciso\", gli procur\u00f2 il plauso nazionale all'et\u00e0 di ventisette anni, fissando definitivamente il suo stile. Oltre a poesie e romanzi, Lezama scrisse anche numerosi saggi su figure della letteratura mondiale come St\u00e9phane Mallarm\u00e9, Paul Val\u00e9ry, Luis de G\u00f3ngora e Arthur Rimbaud, nonch\u00e9 sull'estetica barocca latinoamericana. In particolare i saggi pubblicati nella raccolta \"La Expresi\u00f3n Americana\" espongono la sua visione del barocco europeo, il suo rapporto con il classicismo e il barocco americano.\nLezama Lima mor\u00ec nel 1976 all'et\u00e0 di 65 anni e fu sepolto nel cimitero di Colon, all'Avana. La sua influenza fu decisiva per gli scrittori cubani e portoricani della sua generazione e di quelle successive, quali Virgilio Pi\u00f1era, Reinaldo Arenas, Fernando Vel\u00e1zquez Medina, Ren\u00e9 Marqu\u00e9s e Giannina Braschi."}
{"id": "1246353", "revid": "155613", "url": "https://it.wikipedia.org/wiki?curid=1246353", "title": "Lungomare di Livorno", "text": "Il lungomare di Livorno \u00e8 una passeggiata a mare che si snoda per diversi chilometri lungo la costa del Mar Ligure, partendo dalla zona portuale, fino a raggiungere l'abitato di Antignano e terminare idealmente nel tratto costiero del \"Romito\".\nLa strada assume la denominazione di viale Italia, viale d'Antignano, via Pendola, viale Amerigo Vespucci, per una lunghezza complessiva di circa , confluendo quindi nella via del Littorale verso la pi\u00f9 lontana frazione di Quercianella (si veda la voce stradario di Livorno).\nStoria.\nLe prime trasformazioni ottocentesche.\nIn origine la costa labronica era caratterizzata da una serie di torri di avvistamento, alcune delle quali sono sopravvissute sino ai giorni nostri, spesso integrate in strutture pi\u00f9 ampie, come il Castello Sonnino.\nNel 1835 furono avviati i lavori per l'ampliamento della strada litoranea che correva fino all'allora borgo di Ardenza; parallelamente, lungo la nuova strada, furono quindi innalzati numerosi palazzi signorili soprattutto nel primo tratto che conduceva dalla Porta a Mare sino alla chiesa di San Jacopo in Acquaviva.\nIl punto d'arrivo della passeggiata, presso la Rotonda d'Ardenza, venne invece caratterizzato da numerose ville dotate di ampi giardini; la costruzione pi\u00f9 significativa resta tuttavia quella dei cosiddetti Casini, una serie di unit\u00e0 abitative di stampo neoclassico progettate da Giuseppe Cappellini e che avrebbero dovuto essere affittate ai forestieri di passaggio a Livorno.\nIl modello dei Casini fu ripreso intorno alla met\u00e0 dell'Ottocento, quando furono avviati i lavori per il Palazzo Caprilli, imponente edificio caratterizzato da un fronte continuo articolato da colonne d'ordine gigante, costruito allo scopo di offrire appartamenti in affitto ai villeggianti.\nGli stabilimenti balneari.\nAllo sviluppo delle infrastrutture legate alla passeggiata contribuirono in maniera determinante i vari stabilimenti balneari che sorsero lungo la strada litoranea.\nNotizie di un primo stabilimento si hanno gi\u00e0 nel 1781: fu aperto su concessione governativa da Paolo Baretti, console del Regno di Sardegna a Livorno; i bagni per\u00f2 erano collocati all'interno di un edificio in legno con cinque piccole stanze, dove l'acqua di mare veniva spinta mediante un sistema meccanico.\nI primi stabilimenti veri e propri sorsero a partire dai primi decenni dell'Ottocento, quando, non distante dalla Porta a Mare, furono realizzati i Bagni Palmieri (attuali Acquaviva, 1845) e lo stabilimento Scoglio della Regina (1846) - conosciuto anche come bagnetti Squarci - nell'area dove, nel 1806, Maria Luisa di Borbone-Spagna aveva effettuato alcune balneazioni in una piccola piscina coperta solo da tendaggi.\nPoco pi\u00f9 a sud, presso la spianata dei Cavalleggeri (attuale Terrazza Mascagni), durante l'estate veniva eretto un padiglione in ferro, dove la famiglia granducale veniva a fare i bagni. Qui, nel 1820 il principe ereditario Leopoldo impar\u00f2 a nuotare, come ebbe modo di ricordare in una sua ottava (\"In questo bagno cui l'irato mare/ non nuoce, rotto in su l'opposto sasso/ o placid'onde, salutari e chiare/ in cui spesso deposi il corpo lasso;/ qui di pensieri scevro e cure amare,/ bevendo il buon liquor del dio di Nasso,/ di facil moto l'artifizio appresi,/ qui salute rebbi e forze presi\").\nInvece, sempre nel 1846 si registra l'apertura dei Bagni Pancaldi, attigui a quelli Palmieri e costituiti essenzialmente da una serie di pontili.\nAnche nella zona nord della citt\u00e0, lungo la costa sabbiosa che si estendeva presso l'antica Torre del Marzocco, furono avviate iniziative analoghe, ma il successivo sviluppo portuale in queste aree decret\u00f2 il tramonto di queste strutture.\nAltri stabilimenti furono realizzati nei sobborghi meridionali della citt\u00e0; nell'abitato di Ardenza, i suddetti Casini disponevano di un piccolo lido sorto nel 1844, mentre ad Antignano, la vocazione turistica era incentrata attorno ai Bagni Roma, la cui fama port\u00f2 persino alla trasformazione in albergo dell'antistante castello cinquecentesco.\nTrasformazioni tra Ottocento e Novecento.\nProprio ad Antignano, sul finire dell'Ottocento fu presentato un ambizioso programma di urbanizzazione, favorito dal prolungamento della passeggiata tra la Rotonda d'Ardenza e il citato castello. Il piano port\u00f2 alla realizzazione di numerose villette quali la Villa Campari (attuale Hotel Universal), la Villa Barsanti (o Menicanti) e la Palazzina Vichi.\nSempre sul finire del XIX secolo il tratto iniziale della passeggiata, presso il lussuoso Hotel Palazzo (1884), fu attrezzato con un parco giochi caratterizzato dalla presenza di montagne russe e attrazioni circensi, mentre ad Ardenza sorse il celebre locale denominato Baracchina Rossa (1897, poi trasformata nei primi decenni del Novecento). Successivamente, a partire dal 1925, l'area del suddetto parco giochi fu completamente trasformata in un monumentale belvedere, che nel dopoguerra assunse la denominazione di Terrazza Mascagni.\nAgli anni trenta del Novecento risalgono invece i villini eclettici sorti nei pressi dell'Accademia Navale (1881), che con le loro caratteristiche torrette delimitarono l'area tra lo Stadio Armando Picchi e l'Ippodromo Caprilli.\nPi\u00f9 significativa invece \u00e8 l'architettura razionalista della Villa Baiocchi, sorta ad Antignano negli anni immediatamente precedenti alla seconda guerra mondiale.\nLa passeggiata oggi.\nLa passeggiata a mare labronica ha mantenuto sostanzialmente inalterate le proprie caratteristiche sino ai giorni attuali. Tuttavia un importante restauro ha caratterizzato la prima parte del viale a mare, nel tratto tra piazza Mazzini e l'Hotel Palazzo. I lavori, avviati sul finire degli anni novanta del Novecento, hanno riportato agli antichi splendori la Terrazza Mascagni, facendone il fulcro dell'intero lungomare.\nAltre modifiche sono state apportate alla passeggiata pedonale che corre parallela al viale, con la costruzione di alcune strutture commerciali (bar e gelaterie) progettate dall'architetto Cristiano Toraldo di Francia (Firenze, 1941) e che, nella loro leggera architettura contemporanea, si richiamano agli antichi \"chalet\" che un tempo si trovavano lungo la passeggiata.\nInfine, un importante, quanto travagliato, restauro, ha coinvolto lo storico Acquario \"Diacinto Cestoni\", i cui lavori di ampliamento hanno permesso di edificare un nuovo corpo semicircolare attorno alla vecchia struttura; nel 2004 il cantiere fu visitato dall'allora Presidente della Repubblica Carlo Azeglio Ciampi.\n\"Il Romito\".\nIl percorso urbano del lungomare labronico termina in prossimit\u00e0 del Castello del Boccale, nella zona pi\u00f9 meridionale di Antignano. Da qui, lungo la via Aurelia (che assume la denominazione di via del Littorale) si apre un tratto di circa 5 km caratterizzato da una costa a strapiombo sul mare particolarmente suggestivo, conosciuto indicativamente come \"Il Romito\", dove emergono i segni delle antiche postazioni d'avvistamento (la Torre di Calafuria e il Castello Sonnino). La zona fu oggetto, sin da epoca romana, di estrazione di pietra arenaria (il Macigno appartenente alla Falda Toscana): quest'attivit\u00e0, continu\u00f2 sostanzialmente fino al tempo del Fascismo, mediante cave aperte sulla costa, raggiungibili dalle imbarcazioni per il trasporto di pietrame tramite numerosi pontili.\nLungo la scogliera, parte integrante del sistema delle Colline livornesi e celebre per essere stata epilogo del film \"Il sorpasso\" di Dino Risi, si aprono le gole di Calafuria e Calignaia, separate dal promontorio del Sassoscritto, dal quale \u00e8 possibile scorgere all'orizzonte le isole dell'Arcipelago Toscano (in particolare l'isola di Gorgona) e la Corsica.\nProseguendo oltre, subito dopo la Cala del Leone ed il maniero che fu di Sidney Sonnino (che si innalza sul promontorio Torre del Romito, a circa 90 metri sul livello del mare), si trova il piccolo abitato di Quercianella, immerso nel verde della macchia mediterranea e il cui sviluppo \u00e8 legato al miglioramento delle infrastrutture viarie e ferroviarie messo in atto tra la fine del XIX e l'inizio del XX secolo.\nLa strada, ampliata nel corso dell'Ottocento fino a Vada, fu rettificata solo negli anni successivi alla seconda guerra mondiale, quando vennero costruiti i ponti in calcestruzzo armato sulle gole di Calafuria e Calignaia.\nLa linea ferroviaria, che in alcuni tratti corre parallela alla via del Littorale, risale invece ai primi anni del Novecento e la sua realizzazione \u00e8 legata al completamento della Ferrovia Maremmana tra Livorno e Cecina."}
{"id": "1246354", "revid": "124519892", "url": "https://it.wikipedia.org/wiki?curid=1246354", "title": "Dialetto veneto centrale", "text": "Il dialetto veneto centrale (nome nativo \"dia\u0142eto v\u00e8neto sentra\u0142e\"), detto altrimenti padovano-vicentino-polesano (\"padoan-vixentin-po\u0142exan\"), \u00e8 un gruppo di dialetti della lingua veneta.\nIl complesso si distingue nettamente dagli altri dialetti veneti per alcune caratteristiche che tuttavia risultano pi\u00f9 evidenti nelle variet\u00e0 rustiche, mentre le parlate dei centri pi\u00f9 importanti (Padova, Vicenza, Rovigo e le cittadine vicine) sono state influenzate dal veneziano. D'altra parte, resta ben poco di quegli arcaismi tipici, per esempio, del pavano documentato nelle opere del Ruzante.\nAl gruppo vicentino appartengono anche i dialetti della Valsugana, in Trentino, nonch\u00e9 la parlata della val d'Alpone, in provincia di Verona.\nCaratteristiche.\nFonetica.\nTipico di questi dialetti (ma anche di altri veneti) \u00e8 l'uso della fricativa dentale sorda /\u03b8/ e della fricativa dentale sonora /\u00f0/, bench\u00e9 sia ormai limitato alle forme rustiche e alle generazioni pi\u00f9 anziane: \"\u03b8\u00e9nto\" \"cento\", \"\u00f0oto\" \"zoppo\", \"fre\u00f0o\" \"freddo\". Tali foni sono spesso sostituiti, su influenza veneziana, da /s/ e /z/.\nAltra caratteristica fondamentale (e quasi unica dei dialetti centrali) \u00e8 la metafonia di /e/ e /o/ mediante /i/, che chiude ulteriormente le vocali medie che lo precedono: cos\u00ec il plurale di \"b\u00f3n\" (\"buono\") \u00e8 \"buni\", \"m\u00e9se\" (\"mese\") diventa \"misi\" e \"t\u00f3so\" (\"ragazzo\") \"tusi\".\nA livello di vocalismo, da ricordare /r/ che influisce sulle vocali circostanti, specialmente /e/, aprendole: si ha, ad esempio, \"s\u00e8ra\" e \"cr\u00e8do\" (invece dei veneziani \"s\u00e9ra\" e \"cr\u00e9do\"). Questo fenomeno coinvolge solo alcuni dialetti padovani, ma \u00e8 tipicissimo del vicentino.\nSuffissi.\nLa \u014f latina in sillaba libera ha prodotto /o/, mentre nel veneziano diventa /\u0254/; ad esempio, l'esito di -\"\u011b\u014flus\" \u00e8 -\"\u00f3lo\": \"barcar\u00f3lo\" invece che \"barcari\u00f2l\".\nTra gli altri suffissi caratteristici, il latino -\"\u014drium\" diventa -\"uro\" come in \"vars\u00f9ro\" \"aratro\" (veneziano \"vers\u00f3r\"), -\"\u0101rius\" diventa -\"aro\" come in \"fornaro\" \"fornaio\" (veneziano e trevigiano \"forn\u00e8r\"); il corrispondente dell'italiano -\"i\u00e8re\" \u00e8 -\"i\u00e9ro\": \"mesti\u00e9ro\" \"mestiere\" (veneziano \"mesti\u00e8r\").\nConservazione delle vocali.\nLe vocali finali risultano maggiormente conservative rispetto al veneziano. Gli infiniti vengono resi come in italiano: \"andare\", \"vegn\u00e9re\" (\"venire\"), \"cr\u00e9dare\" (\"credere\"), \"dormire\", invece di \"and\u00e0r\", \"vegn\u00e9r\", \"cr\u00e9der\", \"dorm\u00ecr\". Si ha perdita di vocale anche dopo consonante nasale (\"par\u00f3n\", come in veneziano) ma non dopo laterale (\"nissolo\" \"lenzuolo\", \"p\u00f3e\" \"pu\u00f2\", in veneziano \"nissi\u00f2l\", \"p\u00f3l\").\nParticolarit\u00e0 verbali.\nPeculiari sono le coniugazioni della seconda persona singolare nell'indicativo presente (in -\"\u00e8\") e della seconda persona plurale (in -\"\u00ec\"): \"te gh\u00e8\" \"hai\", \"gav\u00ec\" \"avete\", \"gavar\u00ec\" \"avrete\" (veneziano \"ti g\u00e0\", \"gav\u00e9\", \"gavar\u00e9\"). L'imperfetto indicativo \u00e8 in -\"\u00e9va\", ridotto in -\"\u00e9a\" nelle forme rustiche: \"gh\u00e9(v)a\" \"aveva\" (veneziano \"g\u00e0veva\").\nPer quanto riguarda gli interrogativi, ci sono alcune differenze rispetto al veneziano, in particolare la perdita di /s/ (\"c\u00e0ntito?\", anzich\u00e9 \"c\u00e0ntistu?\" \"canti (tu)?\").\nLessico.\nSi citano infine alcune particolarit\u00e0 lessicali rispetto al veneziano: \"fi\u00f3lo\" invece di \"f\u00eco\" (\"figlio\"), \"gnaro\" invece di \"nio\" (\"nido\"), \"fogol\u00e0ro\" invece di \"fogh\u00e8r\" (\"focolare\"), \"seci\u00e0ro\" invece di \"scafa\" (\"acquaio\")."}
{"id": "1246356", "revid": "928766", "url": "https://it.wikipedia.org/wiki?curid=1246356", "title": "Pol Espargar\u00f3", "text": "Anche suo fratello Aleix Espargar\u00f3 \u00e8 un motociclista professionista.\nCarriera.\nInizia la sua carriera da pilota professionista nel campionato spagnolo, che vince nel 2006. Nello stesso anno avviene il debutto nel motomondiale al Gran Premio motociclistico di Catalogna, al circuito di Montmel\u00f3, in qualit\u00e0 di wildcard a bordo di una Derbi RS 125 R quando aveva appena compiuto 15 anni (et\u00e0 limite per correre). Corre da pilota sostitutivo gli ultimi sei Gran Premi con il team Campetella Racing Junior e si fa notare anche nell'ultima gara disputata a Valencia in cui ottenne un 6\u00ba posto. Ottiene in tutto 19 punti.\nNel 2007 viene confermato dal team Belson Campetella Racing quale pilota titolare, facendosi notare soprattutto in Portogallo, in cui giunge terzo. Termina la stagione al 9\u00ba posto con 110 punti Nel 2008 passa al team Belson Derbi con compagno di squadra Joan Oliv\u00e9. Ottiene due secondi posti (Catalogna e Indianapolis), un terzo posto in Italia, due pole position (Catalogna e Indianapolis) e termina la stagione al 9\u00ba posto con 124 punti. In questa stagione \u00e8 costretto a saltare i GP di Gran Bretagna e Olanda per la frattura della clavicola sinistra rimediata durante le prove libere del GP di Gran Bretagna. Nel 2009 rimane nel team Derbi Racing, avendo come compagni di squadra Oliv\u00e9 e Efr\u00e9n V\u00e1zquez. Ottiene le sue prime vittorie (Indianapolis e Portogallo), tre terzi posti (Giappone, Malesia e Comunit\u00e0 Valenciana) e una pole position in Australia e termina la stagione al 4\u00ba posto con 174,5 punti. Nel 2010 corre ancora per il team Derbi Tuenti Racing, avendo come compagno di squadra il solo V\u00e1zquez. Ottiene tre vittorie (Spagna, Francia e Aragona), cinque secondi posti (Gran Bretagna, Repubblica Ceca, Malesia, Australia e Comunit\u00e0 Valenciana) e tre terzi posti (Italia, Paesi Bassi e Catalogna) e termina la stagione al 3\u00ba posto con 281 punti. Nel 2011 passa in Moto2 ingaggiato dal team HP Tuenti Speed Up con una FTR M211, ottenendo un secondo posto a Indianapolis e un terzo posto in Malesia e terminando la stagione al 13\u00ba posto con 75 punti.\nNel 2012 passa alla guida di una Kalex Moto2 del team Pons 40 HP Tuenti, con compagni di squadra Esteve Rabat e Axel Pons. Giunge terzo in Qatar. Ottiene la sua prima vittoria nella classe in Spagna. In Portogallo giunge secondo. Vince in Gran Bretagna, giunge secondo in Italia e a Indianapolis e terzo in Repubblica Ceca dopo essere partito in tutte le occasioni dalla pole position. Nel Gran Premio di San Marino giunge secondo. Vince in Aragona. In Giappone giunge secondo dopo essere partito dalla pole position. Ottiene un'altra pole position in Malesia. Vince in Australia dopo essere partito dalla pole position. Ottiene un'altra pole position in Comunit\u00e0 Valenciana. Conclude la stagione al 2\u00ba posto con 269 punti.\nNel 2013 rimane nello stesso team, ottenendo sei vittorie (Qatar, Catalogna, Paesi Bassi, San Marino, Australia e Giappone), un secondo posto in Malesia, due terzi posti (Germania e Aragona) e sei pole position (Qatar, Catalogna, Paesi Bassi, San Marino, Australia e Comunit\u00e0 Valenciana) e laureandosi campione del mondo con 265 punti. Nel 2014 passa in MotoGP, alla guida della Yamaha YZR-M1 del team Tech 3; il compagno di squadra \u00e8 Bradley Smith. Ottiene i suoi primi punti nella classe regina negli Stati Uniti. Ottiene come miglior risultato un quarto posto in Francia e termina la stagione al 6\u00ba posto con 136 punti. Nel 2015 vince la 8 ore di Suzuka, alternandosi con Bradley Smith e Katsuyuki Nakasuga alla guida della Yamaha YZF-R1. Diventa cos\u00ec il secondo pilota spagnolo ad aggiudicarsi questa corsa, dopo Carlos Checa. Sempre nel 2015 partecipa al campionato mondiale di Moto GP, con lo stesso team, la stessa moto e lo stesso compagno di squadra della stagione precedente. Chiude la stagione al nono posto con 114 punti.\nNel 2016 rimane nello stesso team, ottenendo come miglior risultato un quarto posto in Olanda e terminando la stagione all'8\u00ba posto con 134 punti. Per la stagione 2017 lascia il team Tech 3 per accasarsi alla squadra ufficiale KTM, dove ritrova il compagno di squadra delle stagioni precedenti, ossia il britannico Bradley Smith. Ottiene come miglior risultato un nono posto in Repubblica Ceca e termina la stagione al 17\u00ba posto con 55 punti. Nel 2018 rimane nello stesso team, ottenendo un terzo posto in Comunit\u00e0 Valenciana e terminando la stagione al 14\u00ba posto con 51 punti. In questa stagione \u00e8 costretto a saltare i Gran Premi di Repubblica Ceca, Austria e Gran Bretagna per la frattura della clavicola sinistra rimediata nel warm up del GP della Repubblica Ceca e il Gran Premio d'Aragona per una nuova frattura dello stesso osso rimediata nelle prove libere del GP. In occasione del round inglese, il suo posto in squadra viene preso dal francese Loris Baz. Nel Gran Premio della Comunit\u00e0 Valenciana conquista il suo primo podio in MotoGP, un terzo posto. Chiude la stagione al quattordicesimo posto in classifica piloti. Nel 2019 rimane nello stesso team, con compagno di squadra Johann Zarco; ottiene come miglior risultato un sesto posto in Francia e termina la stagione all'11\u00ba posto con 100 punti. In questa stagione \u00e8 costretto a saltare il Gran Premio d'Aragona a causa della frattura del radio sinistro rimediata nelle qualifiche del GP.\nNel 2020 rimane nello stesso team, con compagno di squadra Brad Binder. Ottiene pole position, la prima in carriera in MotoGP e terzo posto nel Gran Premio di Stiria, dopo un contatto con Miller all'ultima curva che gli ha fatto perdere la prima posizione. Giunge terzo nel Gran Premio dell'Emilia Romagna, in Francia, nel Gran Premio d'Europa (dove \u00e8 partito nuovamente dalla pole) e in Comunit\u00e0 Valenciana. Chiude la stagione al quinto posto con 135 punti.\nNel 2021 corre con il team ufficiale Honda, con compagno di squadra Marc M\u00e1rquez. Ottiene un secondo posto in Emilia Romagna e una pole position in Gran Bretagna e chiude la stagione al dodicesimo posto con 100 punti. In questa stagione \u00e8 costretto a saltare il Gran Premio della Comunit\u00e0 Valenciana a causa di un trauma toracico rimediato nelle prove libere del GP."}
{"id": "1246358", "revid": "15431", "url": "https://it.wikipedia.org/wiki?curid=1246358", "title": "Metropolitana di Tessalonica", "text": ""}
{"id": "1246360", "revid": "287204", "url": "https://it.wikipedia.org/wiki?curid=1246360", "title": "1,4-diossina", "text": "La 1,4-diossina, o \"p\"-diossina, \u00e8 un composto organico eterociclico di formula , costituito da un anello esatomico contenente quattro atomi di carbonio in stato di ibridazione \"sp2\" e due atomi di ossigeno in \"sp3\", impegnati in altrettanti legami eterei. La molecola \u00e8 l'isomero strutturale della 1,2-diossina, composto a minore stabilit\u00e0 per via della presenza nell'eteroanello del legame O-O. La \"p\"-diossina ed il suo isomero fanno parte della categoria delle diossine, di cui rappresentano le strutture pi\u00f9 semplici e ne sono quindi capostipiti.\nSintesi.\nSfruttando il meccanismo della reazione di Diels-Alder si pu\u00f2 ottenere la sintesi controllata della 1,4-diossina, trattando l'anidride maleica col furano in presenza di ossigeno:\nReattivit\u00e0.\nLa 1,4-diossina presenta un anello planare non aromatico che pu\u00f2 essere considerato come l'esito della condensazione di due molecole di etendiolo, composto enolico in equilibrio tautomerico con la glicolaldeide. La rimozione di due elettroni di valenza dalla molecola porta alla formazione di un catione organico con carattere aromatico, a differenza della diossina di partenza. La 1,4-diossina \u00e8 un composto instabile che a temperatura ambiente tende lentamente a polimerizzare. Reagisce facilmente con diversi composti elettrofili, in particolare con gli alogeni molecolari ( e ), che attaccano i doppi legami C=C ossidando la molecola."}
{"id": "1246361", "revid": "309289", "url": "https://it.wikipedia.org/wiki?curid=1246361", "title": "Oka (affluente del Volga)", "text": "LOka () \u00e8 un fiume della Russia europea occidentale, affluente di destra del Volga.\nCorso del fiume.\nNasce dal Rialto Centrale Russo nel territorio dell'Oblast' di Or\u00ebl e si dirige dapprima verso nord per circa ; pochi chilometri a valle di Kaluga piega decisamente verso est. Attraversata la bassa regione paludosa della Me\u0161\u010dera il fiume disegna un'ampia curva, prendendo direzione nord-est fino a buttarsi, dopo circa 1.500\u00a0km di corso, nel Volga presso la citt\u00e0 di Ni\u017enij Novgorod.\nI principali affluenti della Oka sono \u017dizdra, Ugra, Protva, Nara, Moscova, Pra, Gus', U\u0161na e Kljaz'ma dalla sinistra idrografica, Zu\u0161a, Upa, Os\u00ebtr, Pronja, Para, Mok\u0161a, T\u00eb\u0161a dalla destra.\nNel suo corso il fiume bagna numerose importanti citt\u00e0, fra cui le pi\u00f9 importanti sono, dalla sorgente alla foce:"}
{"id": "1246362", "revid": "344503", "url": "https://it.wikipedia.org/wiki?curid=1246362", "title": "David di Donatello per il miglior film dell'Unione europea", "text": "Il David di Donatello per il miglior film dell'Unione Europea \u00e8 un premio cinematografico assegnato annualmente nell'ambito dei David di Donatello, a partire dalla edizione del 2004 fino a quella del edizione del 2018, poich\u00e9 il premio viene incorporato nel David di Donatello per il miglior film straniero.\nVincitori e candidati.\nI vincitori sono indicati in grassetto."}
{"id": "1246364", "revid": "25624", "url": "https://it.wikipedia.org/wiki?curid=1246364", "title": "Niedersachsen", "text": ""}
{"id": "1246365", "revid": "2108263", "url": "https://it.wikipedia.org/wiki?curid=1246365", "title": "Maria del Monferrato", "text": "Biografia.\nIl 28 aprile 1192, mentre stava per risolversi la rivalit\u00e0 tra Guido di Lusignano e Corrado del Monferrato e quando Riccardo Cuor di Leone stava per concludere la sua Terza Crociata e tornare in Inghilterra, Corrado fu ucciso, probabilmente dalla setta degli assassini, per le strade della citt\u00e0 santa, dopo essere stato re di Gerusalemme per pochi giorni.\nIsabella di Gerusalemme si rispos\u00f2 in fretta il 5 maggio con Enrico II, conte di Champagne, nipote del re d'Inghilterra, Riccardo, e del re di Francia, Filippo. Al momento del matrimonio, Isabella era gi\u00e0 visibilmente incinta di Maria.\nImad ad-Din al-Isfahani, presente alle nozze, scrive:\nMaria, la figlia postuma nacque nell'estate del 1192.\nEnrico II di Champagne mor\u00ec nel 1197: da questo matrimonio Maria aveva guadagnato tre sorellastre. Amalrico II di Cipro spos\u00f2 la vedova Isabella e divenne sovrano di Gerusalemme, insieme con Isabella, ma mor\u00ec il 1\u00ba aprile 1205. Anche Isabella venne improvvisamente a morte cinque giorni dopo il marito. Il Regno venne cos\u00ec affidato alla giovanissima Maria, appena tredicenne, mentre il suo fratellastro Ugo, nato dal primo matrimonio di Amalrico, divenne re di Cipro e spos\u00f2 la sorellastra di Maria, Alice di Champagne.\nNel 1209, i baroni del Regno ritennero che fosse meglio per Maria sposarsi in modo da poter rendere sicuro il suo ruolo di regina. L'assemblea dei baroni e dei prelati decise di chiedere il parere di Filippo II di Francia, che propose uno dei suoi vassalli, Giovanni di Brienne, bench\u00e9 non fosse molto ricco. Per superare la sua mancanza di fortuna e per permettergli di finanziare le sue obbligazioni sovrane il re Filippo e Papa Innocenzo III pagarono la somma di lire ciascuno. Il matrimonio fu celebrato il a Tiro il 4 settembre 1210, quindi vennero incoronati re e regina di Gerusalemme, il 3 ottobre 1210, nella cattedrale di Tiro.\nNel 1212, Maria del Monferrato diede alla luce una figlia, Isabella (o Yolanda), ma mor\u00ec poco dopo, probabilmente da febbre puerperale. Giovanni conserv\u00f2 la corona, ma solo come reggente per conto di sua figlia che nel 1225 spos\u00f2 l'imperatore Federico II.\nCollegamenti esterni.\nGenealogia degli Aleramici"}
{"id": "1246367", "revid": "33689", "url": "https://it.wikipedia.org/wiki?curid=1246367", "title": "Gaio Bruttio Presente (console 217)", "text": "Originario della Lucania, Presente era membro della patrizia \"gens Bruttia\"; suo padre era Lucio Bruttio Quinzio Crispino, console del 187, mentre \u00e8 possibile che il Gaio Bruttio Presente console nel 246 fosse suo figlio.\nNel 199 Presente fu \"salius Palatinus\", nel 217 resse il consolato."}
{"id": "1246371", "revid": "287204", "url": "https://it.wikipedia.org/wiki?curid=1246371", "title": "Livo (torrente)", "text": "Il Livo \u00e8 un fiume della Lombardia, che scorre in provincia di Como e attraversa i comuni di Livo, Vercana e di Domaso.\nIdrografia.\nDa non confondersi col fiume Liro, che scorre nella valle adiacente a sud-ovest, il fiume Livo nasce a circa metri di altitudine dal bacino alpino del Lago Darengo, a nord ovest del Lago di Como. Il fiume percorre l'omonima valle e sfocia nel Lago di Como presso Domaso, dopo aver attraversato il territorio comunale dell'ugualmente denominato comune senza per\u00f2 lambirne l'abitato.\nIl conoide alluvionale, che forma in prossimit\u00e0 della foce, uniformandosi a quelli formati dall'Albano e dal Liro, forma una area piana fra le pi\u00f9 ampie fra quelle sulle rive del Lario occidentale. Questa ha come punti estremi, la frazione di Molo di Vercana(Vercana) a Nord e il territorio di Gravedona a Sud, \"allargandosi\" per circa 7 km."}
{"id": "1246373", "revid": "33689", "url": "https://it.wikipedia.org/wiki?curid=1246373", "title": "Pemmone", "text": "Biografia.\nFiglio di Billone, turbolento nobile longobardo di Belluno poi trasferitosi a Cividale, fu innalzato al trono ducale dopo la deposizione di Corvolo, intorno al 710. Riscosse la stima di Paolo Diacono, che nacque durante il suo regno e lo definisce \"uomo intelligente e utile alla patria\" (\"Historia Langobardorum\", , 26); lo storico narra anche di come la moglie del duca, Ratperga, lo avesse pregato di preferirle un'altra donna, pi\u00f9 bella di lei e quindi pi\u00f9 adatta al ruolo di duchessa. Riferisce Paolo Diacono:\nCome diversi suoi predecessori, dovette anch'egli affrontare gli Slavi, che sconfisse valorosamente e costrinse ad accettare le sue condizioni. La battaglia si svolse in localit\u00e0 Lauriana e, stando a Paolo Diacono, si concluse con l'annientamento degli invasori a fronte di una sola perdita da parte longobarda. Lo storico precisa anche che il grosso delle truppe di Pemmone era costituito dai figli, ormai cresciuti, dei guerrieri longobardi caduti, sempre per mano slava, con il duca Ferdulfo; era stato Pemmone stesso a crescerli, accogliendoli \"come se anche essi fossero stati generati da lui\" (\"Historia Langobardorum\", , 26).\nLe tensioni con il patriarca di Aquileia e la deposizione.\nPoco pi\u00f9 tardi si trov\u00f2 coinvolto in una grave contesa con il patriarca di Aquileia Callisto, sostenuto da re Liutprando. Il patriarca protest\u00f2 contro il fatto che il vescovo di Zuglio, Fidenzio, avesse trasferito la sede della sua diocesi a Cividale; la decisione fu ribadita anche dal successore di Fidenzio, Amatore. Callisto, titolare della cattedra di Aquileia, risiedeva a Cormons a causa dell'eccessiva vulnerabilit\u00e0 della sede patriarcale agli attacchi dei Bizantini e valut\u00f2 sconveniente che un altro vescovo si insediasse nella capitale ducale: Cromons infatti era una sede non prestigiosa per il patriarca, in cui vi era solo il volgo, mentre un vescovo a lui subordinato frequentava la corte ducale e i nobili longobardi a Cividale. Scacci\u00f2 quindi Amatore e si insedio nella sua residenza a Cividale. Pemmone e nobili longobardi della corte non accettarono la risoluzione patriarcale e procedette contro Callisto, imprigionandolo sotto dure condizioni nel castello di Pozio (forse l'attuale Duino). Nella contesa intervenne allora re Liutprando, che si adir\u00f2 contro il duca e lo priv\u00f2 del titolo, affidandolo al maggiore dei figli di Pemmone, Rachis. Pemmone decise di fuggire nella terra degli slavi, ma Ratchis riusc\u00ec a intercedere presso il re per far avere udienza al padre. Liutprando mise i tre figli di Pemmone dietro al trono e da qui ordin\u00f2 l'arresto dei collaborati di Pemmone. Astolfo, adirato, fece per estrarre la sua spada, ma Ratchis lo fece desistere. Herfemar, collaboratore di Pemmone, riusc\u00ec a sfuggire all'arresto e a rifugiarsi presso la basilica del beato Michele, ottenendo cos\u00ec l'indulgenza del re.\nAl ducato quindi gli successe il figlio Rachis."}
{"id": "1246379", "revid": "25624", "url": "https://it.wikipedia.org/wiki?curid=1246379", "title": "Brandeburg", "text": ""}
{"id": "1246380", "revid": "15428", "url": "https://it.wikipedia.org/wiki?curid=1246380", "title": "Maria di Gerusalemme", "text": ""}
{"id": "1246381", "revid": "25624", "url": "https://it.wikipedia.org/wiki?curid=1246381", "title": "Sachsen", "text": ""}
{"id": "1246384", "revid": "10017612", "url": "https://it.wikipedia.org/wiki?curid=1246384", "title": "Marina di Scilla", "text": ""}
{"id": "1246385", "revid": "10017614", "url": "https://it.wikipedia.org/wiki?curid=1246385", "title": "Scilla-Marina", "text": ""}
{"id": "1246387", "revid": "122027989", "url": "https://it.wikipedia.org/wiki?curid=1246387", "title": "Brittany Snow", "text": "Biografia.\nVita personale.\nBrittany Snow \u00e8 di discendenza inglese ed \u00e8 nata e cresciuta a Tampa, in Florida, dove ha frequentato il liceo di Gaither. Sua madre Cindy Joanna, lavorava per Prentice Hall e suo padre, John Thomas Snow, agente assicurativo. Ha un fratellastro, John Jr., e una sorellastra, Holly. Brittany ha parlato apertamente dei suoi disturbi alimentari patiti durante l'adolescenza. Dal novembre 2012 \u00e8 stata sentimentalmente legata all'attore Tyler Hoechlin. La relazione tra i due \u00e8 stata poi interrotta nel 2015.\nCarriera cinematografica.\nHa iniziato la sua carriera dapprima come modella, gi\u00e0 alla tenera et\u00e0 di 3 anni, prendendo parte a numerosi spot televisivi. Raggiunge una prima notoriet\u00e0 con il ruolo di Susan LeMay nella celebre soap opera \"Sentieri\" dal 1998 al 2001, ma raggiunge la popolarit\u00e0 grazie al telefilm \"American Dreams\" e al ruolo di una studentessa nazista in un'altra celebre serie: \"Nip/Tuck\". In seguito prende parte al film \"Hairspray\" accanto a Michelle Pfeiffer e John Travolta e all'horror \"Che la fine abbia inizio\" che la vede nel ruolo di protagonista.\nHa preso parte ad un episodio di \"Gossip Girl\" in alcuni flashback, per un ruolo che avrebbe dovuto continuare ad avere nello spin-off del telefilm, che per\u00f2 non \u00e8 stato confermato dal network CW. Ha interpretato anche Jenna Backstrom nel telefilm Harry's Law; Kate Spencer in \"John Tucker Must Die\" (2006), Amber Von Tussle in \"Hairspray\" (2007), Donna Keppel in \"Prom Night\" (2008), Emma Gainsborough in \"The Vicious Kind\" (2009) e Chloe Beale in \"Voices\" (2012) e in Pitch Perfect 2 (2015) commedia musicale nel quale dimostra una perfetta intonazione come cantante a cappella al fianco di Anna camp, Anna Kendrick, Rebel Wilson, Hailee Steinfeld e Skylar Astin.\nBrittany recentemente \u00e8 regolarmente anche nella prima stagione del legal drama \"Harry's Law\", vestendo i panni di Jenna.\nDoppiatrici italiane.\nNelle versioni in italiano dei suoi film, Brittany Snow \u00e8 stata doppiata da:"}
{"id": "1246388", "revid": "767487", "url": "https://it.wikipedia.org/wiki?curid=1246388", "title": "The Essentials (Twisted Sister)", "text": "The Essentials \u00e8 una raccolta pubblicata nel 2002 dal gruppo heavy metal statunitense Twisted Sister. "}
{"id": "1246394", "revid": "125905115", "url": "https://it.wikipedia.org/wiki?curid=1246394", "title": "Quadripolo", "text": "In elettrotecnica il quadripolo o rete due porte \u00e8 una rete accessibile da due coppie di morsetti e di cui interessa solo il comportamento esterno (rappresentazione agli effetti esterni).\nL'analisi dei quadripoli fu iniziata nel 1920 dal matematico tedesco Franz Breisig.\nDescrizione.\nSi distingue nel quadripolo la coppia di morsetti d'ingresso, dove vi \u00e8 l'ingresso del segnale, e la coppia di morsetti d'uscita da dove il segnale fuoriesce.\nNello schema del quadripolo \u00e8 possibile notare la porta d'ingresso e la porta d'uscita. Alla porta d'ingresso \u00e8 presente una differenza di potenziale formula_1 e entra una corrente formula_2. Alla porta d'uscita \u00e8 presente una d.d.p. formula_3 ed esce una corrente formula_4.\nAccade a volte che uno dei terminali di uscita del quadripolo e uno dei terminali d'ingresso, coincidano con lo stesso punto elettrico (in gergo tecnico si dice che sono comuni). In tal caso il quadripolo assume il nome di tripolo o Doppio bipolo.\nUn quadripolo pu\u00f2 essere definito come quadripolo attivo oppure come quadripolo passivo. Nel primo caso vi sono i quadripoli che contengono dei generatori di corrente o di tensione al loro interno. Nel secondo caso vi sono i quadripoli sprovvisti di generatori.\nParametri fondamentali.\nUn quadripolo viene caratterizzato da una serie di parametri fondamentali.\nIl guadagno di tensione \u00e8 definito come il rapporto tra la tensione d'uscita e la tensione d'ingresso. \u00c8 quindi espresso come:\nformula_9;\nEssendo il rapporto tra due tensioni, tale numero risulta adimensionale (privo di unit\u00e0 di misura).\nIl guadagno di corrente \u00e8 definito come il rapporto tra la corrente di uscita e la corrente d'ingresso. \u00c8 quindi pari a: formula_10;\n\u00c8 il rapporto tra due correnti, e rappresenta quindi un numero adimensionale.\nLa resistenza d'ingresso \u00e8 definita come il rapporto tra la tensione in ingresso e la corrente in ingresso. \u00c8 pari quindi a: formula_11; \u00c8 il rapporto tra una tensione e una corrente, perci\u00f2 si misura in formula_12;\nLa resistenza d'uscita \u00e8 definita come il rapporto tra la tensione in uscita e la corrente in uscita. \u00c8 pari quindi a: formula_13; \u00c8 il rapporto tra una tensione e una corrente, perci\u00f2 si misura in formula_12;\nCollegamento di quadripoli.\nI quadripoli possono essere connessi in cascata, con le entrate e le uscite in serie, oppure in parallelo, con le entrate in serie e le uscite in parallelo o viceversa."}
{"id": "1246395", "revid": "110157", "url": "https://it.wikipedia.org/wiki?curid=1246395", "title": "Sainte-Marie (Riunione)", "text": "Sainte-Marie \u00e8 un comune francese di 30.718 abitanti situato nel dipartimento d'oltre mare di R\u00e9union."}
{"id": "1246397", "revid": "309289", "url": "https://it.wikipedia.org/wiki?curid=1246397", "title": "Mok\u0161a (fiume)", "text": "La Mok\u0161a () \u00e8 un fiume della Russia europea (Oblast' di Penza, Mordovia, Oblast' di Ni\u017enij Novgorod e di Rjazan'), affluente di destra dell'Oka.\nDescrizione.\nNasce dal versante occidentale delle Alture del Volga, scorrendo dapprima con direzione settentrionale, attraversando la oblast' di Penza e la Mordovia; piega successivamente in direzione ovest, mantenendola fino alla foce nell'Oka, nel territorio dell'oblast' di Rjazan'. I maggiori affluenti sono: dalla sinistra idrografica Cna, Vad e Atmis (lungo 114\u00a0km); dalla destra Issa (149\u00a0km) e Sivin' (124\u00a0km).\nIl fiume \u00e8 gelato, mediamente, da fine novembre-inizio dicembre ad aprile; raggiunge in questo periodo i minimi annui di portata (8,5\u00a0m\u00b3/s). I periodi di massima portata sono invece quelli tardo primaverili, quando questo valore sale fino a 260\u00a0m\u00b3/s.\nIl fiume non incontra centri urbani di grande rilievo: i principali sono Temnikov, Krasnoslobodsk e Kovylkino, nella Mordovia."}
{"id": "1246400", "revid": "118807318", "url": "https://it.wikipedia.org/wiki?curid=1246400", "title": "Sainte-Rose (Riunione)", "text": "Sainte-Rose \u00e8 un comune francese di 6.896 abitanti situato nel dipartimento d'oltre mare di R\u00e9union. \u00c8 il comune pi\u00f9 ad est dell\u2019Unione Europea"}
{"id": "1246402", "revid": "599013", "url": "https://it.wikipedia.org/wiki?curid=1246402", "title": "Anna Maria Cardano", "text": "Biografia.\nAlle elezioni europee del 1999 \u00e8 candidata con i Democratici di Sinistra nella Circoscrizione Italia Nord-Occidentale senza essere eletta.\n\u00c8 stata proclamata deputata di Rifondazione Comunista il 6 giugno 2006 in sostituzione di Paolo Ferrero, il quale si era dimesso per assumere la carica di Ministro della solidariet\u00e0 sociale.\nL'8 febbraio 2007 ha inviato una interrogazione a risposta scritta al Ministro della pubblica istruzione Giuseppe Fioroni, al Ministro per i Beni e le Attivit\u00e0 Culturali Francesco Rutelli e al Ministro delle comunicazioni Paolo Gentiloni sul tema del \"fair use\".\nNon si \u00e8 candidata alle successive elezioni politiche del 2008, tornando a svolgere il suo lavoro di insegnante."}
{"id": "1246404", "revid": "767487", "url": "https://it.wikipedia.org/wiki?curid=1246404", "title": "Sainte-Suzanne (Riunione)", "text": "Sainte-Suzanne \u00e8 un comune francese di 22.610 abitanti situato nel dipartimento d'oltre mare di R\u00e9union."}
{"id": "1246410", "revid": "228587", "url": "https://it.wikipedia.org/wiki?curid=1246410", "title": "Antonio Murilo Fischer", "text": ""}
{"id": "1246413", "revid": "287204", "url": "https://it.wikipedia.org/wiki?curid=1246413", "title": "Kunimitsu Takahashi", "text": " \u00c8 considerato il padre del drift.\nCarriera.\nNel 1958 inizia la sua carriera motoristica sulle due ruote. Nel motomondiale del 1960 \u00e8 settimo nella classifica della Classe 250. Nel 1961, Takahashi diviene il primo pilota nipponico a vincere un Gran Premio del motomondiale nella classe 250 su una Honda a Hockenheim.\nSar\u00e0 quarto nel mondiale 1961 della stessa classe e quinto nella classe 125, classe nella quale vince il Gran Premio motociclistico dell'Ulster; ancora quarto l'anno seguente nella classe 125, in cui s'impone nei primi due gran premi di Spagna e Francia ma subisce un grave infortunio che gli impedisce di gareggiare per il resto della stagione; ci\u00f2 nonostante giunge nono in classifica finale anche nella classe 50. Gravemente ferito nell'edizione 1962 del Tourist Trophy, dal 1964 inizia anche una carriera nelle quattro ruote partecipando ai campionati per Sport prototipi. Passa poi alle gare con vetture a ruote scoperte partecipando al campionato nazionale di Formula 2.\nNel 1977 la \"Meritsu Racing Team\" lo iscrive con una Tyrrell 007 privata al Gran Premio del Giappone. Pur qualificandosi all'ultimo posto nelle prove ufficiali sapr\u00e0 raggiungere il nono posto al termine della gara.\nVincer\u00e0 in seguito per quattro volte il titolo nazionale nei prototipi (1985, 1986, 1987 e 1989) due volte assieme al fratello, Keiji. Kunimitsu crea anche una propria scuderia con la quale utilizza una Porsche 962. Nel 1994, la Honda affida a lui il compito di mettere a punto la NSX-GT che lo porter\u00e0 all'ottavo posto nell'edizione 1995 della 24 Ore di Le Mans.\nNel 2000, terminer\u00e0 la sua carriera di pilota per gestire in primis la sua scuderia e diventa il presidente della \"Japanese GT Association\"."}
{"id": "1246414", "revid": "183581", "url": "https://it.wikipedia.org/wiki?curid=1246414", "title": "Ecranoplano", "text": ""}
{"id": "1246416", "revid": "767487", "url": "https://it.wikipedia.org/wiki?curid=1246416", "title": "\u010cany", "text": "\u010cany (in russo \u0427\u0430\u043d\u044b) \u00e8 una cittadina dell'Oblast' di Novosibirsk, nella Siberia meridionale, in Russia, capoluogo del distretto di \u010canovskij. Secondo i dati del censimento del 2002 trattato nella citt\u00e0 di \u010cany, essa conta 9.093 abitanti."}
{"id": "1246417", "revid": "466539", "url": "https://it.wikipedia.org/wiki?curid=1246417", "title": "Maragi\u00e0", "text": "Maragi\u00e0 (in sanscrito \"mah\u0101r\u0101ja\" pronunciato , \"grande re\"), \u00e8 l'antico titolo utilizzato per i sovrani indiani. L'equivalente femminile \u00e8 Maharani (o Maharanee, Mah\u0101r\u0101j\u00f1\u012b) ed era un titolo destinato sia alla moglie di un maharaja sia ad una donna al vertice dello Stato, laddove vi era questa possibilit\u00e0. La vedova di un maharaja \u00e8 conosciuta come Rajamata.\nEtimologia.\nIl termine deriva dal sanscrito \"mah\u0101raj\u0101\", composto da \"mahat\" (\u092e\u0939\u0924\u094d), \u00abgrande\u00bb, e \"r\u0101jan\" (\u0930\u093e\u091c\u0928\u094d), \u00abre\u00bb. Entrambi i termini hanno origine indoeuropea: \"mahat\" (\u092e\u0939\u0924\u094d) deriva dal proto-indoeuropeo *\"me\u011d\u1e25\u2082\", da cui derivano anche il greco antico \"m\u00e9gas\" () e il latino \"magnus\", entrambi dello stesso significato; \"r\u0101jan\" (\u0930\u093e\u091c\u0928\u094d) \u00e8 imparentato con il latino \"rex\", all'accusativo \"r\u0113gem\" \u00abre\u00bb. Il termine \u00e8 stato acquisito in molte lingue indiane, non necessariamente indoeuropee, come ad esempio in tamil.\nStoria.\nSi pensa che i primi a fregiarsi del titolo siano stati tra l'VIII e il IX secolo i sovrani buddhisti della dinastia Sailendra di Giava, dove si era diffusa la cultura indiana gi\u00e0 da qualche secolo. In seguito i maharaja Sailendra furono espulsi da Giava e continuarono a regnare a Srivijaya, regno basato sulla penisola malese e a Sumatra.\nIn India, il termine in origine fu attribuito soltanto ai re che controllavano grandi regioni, ma dal Medioevo venne usato anche dai sovrani di piccoli territori, che si proclamavano discendenti degli antichi maharaja. In un secondo tempo si diffuse l'usanza dei grandi signori feudali di fregiarsi di tale titolo per dimostrare la propria autonomia dalla famiglia regnante. Il termine veniva ancora adottato dai nobili indiani anche sotto la dominazione britannica (detta \"British Raj\"), seppur con un valore puramente sociale vista la perdita del potere politico.\nTra le altre regioni del Sud-est asiatico dove fu adottato il titolo vi furono l'arcipelago delle Filippine e il Borneo (Sultanato di Sulu), e la Thailandia (regni di Sukhothai, Ayutthaya e Rattanakosin).\nRiti.\nIl raj\u0101 celebrava il \"raj\u0101s\u016bya\", un rito di consacrazione del sovrano che, fra l'altro, gli ricordava che anche se egli fosse diventato il re pi\u00f9 potente e la sua ascesa inarrestabile, M\u1e5btyu, il dio della morte, era sempre presente e doveva essere propiziato; era necessario posticipare al massimo l'\u00abultimo scalino\u00bb, mantenere la regalit\u00e0 con preghiere, incantesimi e consegnare al re l'amuleto di legno di \"Pal\u0101\u015ba\" \u2013 \"Butea monosperma\" \u2013 come quello che un tempo apparteneva agli dei, per assicurargli la lealt\u00e0 dei vassalli e dei sudditi."}
{"id": "1246420", "revid": "1305772", "url": "https://it.wikipedia.org/wiki?curid=1246420", "title": "\u010canovskij rajon", "text": "Il \u010canovskij rajon \u00e8 un \"rajon\" (\"distretto\") dell'oblast' di Novosibirsk, nella Russia siberiana sudoccidentale. Il capoluogo \u00e8 la cittadina di \"\u010cany\"."}
{"id": "1246423", "revid": "767487", "url": "https://it.wikipedia.org/wiki?curid=1246423", "title": "My Boy Jack", "text": "My Boy Jack \u00e8 un film del 2007 diretto da Brian Kirk, ispirato all'omonima pi\u00e9ce teatrale. \u00c8 uscito nel novembre 2007 sulle emittenti televisive americane e inglesi. La storia \u00e8 incentrata su Rudyard Kipling e sui metodi che usa per mandare suo figlio Jack di 17 anni in missione durante la Grande guerra con le Guardie Irlandesi, nonostante abbia gravi problemi di vista.\nNell'agosto 2009 in Italia \u00e8 stato possibile vederlo nel canale Hallmark tramite Sky"}
{"id": "1246425", "revid": "1305772", "url": "https://it.wikipedia.org/wiki?curid=1246425", "title": "Iskitimskij rajon", "text": "L'Iskitimskij rajon \u00e8 un \"rajon\" (\"distretto\") dell'oblast' di Novosibirsk, nella Russia siberiana sudoccidentale. Il capoluogo \u00e8 la cittadina di \"Iskitim\", che \u00e8 tuttavia considerata amministrativamente a s\u00e9 stante e dipendente direttamente dalla \"oblast'\"; un altro insediamento di una certa importanza \u00e8 \"Lin\u00ebvo\"."}
{"id": "1246426", "revid": "63760", "url": "https://it.wikipedia.org/wiki?curid=1246426", "title": "Gabriele Melotti", "text": ""}
{"id": "1246432", "revid": "167080", "url": "https://it.wikipedia.org/wiki?curid=1246432", "title": "Sufeta", "text": ""}
{"id": "1246433", "revid": "1573940", "url": "https://it.wikipedia.org/wiki?curid=1246433", "title": "Samguk sagi", "text": "Il Samguk sagi () \u00e8 una registrazione storica dei Tre Regni di Corea: Goguryeo, Baekje e Silla. Il \"Samguk sagi\" \u00e8 scritto in cinese classico (il linguaggio scritto dei letterati nella Corea tradizionale), la sua compilazione fu ordinata dal re Injong (r. 1122-1146) e formulata dall'ufficiale e storico del governo Kim Bu-sik (\u91d1\u5bcc\u8efe), coadiuvato da un gruppo di giovani studenti. Esso fu completato nel 1145. \u00c8 ben conosciuto in Corea come il pi\u00f9 vecchio trattato sulla storia della Corea.\nContenuti.\nIl lavoro consiste di 50 volumi (o \"kw\u014fn\" \u5377) composti da:\nCompilazione.\nNel prendersi il compito di compilare il \"Samguk sagi\", Kim Bu-sik fu consapevole di dover modellare la propria azione sul cinese di tradizione imperiale, proprio come modell\u00f2 il formato storico dai suoi antenati cinesi. In modo specifico, egli segu\u00ec la metodologia del grande storico Sima Qian (ca. 145 a.C.-90 a.C.) della ex dinastia Han (206 a.C.-24), utilizzando il titolo della storia della Cina da questo compilata, \"Shiji\" (in coreano \"sagi\"), per il proprio lavoro. Adott\u00f2 anche la tradizione storiografica cinese, che prevede la divisione in quattro parti: Annali (\"bongi\" \u672c\u7d00), Tavole (\"pyo\" \u8868), Monografie (\"ji\" \u5fd7), e Biografie (\"yeoljeon\" \u5217\u50b3).\nCi furono vari fattori che motivarono la compilazione del \"Samguk sagi\" nel XII secolo. Questi possono essere rozzamente categorizzati come ideologici e politici. I fattori ideologici sono resi manifesti nella prefazione al lavoro, scritta da Kim Bu-sik, dove lo storico dice:\nIn questo discorso si possono discernere due chiari motivi. Uno era quello di colmare il vasto divario di conoscenza concernente la Corea dell'era dei Tre regni. Sebbene ognuno dei tre regni di Goguryeo, Baekje e Silla avesse apparentemente prodotto la propria trascrizione storica, vi erano grosse perdite nei periodi delle guerre di unificazione, nell'annichilimento di Goguryeo e Baekje e nella dispersione delle rispettive popolazioni. L'altro motivo era di produrre una storia che potesse servire ad educare i letterati coreani sulla loro storia nativa e provvedere affinch\u00e9 avessero degli esempi di virt\u00f9 confuciane. Questo fu particolarmente importante nel primo periodo di Goryeo, in cui il confucianesimo prese sempre pi\u00f9 piede.\nAltri fattori sono invece poco chiari. Nella tradizione cinese, la compilazione della storia di una dinastia serviva anche a fini politici, in quanto era scritta dalla dinastia seguente: la maggior parte degli scritti serviva a illustrare come la nuova dinastia avesse ereditato dalla precedente il mandato del cielo per governare. La compilazione del \"Samguk sagi\" fu ufficialmente commissionata dal re di Goryeo e gli addetti al compito furono approvati dalla burocrazia centrale. Uno dei motivi che spinsero alla compilazione era di educare gli scolari e gli ufficiali della burocrazia confuciana sulla propria eredit\u00e0 nativa e sulla propria capacit\u00e0 di attenersi alle virt\u00f9 di Confucio; tuttavia, il fatto che l'eredit\u00e0 nativa sia primariamente interpretata dal \"Samguk sagi\" come eredit\u00e0 di Silla mostra che il proponimento dell'opera era promuovere Silla come il regno ortodosso che governava la penisola, e perci\u00f2 solidificare la legittimit\u00e0 ed il prestigio dello stato di Goryeo, e i diritti del successore di Silla. Ci\u00f2 aiut\u00f2 a conferire l'idea di \"zhengtong\" (\u6b63\u7d71), o \"linea ortodossa di successione\", verso la nuova dinastia. Nonostante questo obiettivo non fu citato nel memoriale di Kim Bu-sik sottoscritto nel 1145, l'intento fu chiaramente compreso. Fu proprio con tale intento che il re di Goryeo, Injong, incaric\u00f2 Kim Bu-sik di compilare la storia dei Tre regni e di Silla unificato. L'intento di Goryeo, attraverso la scrittura del \"Samguk sagi\", era legittimare la propria autorit\u00e0 in quanto erede del mandato del Cielo di Silla. I compilatori del \"Samguk sagi\" enfatizzarono la morale eccellente se non la superiorit\u00e0 effettiva di Silla, e perci\u00f2 il suo diritto come unificatore e comandante della penisola. Questo aspetto dell'opera diviene chiaro attraverso la lettura delle pagine di storia. Nelle Biografie, per esempio, non solo vi \u00e8 una massiccia percentuale di biografie di gente di Silla (86%), ma queste sono anche corredate da numerosi e gloriosi esempi di lealt\u00e0 e coraggio.\nCiononostante, il meccanismo del \"Samguk sagi\" era di trattare i Tre regni equamente. Per esempio, per riferirsi ai regni di Goguryeo, Baekje e Silla viene usato il termine \"Aguk\" (\uc544\uad6d \u6211\u570b), mentre le loro forze sono chiamate \"Abyong\" (\uc544\ubcd1 \u6211\u5175), che significa \"le truppe della nostra nazione\". In particolare, attraverso il \"Samguk sagi\" Kim Bu-sik apprezz\u00f2 un castellano di Goguryeo che sconfisse l'Imperatore Tai Zong durante l'assedio della fortezza di Ansi, stimandolo come eroe.\nIl \"Samguk sagi\" fu scritto basandosi sul \"Gu samguksa\" (\u820a\u4e09\u570b\u53f2, lett. \"Vecchia storia dei Tre Regni\") e altri precedenti trattati storici come il \"Hwarang Segi\" (\u82b1\u90de\u4e16\u8a18, lett. \"Annali degli Hwarang\"), la maggior parte dei quali non esistono pi\u00f9. Tuttavia, Kim Bu-sik ignor\u00f2 o denigr\u00f2 le storie dei giapponesi, mentre attinse generosamente dalle cronache delle dinastie cinesi e anche da annali non ufficiali provenienti dalla Cina, in particolare \"Wei shu\" (\u9b4f\u66f8), \"Sanguo Zhi\" (\u4e09\u570b\u5fd7), \"Jin shu\" (\u6649\u66f8), \"Jiu tangshu\" (\u820a\u5510\u66f8, lett. \"Vecchia storia di Tang\"), \"Xin tangshu\" (\u65b0\u5510\u66f8, lett. \"Nuova storia di Tang\") e \"Zizhi tongjian\" (\u8cc7\u6cbb\u901a\u9451; lett. \"Specchio comprensivo per l'aiuto al governo\").\nAlcuni storici moderni sono critici sulle storie fornite dal \"Samguk sagi\", citando in proposito la manipolazione da parte della Cina e il punto di vista Sillacentrico sul periodo dei Tre regni. Kim Bu-sik fu un patrizio originario di Silla, e sebbene lui stesso fosse un praticante buddista, sosteneva il Confucianesimo al di sopra del Buddismo come principio guida per il governo e appoggi\u00f2 l'offerta di tributi all'imperatore cinese per evitare un conflitto con la Cina. Tuttavia, ci\u00f2 su cui tutti gli storici concordano \u00e8 che la storia di Kim Bu-sik \u00e8 critica dello studio della storia coreana durante i Tre regni ed il periodo di Silla unificato. Pi\u00f9 di recente, le evidenze archeologiche, la verifica di eventi astronomici ed il paragone con la storia cinese e giapponese hanno dimostrato come il \"Samguk sagi\" sia sorprendentemente accurato.\nTraduzione in lingue occidentali.\nL'unica traduzione completa del \"Samguk sagi\" in una lingua occidentale \u00e8 l'edizione russa in due parti, una del 1959 e una del 2001.\nTuttavia, parti del lavoro sono apparse in vari studi in inglese, in particolare:\nCi sono state parziali traduzioni che circolavano in circoli accademici in varie universit\u00e0.\nL'Universit\u00e0 delle Hawaii al dipartimento per gli studi coreani ha recentemente messo assieme alcune di queste traduzioni e presentato i completi annali di Goguryeo e Silla ad un editore."}
{"id": "1246436", "revid": "3115", "url": "https://it.wikipedia.org/wiki?curid=1246436", "title": "\u010cistooz\u00ebrnyj rajon", "text": "Il \u010cistooz\u00ebrnyj rajon \u00e8 un \"rajon\" (\"distretto\") dell'oblast' di Novosibirsk, nella Russia siberiana sudoccidentale. Il capoluogo \u00e8 la cittadina di \u010cistooz\u00ebrnoe."}
{"id": "1246440", "revid": "110157", "url": "https://it.wikipedia.org/wiki?curid=1246440", "title": "\u010cistooz\u00ebrnoe", "text": "\u010cistooz\u00ebrnoe (anche come \"\u010cistoozernoe\" o \"Chistoozyornoe\") \u00e8 una cittadina situata nell'Oblast' di Novosibirsk, in Russia, nella Siberia sudoccidentale, in una zona di steppa a poca distanza dalle sponde del lago \u010cany; inquadrata amministrativamente come insediamento di tipo urbano, \u00e8 il capoluogo del distretto di \u010cisto-Oz\u00ebrnoe."}
{"id": "1246451", "revid": "838137", "url": "https://it.wikipedia.org/wiki?curid=1246451", "title": "Polimio (Re)", "text": "Nella mitologia cristiana Polimio era un Re dell'Armenia, convertito al Cristianesimo da San Bartolomeo Apostolo.\nSecondo il racconto dell'abate grecese Luigi Lauda nell'opera del 1913 \"Il Martire dell'Armenia\" il santo guar\u00ec la figlia del Re indemoniata e rifiut\u00f2 le ricchezze che questi gli offr\u00ec come ricompensa. Riusc\u00ec cos\u00ec a convertire e battezzare il Re e tutto il suo popolo. Il fratello di Polimio, Astiage, fece uccidere per vendetta San Bartolomeo. Ne segu\u00ec un duello tra i due fratelli nel quale Polimio fer\u00ec a morte Astiage.\nLa scena \u00e8 rappresentata anche in uno dei magnifici capitelli crociati perfettamente conservati a Nazaret, presso il museo francescano della basilica dell'Annunciazione."}
{"id": "1246453", "revid": "1318658", "url": "https://it.wikipedia.org/wiki?curid=1246453", "title": "David di Donatello per i migliori effetti speciali visivi", "text": "Il David di Donatello per i migliori effetti speciali visivi \u00e8 un premio cinematografico assegnato annualmente nell'ambito dei David di Donatello, a partire dall'edizione del 2004. Nel 2012 l'Accademia ha risposto negativamente riguardo alla richiesta avanzata dall'Associazione Italiana Autori e Tecnici Effetti Speciali di Scena (AIAT-SFX), per l'inserimento degli Effetti Speciali Scenici tra le categorie in concorso.\nVincitori e candidati.\nI vincitori sono indicati in grassetto."}
{"id": "1246456", "revid": "1543377", "url": "https://it.wikipedia.org/wiki?curid=1246456", "title": "Rob Cavallo", "text": "\u00c8 noto principalmente per essere il produttore dei Green Day dal 1994. Dal 2010 \u00e8 presidente della Warner Bros. Records.\nStoria.\nCavallo nacque a Washington; suo padre Bob Cavallo lavorava nell'industria discografica come \"band manager\" con artisti come Prince e Little Feat. Quando Rob aveva pi\u00f9 o meno dieci anni la sua famiglia si trasfer\u00ec a Los Angeles. In quegli anni Cavallo suon\u00f2 in piccole band locali, e dopo aver termintao gli studi inizi\u00f2 a lavorare come ingegnere del suono. Dalla met\u00e0 alla fine degli anni '80 Cavallo lavor\u00f2 con molte band hair metal di Hollywood e dintorni come produttore. Continu\u00f2 questo lavoro anche durante i primi anni '90; tuttavia, quando il movimento grunge caus\u00f2 il declino dell'hair metal Cavallo cominci\u00f2 a lavorare con band alternative rock. Al momento vive in California con la moglie Amy e ha due figlie, Emily Jackson e Estelle-Deseraie.\nProgetto.\nCavallo \u00e8 produttore dei Green Day. Ha co-prodotto quasi ogni album della band, dal primo successo \"Dookie\" alla trilogia \u00a1Uno!,\u00a1Dos! e \u00a1Tr\u00e8! (tranne 21st Century Breakdown). Cavallo ha prodotto anche, tra gli altri Jawbreaker, Goo Goo Dolls, Chris Isaak e Alanis Morissette, oltre a molte colonne sonore. Ha prodotto recentemente il sesto album di Jewel \"Goodbye Alice in Wonderland\".\nCavallo ha prodotto anche il terzo album dei My Chemical Romance \"The Black Parade\", pubblicato il 24 ottobre 2006 negli Stati Uniti e il 23 ottobre 2006 in tutto il mondo.\nSpesso Cavallo suona anche il pianoforte negli album che produce, per esempio nella traccia \"Cancer\" di \"The Black Parade\".\nIl 6 marzo 2008 \u00e8 stato annunciato che Cavallo ha registrato l'ultimo album della Dave Matthews Band, \"Big Whiskey and the Groogrux King\".\nInoltre \u00e8 stato scelto per produrre il prossimo album di Meat Loaf, programmato per il 2010.\nNel 2009 ha lavorato agli album dei Paramore (\"Brand New Eyes\") e di Aly &amp; AJ."}
{"id": "1246457", "revid": "309289", "url": "https://it.wikipedia.org/wiki?curid=1246457", "title": "Cna (fiume)", "text": "La Cna () \u00e8 un fiume della Russia europea centrale, affluente di sinistra della Mok\u0161a (bacino idrografico della Oka).\nNasce dalla confluenza dei fiumi Belyj Pl\u00ebs e Mokraja Ver\u0161ina nella sezione settentrionale del bassopiano della Oka e del Don, nel territorio dell'oblast' di Tambov; scorre per circa 450 km mantenendo direzione mediamente settentrionale, sfociando nella Mok\u0161a pochi chilometri a valle della cittadina di Sasovo. Altre citt\u00e0 toccate nel corso sono Kotovsk, Tambov e Mor\u0161ansk.\nLa Cna \u00e8 gelata, mediamente, da dicembre a fine marzo - primi di aprile. I maggiori affluenti sono: Vy\u0161a (lungo 179\u00a0km) e Ka\u0161a (111\u00a0km) provenienti dalla destra idrografica; \u010celnovaja (121\u00a0km) dalla sinistra."}
{"id": "1246459", "revid": "767487", "url": "https://it.wikipedia.org/wiki?curid=1246459", "title": "Alfredo Alfredo", "text": "Alfredo Alfredo \u00e8 un film del 1972 scritto e diretto da Pietro Germi.\nIl film vinse il David di Donatello quale miglior film italiano dell'anno.\nTrama.\nAlfredo, impiegato di banca ad Ascoli Piceno, un uomo sottomesso di carattere, passa le giornate a veder andare in malora il suo matrimonio per via dell'ossessivit\u00e0 della moglie Maria Rosa nei suoi riguardi. Lei lo tempesta di telefonate e di lettere, gli fa perdere l'unico amico, Oreste, e assume il comando della casa.\nPoi Alfredo reagisce, si allontana, cerca un nuovo rapporto: \u00e8 il periodo del referendum sul divorzio. Ne beneficia insieme alla sua nuova compagna Carolina, si separa dalla moglie e diventa attivista pro-divorzio. Decide di sposare anche la nuova compagna, ma prima deve ottenere il divorzio da Maria Rosa.\nProduzione.\nNel ruolo del padre di Alfredo l'attore e doppiatore presso la CDC, Gino Baghetti.\nIl film \u00e8 stato girato interamente ad Ascoli Piceno. Parte delle riprese del film (come la cena serale) sono state girate all'interno del Palazzo Indignozzi, sulla piazza Ventidio Basso e al \"Caff\u00e8 Meletti\" di piazza del Popolo.\nAlcune scene esterne al contesto urbano sono state girate presso San Giacomo, vicina stazione di soggiorno montano."}
{"id": "1246462", "revid": "80339", "url": "https://it.wikipedia.org/wiki?curid=1246462", "title": "Tsna", "text": ""}
{"id": "1246463", "revid": "1305772", "url": "https://it.wikipedia.org/wiki?curid=1246463", "title": "Dovolenskij rajon", "text": "Il Dovolenskij rajon \u00e8 un \"rajon\" (\"distretto\") dell'oblast' di Novosibirsk, nella Russia siberiana sudoccidentale. Il capoluogo \u00e8 la cittadina di \"Dovol'noe\"."}
{"id": "1246469", "revid": "228587", "url": "https://it.wikipedia.org/wiki?curid=1246469", "title": "L'idea di Medioevo. Fra storia e senso comune", "text": "L'idea di Medioevo. Fra storia e senso comune \u00e8 un libro di Giuseppe Sergi nato come saggio introduttivo del \"Manuale\" (Donzelli) di \"Storia medievale\" nel 1998 e pubblicato singolarmente (con alcune revisioni e una nuova introduzione) nel 2005.\nArgomento e obiettivo del saggio.\nIl libro, tradotto anche in francese e in spagnolo, tratta, come si pu\u00f2 intuire dal titolo, la differenza tra \"l'idea di Medioevo\" presente nell'immaginario collettivo e la realt\u00e0 storica dei dieci secoli medievali. L'autore infatti sottolinea fortemente che il concetto di Medioevo a noi giunto \u00e8 in gran parte errato. Questo a causa di una \"deformazione prospettica\" attuata dagli storici del XV e XVI secolo, i quali hanno esteso la realt\u00e0 storica appartenuta ai vicini secoli XII e XIII, periodo di crisi generale, all'intero periodo medievale. Questa teoria proporrebbe infatti un improbabile periodo, durato oltre mille anni, di \"pausa del progresso\" (se non di regresso) e di assenza di alcuna novit\u00e0 politica o sociale. Periodo che nel complesso comprenderebbe tutto quel che la Rivoluzione francese ha abbattuto. Il saggio invece si propone proprio di distruggere il luogo comune che circonda il Medioevo, che finora \u00e8 stato considerato un periodo da cui si pu\u00f2 trarre l'origine di tutti gli elementi negativi appartenuti al passato (anche a quello relativamente recente)."}
{"id": "1246474", "revid": "767487", "url": "https://it.wikipedia.org/wiki?curid=1246474", "title": "Dovol'noe", "text": "Dovol'noe (in lingua russa: \u0414\u043e\u0432\u043e\u043b\u044c\u043d\u043e\u0435) \u00e8 una citt\u00e0 situata nell'Oblast' di Novosibirsk, in Russia, nella Siberia meridionale. La citt\u00e0 \u00e8 il capoluogo amministrativo del distretto Dovolenskij."}
{"id": "1246477", "revid": "1305772", "url": "https://it.wikipedia.org/wiki?curid=1246477", "title": "Hoffman", "text": ""}
{"id": "1246479", "revid": "1305772", "url": "https://it.wikipedia.org/wiki?curid=1246479", "title": "Zdvinskij rajon", "text": "Lo Zdvinskij rajon \u00e8 un \"rajon\" (\"distretto\") dell'oblast' di Novosibirsk, nella Russia siberiana sudoccidentale. Il capoluogo \u00e8 il villaggio (\"selo\") di \"Zdvinsk\"."}
{"id": "1246480", "revid": "339392", "url": "https://it.wikipedia.org/wiki?curid=1246480", "title": "Attivista politico", "text": ""}
{"id": "1246483", "revid": "124566835", "url": "https://it.wikipedia.org/wiki?curid=1246483", "title": "Ma pecch\u00e9/Tu saje a verit\u00e0", "text": "Ma pecch\u00e9/Tu saje a verit\u00e0, pubblicato nel 1966, \u00e8 un 45 giri della cantante italiana Iva Zanicchi.\nTracce.\nLato A\nLato B"}
{"id": "1246486", "revid": "174925", "url": "https://it.wikipedia.org/wiki?curid=1246486", "title": "Morosit\u00e0", "text": ""}
{"id": "1246491", "revid": "124566838", "url": "https://it.wikipedia.org/wiki?curid=1246491", "title": "Monete d'oro/Ci amiamo troppo", "text": "Monete d'oro/Ci amiamo troppo, pubblicato nel 1966, \u00e8 un 45 giri della cantante italiana Iva Zanicchi.\nTracce.\nLato A\nLato B"}
{"id": "1246492", "revid": "767487", "url": "https://it.wikipedia.org/wiki?curid=1246492", "title": "Zdvinsk", "text": "Zdvinsk (in lingua russa: \u0417\u0434\u0432\u0438\u043d\u0441\u043a) \u00e8 una citt\u00e0 situata nella Siberia meridionale, nell'Oblast' di Novosibirsk, in Russia. La citt\u00e0 \u00e8 il capoluogo amministrativo del distretto di Zdvinskij (in lingua russa \"\u0417\u0434\u0432\u0438\u043d\u0441\u043a\u0438\u0439 \u0420\u0430\u0439\u043e\u043d\"."}
{"id": "1246494", "revid": "339392", "url": "https://it.wikipedia.org/wiki?curid=1246494", "title": "F.C. Cosenza", "text": ""}
{"id": "1246499", "revid": "1305772", "url": "https://it.wikipedia.org/wiki?curid=1246499", "title": "Mo\u0161kovskij rajon", "text": "Il Mo\u0161kovskij rajon \u00e8 un \"rajon\" (\"distretto\") dell'oblast' di Novosibirsk, nella Russia siberiana sudoccidentale. Il capoluogo \u00e8 la cittadina di \"Mo\u0161kovo\", mentre un altro centro di qualche rilevanza urbana \u00e8 \"Stancionno-Oja\u0161inskij\"."}
{"id": "1246501", "revid": "2074539", "url": "https://it.wikipedia.org/wiki?curid=1246501", "title": "Shitdisco", "text": "Gli Shitdisco sono un gruppo New rave di Glasgow. Nati nel 2003, sono considerati, insieme ai Klaxons, i pionieri del nuovo genere che unisce sonorit\u00e0 disco, punk e musica elettronica, definito New rave. I primi due singoli, \"Disco Blood\" e \"I Know Kung Fu\" sono stati pubblicati nel dicembre 2005 e, dato il loro successo, hanno spinto la band a firmare un contratto con l'etichetta indipendente Fierce Panda Records.\nIl 16 aprile 2007 \u00e8 uscito l'album del debutto sulla scena internazionale, \"Kingdom of Fear\" che, nella prima settimana, ha raggiunto il quarto posto nella classifica inglese degli album indie pi\u00f9 venduti.\nLa campagna pubblicitaria 2008 della nota marca di birra Ceres, intitolata \"The True Heads\", li vede come testimonial. Nello spot, la band si esibisce in una performance on stage della canzone \"I Know Kung Fu\", davanti ad un pubblico di accaniti fan; le loro teste sono tuttavia sostituite da una riproduzione in 3D. Il 23 settembre 2008 \u00e8 uscito il secondo album di studio del gruppo, \"The Emanator\", pubblicato solo per il mercato statunitense."}
{"id": "1246502", "revid": "124566843", "url": "https://it.wikipedia.org/wiki?curid=1246502", "title": "Non pensare a me/Vita", "text": "Non pensare a me/Vita, pubblicato nel 1967, \u00e8 un 45 giri della cantante italiana Iva Zanicchi.\nUn altro 45 giri, Non pensare a me/Non dirmi addio, \u00e8 stato pubblicato contemporaneamente da Claudio Villa come co-vincitore del \"Festival di Sanremo 1967\" dopo la rassegna.\nTracce.\nLato A\nLato B"}
{"id": "1246504", "revid": "834", "url": "https://it.wikipedia.org/wiki?curid=1246504", "title": "Theodore Roosevelt Taylor", "text": ""}
{"id": "1246505", "revid": "110157", "url": "https://it.wikipedia.org/wiki?curid=1246505", "title": "Mo\u0161kovo", "text": "Mo\u0161kovo (in lingua russa Mo\u0448\u043a\u043e\u0432\u043e) \u00e8 una citt\u00e0 situata nell'Oblast' di Novosibirsk, in Russia, nella Siberia meridionale. La citt\u00e0 \u00e8 il centro amministrativo del distretto di Mo\u0161kovskij (in lingua russa Mo\u0448\u043a\u043e\u0432\u0441\u043a\u0438\u0439 \u0420\u0430\u0439\u043e\u043d, letteralmente Mo\u0161kovskij Rajon)."}
{"id": "1246508", "revid": "66387", "url": "https://it.wikipedia.org/wiki?curid=1246508", "title": "Principio di conservazione della massa", "text": ""}
{"id": "1246509", "revid": "486946", "url": "https://it.wikipedia.org/wiki?curid=1246509", "title": "Principio di conservazione della quantit\u00e0 di moto", "text": ""}
{"id": "1246511", "revid": "767487", "url": "https://it.wikipedia.org/wiki?curid=1246511", "title": "Tu dirai/Sei ore", "text": "Tu dirai/6 ore \u00e8 un disco a 45 giri dalla cantante italiana Iva Zanicchi, pubblicato nel 1963.\nTracce.\nLato A\nLato B"}
{"id": "1246512", "revid": "1305772", "url": "https://it.wikipedia.org/wiki?curid=1246512", "title": "Ubinskij rajon", "text": "L'Ubinskij rajon \u00e8 un \"rajon\" (\"distretto\") dell'oblast' di Novosibirsk, nella Russia siberiana sudoccidentale. Il capoluogo \u00e8 la cittadina di \"Ubinskoe\"."}
{"id": "1246515", "revid": "767487", "url": "https://it.wikipedia.org/wiki?curid=1246515", "title": "Zero in amore/Come un tramonto", "text": "Zero in amore/Come un tramonto \u00e8 il 45 giri di debutto della cantante italiana Iva Zanicchi, pubblicato nel 1963.\nTracce.\nLato A\nLato B"}
{"id": "1246517", "revid": "123602291", "url": "https://it.wikipedia.org/wiki?curid=1246517", "title": "Pietro Tenerani", "text": "Biografia.\nNacque a Torano, frazione di Carrara, dal padre Ceccardo, capo cavatore presso le cave di marmo, e da Maria Antonia Marchetti.\nAiutato dallo zio Pietro Marchetti, scultore, che ne sarebbe diventato direttore nel 1835, entr\u00f2 all'Accademia di Belle Arti di Carrara dove studi\u00f2 con il pittore Jean-Baptiste Fr\u00e9d\u00e9ric Desmarais, allora vice direttore dell'Accademia, e il giovane scultore Lorenzo Bartolini.\nNel 1811 ottenne il suo primo premio presentando un modello dal vero al concorso per gli studenti dell'Accademia; due anni dopo si aggiudic\u00f2 il pensionato a Roma sul tema di \"Oreste invaso dalle Furie\"; nel 1815, sopo essersi trasferito a Roma dal 1814, si aggiudic\u00f2 il premio di 132 scudi indetto dal Canova per il concorso della figura in plastica del Redentore, a seguito del quale premio il Tenerani invi\u00f2 all'Accademia un \"Paride che offre il pomo a Venere\" e nel 1816 il gesso della celeberrima \"Psiche abbandonata\", poi acquistata nel 1819 dalla nobildonna salottiera fiorentina Carlotta de' Medici Lenzoni e che venne poi replicata in quattro copie: per il principe di Metternich, per il generale francese Bertin de Vaux, per gli inglesi Lord Tornvendson ed Henry Labouchere. Fu proprio nel salotto della residenza della nobildonna che questa prima \"Psiche\" fu veduta dal letterato Pietro Giordani (1774-1848), che nel 1836 ne avrebbe fatto oggetto di un breve libretto intitolato \"La prima Psiche di Pietro Tenerani\" e dedicato a Madama Adelaide Calderara Butti. Nell\"'incipit\" del componimento la statua viene cos\u00ec descritta dal letterato:\nEntr\u00f2 quindi a bottega dello scultore danese Alberto Thorvaldsen (1770-1844) per il quale rifiniva le opere migliori, tanto che i maligni dell'epoca sostenevano che gran parte della lode dovuta al maestro danese fosse da attribuire allo scalpello del giovane discepolo. Col Thorvaldsen prese parte al monumento tombale di Eugenio di Leuchtemberg, eretto in San Michele a Monaco di Baviera.\nSeguendo il grande successo della prima \"Psiche abbandonata\", il Tenerani propose una seconda opera sul tema, dal titolo \"Psiche svenuta\", a lui commissionata dal conte Giovanni Battista Sommariva; l'opera, come la prima, ebbe grande successo: in questa seconda interpretazione la \"Psiche\" giace tramortita con un'espressione d'intenso dolore dopo avere aperto il bossolo recato dall'Inferno che le induce un sonno infernale. L'opera dovette essere replicata sette volte per altrettanti compratori.\nIn questa fase della carriera professionale il Tenerani era ormai un artista famoso, ricco e richiesto in tutta Europa: dalla famosa salottiera Juliette R\u00e9camier ricevette una commissione per il mezzo rilievo \"Martirio di Eudoro e Cimodoce\", episodio de \"I martiri\" del francese Fran\u00e7ois-Ren\u00e9 de Chateaubriand, da donare allo scrittore; seguirono il gruppo scultoreo \"Venere con Amore\" e la \"Venere ferita dallo spino di una rosa\" (1823), gi\u00e0 ideata ai tempi della collaborazione con Thorvaldsen, commissionata dal principe ungherese Nicola Esterh\u00e1zy e replicata in tre copie per re e imperatori europei.\nScolp\u00ec per il Granduca ereditario di Russia Alessandro la statua a grandezza naturale \"Flora\" (o \"Primavera\"), replicata in quattro copie (una per la regina d'Inghilterra Vittoria).\nLe sue opere furono contese dai maggiori musei del mondo; i suoi ritratti erano ambiti da dame, alti prelati e capi di Stato di tutta Europa, essi erano ispirati all'idealizzazione purista del vero. Fra le sculture a soggetto mitologico classicista, spiccano la \"Flora\", la \"Psiche svenuta\" e la \"Psiche abbandonata\" (1817), tutte caratterizzate da un tratto estremamente armonioso e delicato.\nCome dimostrano le tesi di Antonio Giuliano, il poeta Giacomo Leopardi prese ispirazione (durante il suo secondo soggiorno romano, nel 1831) da due opere dello scultore per scrivere i due componimenti \"Sopra un bassorilievo antico sepolcrale\" e \"Sopra il ritratto di una bella donna\". \nFu tra i sottoscrittori del manifesto del purismo italiano, \"Del Purismo nelle arti\", redatto dal Bianchini nel 1843.\nRealizz\u00f2 due monumenti a Sim\u00f3n Bol\u00edvar, celebre patriota venezuelano detto \"El Libertador\": un'opera in bronzo a Bogot\u00e0 nel 1846 e una seconda a Caracas nel 1852.\nNel 1856 divenne presidente dell'Accademia di San Luca a Roma, nel 1858 presidente dei Musei Capitolini e dal 1860 direttore dei Musei Vaticani.\nTra le sue opere pi\u00f9 note vi furono anche alcune sculture funebri collocate presso la basilica di Santa Maria del Popolo, ad esempio la scultura di Adele Parain e la struggente statua di Teresa Pelzer nella Cappella Cerasi (forse attribuibile, per\u00f2, al fratello Giuseppe).\nSuoi allievi furono Saro Zagari, Vincenzo Santini e Giovanni Battista Lombardi.\nA raccoglierne il testimone saranno altri artisti quali Carlo Fontana e Arturo Dazzi.\nCollegamenti esterni.\n__INDICE__"}
{"id": "1246518", "revid": "767487", "url": "https://it.wikipedia.org/wiki?curid=1246518", "title": "Ubinskoe", "text": "Ubinskoe (in lingua russa: \u0423\u0431\u0438\u043d\u0441\u043a\u043e\u0435) \u00e8 una citt\u00e0 della Russia situata nella Siberia meridionale, nell'Oblast' di Novosibirsk. La citt\u00e0 \u00e8 il capoluogo amministrativo del distretto di Ubinskij (in lingua russa \u0423\u0431\u0438\u043d\u0441\u043a\u0438\u0439 \u0420\u0430\u0439\u043e\u043d, letteralmente Ubinskij Rajon)."}
{"id": "1246524", "revid": "1305772", "url": "https://it.wikipedia.org/wiki?curid=1246524", "title": "Ust'-Tarkskij rajon", "text": "L'Ust'-Tarkskij rajon \u00e8 un \"rajon\" (\"distretto\") dell'oblast' di Novosibirsk, nella Russia siberiana sudoccidentale. Il capoluogo \u00e8 il villaggio (\"selo\") di \"Ust'-Tarka\"."}
{"id": "1246525", "revid": "74173", "url": "https://it.wikipedia.org/wiki?curid=1246525", "title": "Arciduca Ernesto d'Austria", "text": ""}
{"id": "1246527", "revid": "1714743", "url": "https://it.wikipedia.org/wiki?curid=1246527", "title": "Ernesto d'Austria", "text": "Biografia.\nFu educato assieme al fratello Rodolfo alla corte di Spagna. Nel 1573 e nel 1587 fu candidato al trono di Polonia, ma gli furono preferiti rispettivamente Enrico di Valois e Sigismondo di Svezia. Dal 1576 in poi, fu governatore dell'Arciducato d'Austria, dove promosse la Controriforma. Nel 1590 divenne tutore del giovane cugino, l'arciduca dell'Austria Interiore Ferdinando (che sarebbe poi divenuto l'imperatore Ferdinando II). Nel 1592 sub\u00ec in Ungheria una sconfitta dai Turchi.\nNello stesso anno il re Filippo II di Spagna gli affid\u00f2 l'incarico di governatore dei Paesi Bassi spagnoli, ma Ernesto si rec\u00f2 a Bruxelles solo nel 1594; se il suo governo fu privo di rilevanza politica a causa della sua brevit\u00e0 (mor\u00ec gi\u00e0 l'anno seguente), fu per\u00f2 importante dal punto di vista culturale e artistico: nei Paesi Bassi ebbe modo di conoscere e apprezzare il pittore Pieter Bruegel il Vecchio e lo raccomand\u00f2 al fratello Rodolfo II. Questa fu quindi l'origine della collezione di dipinti di Bruegel del Kunsthistorisches Museum di Vienna."}
{"id": "1246529", "revid": "2034445", "url": "https://it.wikipedia.org/wiki?curid=1246529", "title": "Zack Snyder", "text": "Biografia.\nNato a Green Bay, Zack Snyder cresce nella cittadina di Greenwich, Connecticut, membro di una famiglia cristiana scientista. Dopo aver frequentato la Daycroft School, un istituto cristiano scientista locale, il futuro regista studia per un anno presso l'Heatherley School of Fine Art a Londra, per poi trasferirsi all'ArtCenter College of Design di Pasadena, laureandosi presso il detto istituto nel 1989.\nIn un'intervista per la testata \"Wired\", il regista ha raccontato di aver perso il fratello Sam durante la propria adolescenza, attribuendo a questi un grande impatto nella sua crescita personale. \u00c8 inoltre dislessico.\nEsordi e ascesa al cinema (1989-2011).\nTerminati gli studi, Snyder comincia a lavorare principalmente come regista di video musicali e spot pubblicitari, arrivando a collaborare, tra i tanti marchi, anche con Budweiser, per la quale azienda realizza inoltre uno spot commerciale mandato in onda durante il Super Bowl XXXVI nel 2002, Citterio e Nike. Dopo due anni di relazione e un passato da colleghi, nel 2004 sposa la produttrice Deborah Johnson, con cui fonda la casa di produzione indipendente Cruel and Unusual Films.\nSempre nel 2004, messo sotto contratto da Universal Pictures, Snyder realizza il lungometraggio d'esordio: \"L'alba dei morti viventi\", remake del film cult di George A. Romero, presentato fuori concorso al Festival di Cannes, che incassa circa 100 milioni di dollari in tutto il mondo. La storia narra di una strana epidemia che colpisce la popolazione mondiale, trasformando le persone in zombie carnivori. Nonostante sia un remake, il film si distanzia notevolmente dall'originale.\nIl regista passa quindi a Warner Bros., che gli affida la realizzazione di \"300\", adattamento cinematografico dell'omonima graphic novel di Frank Miller, distribuito nei cinema nel 2007. Il film si rivela campione d'incassi ai botteghini di tutto il mondo con un record per i cinema IMAX, realizzando nel week-end di apertura 3,6 milioni di dollari, un risultato molto alto rispetto alle aspettative, tanto che il film \u00e8 al nono posto dei film del 2007 con un incasso a livello internazionale di 456 milioni di dollari. Destano attenzione anche alcuni espedienti visivi poi divenuti punti cardine dell'estetica cinematografica di Snyder, quale l'impiego dell'effetto rallentatore.\nForte della buona ricezione di \"300\", Snyder riceve mandato da Warner Bros. per la realizzazione di \"Watchmen\", trasposizione dell'omonima serie a fumetti di Alan Moore e Dave Gibbons. Nonostante i 55 milioni di dollari incassati nel solo week-end di apertura nelle sale statunitensi, a conferma della grande attesa del film da parte del pubblico, man mano che i giorni passano il calo ai botteghini \u00e8 piuttosto notevole, tant'\u00e8 che si profila un incasso globale inferiore alle aspettative. Il film fa scaturire nella critica opinioni miste, in cui si manifesta disappunto per la strutturazione a tratti confusa della trama congiuntamente ad apprezzamento per alcune intuizioni estetiche del regista.\nNel 2010 il regista lavora a \"Il regno di Ga'Hoole - La leggenda dei guardiani\", trasposizione animata basata sulla saga letteraria fantasy per ragazzi \"I guardiani di Ga'Hoole\", scritta da Kathryn Lasky e illustrata da Richard Cowdry. Il film \u00e8 tiepidamente accolto da pubblico e critica. \nNegativa \u00e8 invece la ricezione di \"Sucker Punch\", pellicola realizzata l'anno seguente ambientata negli anni cinquanta, nel quale una ragazzina, rinchiusa dal suo patrigno in un manicomio, decide di rinchiudersi nella sua fantasia cercando di immaginare tante vie di fuga. A posteriori, Snyder critic\u00f2 la mancata volont\u00e0 di Warner Bros. di lasciare che il regista realizzasse un film vietato ai minori.\nDC Extended Universe e pausa dalla regia (2011-2017).\nAnnunciato gi\u00e0 nel 2010 come regista di un possibile nuovo film reboot di Superman, nei primi anni duemiladieci Snyder lavora a \"L'uomo d'acciaio\", una riproposizione delle origini del supereroe kryptoniano in toni pi\u00f9 cupi e \"dark\", che la critica accoglie con interesse e favore al debutto della pellicola nei cinema, nel giugno 2013. Ad appena un mese dall'uscita del film nelle sale cinematografiche, nel luglio 2013, nel corso del Comic-Con di San Diego, Snyder annuncia la realizzazione in essere di \"\", sequel de \"L'uomo d'acciaio\", dando cos\u00ec vita all'universo cinematografico DC Extended Universe. La nuova pellicola viene distribuita nel marzo 2016, in un clima di grande attesa, ma in breve tempo viene ampiamente stroncata dalla critica, nonostante un incasso di oltre 800 milioni di dollari. Al regista viene in particolar modo rimproverato il non aver saputo rendere avvincente uno scontro potenzialmente iconico, con il sospetto che Snyder abbia tentato di nascondere una mancanza di idee con dialoghi fini a se stessi e frivolo simbolismo.\nNonostante l'insuccesso di \"Batman v Superman\", Snyder continua a lavorare al DCEU, dando avvio alla realizzazione del film \"Justice League\". Nel corso della post-produzione, tuttavia, Snyder decide di abbandonare l'incarico, che Warner Bros. affida a Joss Whedon, a causa (come emerger\u00e0 a posteriori) della morte di una delle figlie di Snyder. Inizia cos\u00ec un periodo di lontananza di Snyder dalla macchina da presa.\nRitorno alla regia (2018-).\nDopo un biennio trascorso esclusivamente alla cabina di produzione per film quali \"Aquaman\" e \"Wonder Woman 1984\", Snyder viene nuovamente ingaggiato da Warner Bros. per la realizzazione di una riedizione di \"Justice League\", fedele alla sua visione originaria del progetto, su incitamento del cast e dei fan della saga cinematografica. Il 18 marzo 2021 viene quindi reso disponibile sulla piattaforma HBO Max \"Zack Snyder's Justice League\", il quale, pur venendo generalmente apprezzato da pubblico e critica, viene bollato dalla stessa Warner Bros. come un \u00abprogetto senza sbocchi\u00bb: a ci\u00f2 segue quindi una nuova campagna mediatica, finalizzata al ripristino del cosiddetto \"Snyderverse\", ovvero l'universo narrativo immaginato da Snyder sin dai tempi di \"Batman v Superman\".\nNello stesso anno torna con uno \"zombie-movie\", il genere che l'ha lanciato nel mondo del cinema, con \"Army of the Dead\", prodotto da Netflix con un budget di oltre 90 milioni di dollari e distribuito direttamente sulla relativa piattaforma di streaming. Il film, che vede tra i protagonisti l'attore Dave Bautista, dar\u00e0 il via a un nuovo universo narrativo. A seguire produce e scrive infatti il prequel spin-off \"Army of Thieves\", diretto e interpretato da Matthias Schweigh\u00f6fer, per poi cominciare le lavorazioni per il sequel \"Planet of the Dead\".\nSuccessivamente viene annunciato il film sci-fi \"Rebel Moon\", realizzato sempre per Netflix.\nStile e influenze.\nAll'interno delle proprie pellicole Snyder fa ampio uso dell'effetto rallentatore e della tecnica dello \"speed ramping\", specie per quanto riguarda scene d'azione e di combattimento. La critica ha peraltro spesso elogiato la tendenza del regista di evitare l'apposizione di troppi tagli ai piani sequenza in questi contesti, a differenza dei colleghi. \u00c8 inoltre noto per il ricorso a illuminazione di bassa tonalit\u00e0, che generalmente conferisce ai suoi film atmosfere cupe, non sempre apprezzate dal pubblico. Nei suoi film \u00e8 inoltre frequente l'alternarsi, nella medesima scena, di inquadrature a largo campo e inquadrature ristrette di primo piano. Il suo stile \u00e8 stato spesso descritto come divisivo, specie per quanto riguarda i suoi lungometraggi supereroistici, in cui il regista attua \u00abdecostruzioni\u00bb e ricostruzioni dei personaggi, cercando di adattarli alla propria prospettiva narrativa.\nSnyder ha rimarcato spesso la sua passione per la filmografia di Akira Kurosawa e per la saga cinematografica \"Guerre stellari\". Appassionato di fumetti, apprezza in particolar modo Frank Frazetta e la miniserie \"Watchmen\".\nVita privata.\nZack Snyder \u00e8 sposato dal 2004 con Deborah Snyder: la coppia ha adottato due figli, che si sommano ai sei avuti precedentemente da Snyder (quattro con la precedente moglie, Denise Weber, due con una precedente compagna). Nel 2017 il regista ha perso la figlia Autumn, morta di suicidio: a seguito di questo evento, Snyder ha investito energie e risorse in campagne per la prevenzione al suicidio e la \"mental health awareness\". Nel 2021 ha collaborato finanziariamente con Save the Children per l'edificazione di strutture temporanee di alloggio per persone affette da COVID-19 in India.\nHa spesso respinto le accuse di essere politicamente destrorso: si definisce un liberale e un sostenitore del Partito Democratico statunitense. Contestualmente alle elezioni presidenziali del 2020, Snyder ha manifestato aperto sostegno verso il candidato democratico Joe Biden.\n\u00c8 \"brand ambassador\" del social network Vero.\nRiconoscimenti.\nFestival di Cannes\nPremio Hugo\nSaturn Awards\nSatellite Awards\nProducers Guild of America Awards\nJupiter Awards\nRazzie Awards"}
{"id": "1246530", "revid": "110157", "url": "https://it.wikipedia.org/wiki?curid=1246530", "title": "Ust'-Tarka", "text": "Ust'-Tarka (in russo: \u0423\u0441\u0442\u044c-\u0422\u0430\u0440\u043aa) \u00e8 una citt\u00e0 situata nell'Oblast' di Novosibirsk, in Russia, nella Siberia meridionale. La citt\u00e0 \u00e8 il capoluogo amministrativo del distretto di Ust'-Tarkskij (\u0423\u0441\u0442\u044c-\u0422\u0430\u0440\u043a\u0441\u043a\u0438\u0439 \u0420\u0430\u0439\u043e\u043d)."}
{"id": "1246531", "revid": "118945791", "url": "https://it.wikipedia.org/wiki?curid=1246531", "title": "Philo Farnsworth", "text": "Biografia.\nNel 1927 in California Philo Farnsworth realizza il primo televisore elettronico della storia, sorpassando il precedente televisore elettromeccanico realizzato solamente due anni prima dallo scozzese John Logie Baird. \nIl televisore proiettava le immagini su una superficie sensibile grazie all'uso di un tubo a raggi catodici il cui funzionamento, seppur basilare, era molto simile a quello riscontrabile nelle televisioni a tubo catodico."}
{"id": "1246534", "revid": "287204", "url": "https://it.wikipedia.org/wiki?curid=1246534", "title": "Pancetta canusina", "text": "La pancetta canusina \u00e8 un salume tipico dell'Appennino reggiano. \u00c8 ottenuta da tagli di pancetta fresca di suino pesante padano, tipico di tutta l'area padana e alimentato, tra l'altro, con il siero di produzione del formaggio Parmigiano Reggiano.\nLa pancetta canusina \u00e8 poi sottoposta ad una lenta ed accurata lavorazione comprendente, tra l'altro, salatura ed aromatizzazione a secco, lavorazione artigianale e cucitura manuale e processo di stagionatura in ambiente naturalmente fresco ed umido e non forzato. \nIl prodotto finito si presenta in forma arrotolata o a forma schiacciata, pressata in questo caso tra due legni di faggio naturale."}
{"id": "1246536", "revid": "767487", "url": "https://it.wikipedia.org/wiki?curid=1246536", "title": "Vengerovskij rajon", "text": "Il Vengerovskij rajon \u00e8 un \"rajon\" (\"distretto\") dell'oblast' di Novosibirsk, nella Russia siberiana sudoccidentale. Il capoluogo \u00e8 il villaggio (\"selo\") di \"Vengerovo\"."}
{"id": "1246537", "revid": "149485", "url": "https://it.wikipedia.org/wiki?curid=1246537", "title": "Jos\u00e9 Mar\u00eda Heredia", "text": "Biografia.\nAncora bambino, si trasfer\u00ec con la sua famiglia da Santiago di Cuba a Santo Domingo, dove pass\u00f2 la maggior parte della sua infanzia; successivamente, quando il padre Jos\u00e9 Francisco Heredia fu nominato funzionario del Tribunale di Caracas, la sua famiglia si trasfer\u00ec in Venezuela. Rientrato nel 1818 a Cuba, cominci\u00f2 gli studi di Diritto all'Universit\u00e0 de L'Avana, continuandoli l'anno dopo in Messico. Dopo la morte del padre nell'ottobre 1820 (assassinato in Messico), nel 1821 Jos\u00e9 Mar\u00eda torn\u00f2 a Cuba, e una volta terminati gli studi si stabil\u00ec come avvocato a Matanzas.\nGi\u00e0 da allora aveva collaborato con diverse pubblicazioni, tra le quali \"El Revisor\", e diresse il settimanale \"La Biblioteca de las Damas\". Nel 1823, sul punto di pubblicare una edizione delle sue poesie, si vide coinvolto nella congiura \"Soles y Rayos de Bol\u00edvar\" e dovette fuggire precipitosamente verso gli Stati Uniti d'America. La sua vita negli Stati Uniti \u00e8 ampiamente documentata nella corrispondenza che mantenne, tra gli altri, con Domingo del Monte, pubblicata nella Revista de Cuba. La prima edizione dei suoi versi apparve nel 1825 a New York.\nNello stesso 1825 fece il suo secondo viaggio in Messico, componendo durante il viaggio il suo Himno del desterrado (Ode dell'esiliato). La sua attivit\u00e0 in Messico fu intensa e varia, tra funzioni legali e amministrative presso i Tribunali di Citt\u00e0 del Messico e Cuernavaca, e docente di Letteratura e Storia. Nel 1832 pubblic\u00f2 a Toluca una seconda edizione dei suoi versi, notevolmente rivista e ampliata. Scrisse anche in varie riviste come \"El Iris\", \"La Miscel\u00e1nea\" e \"El Conservador\".\nNel 1836, dopo aver prestato una abiura pubblica dei suoi ideali indipendentisti, ebbe il permesso di tornare a Cuba, dove per\u00f2 pot\u00e9 rimanere solo quattro mesi: profondamente addolorato torn\u00f2 in Messico, dove il presidente Guadalupe Victoria gli offr\u00ec asilo politico. A 35 anni mor\u00ec di tubercolosi, malattia che contrasse negli Stati Uniti, il 7 maggio 1839, nella citt\u00e0 messicana di Toluca.\nJos\u00e9 Mar\u00eda Heredia \u00e8 considerato come uno dei migliori poeti cubani, con il titolo di \"Poeta Nazionale\" e di \"Cantor del Ni\u00e1gara\" per il suo poema \"Oda al Ni\u00e1gara\". \u00c8 un insigne rappresentante della scuola pre-romantica, con alcune delle sue opere che sono delle straordinarie composizioni descrittive nelle quali plasma la sua percezione raffinata e rapida della natura: in esse si trova, come una delle sue caratteristiche principali, il senso spirituale del paesaggio fisico.\nIn suo onore, \u00e8 stato istituito il \"Premio di Poesia \"Jos\u00e9 Mar\u00eda Heredia\"\" , assegnato ogni anno nella sua citt\u00e0 natale, Santiago di Cuba."}
{"id": "1246541", "revid": "767487", "url": "https://it.wikipedia.org/wiki?curid=1246541", "title": "Vengerovo", "text": "Vengerovo (in lingua russa: \u0412\u0435\u043d\u0433\u0435\u0440\u043e\u0432\u043e) \u00e8 una citt\u00e0 situata nell'Oblast' di Novosibirsk, in Russia, nella Siberia meridionale. La citt\u00e0 \u00e8 il capoluogo amministrativo del distretto di Vengerovskij."}
{"id": "1246543", "revid": "2166030", "url": "https://it.wikipedia.org/wiki?curid=1246543", "title": "Tanzimat", "text": "Tanzimat (Turco ottomano: \u062a\u0646\u0638\u064a\u0645\u0627\u062a, \"Tanzim\u00e2t\") indica il complesso delle \"riforme\" avviato nel XIX secolo nell'Impero Ottomano.\nFu un periodo di riorganizzazione che cominci\u00f2 nel 1839 e termin\u00f2 nel 1876, con il fine di modernizzare l'Impero, contrastare gli obiettivi indipendentisti delle diverse etnie che lo componevano, combatterne il lento declino internazionale. Le riforme incoraggiarono quindi l'\"ottomanismo\" (ispirato a Montesquieu e nato come movimento organizzato nel 1865), sforzandosi di integrare i non-musulmani e i non-turchi nella societ\u00e0 ottomana, tutelando i loro diritti mediante l'applicazione del principio europeo di uguaglianza di fronte alla legge. Pi\u00f9 in generale, esse introdussero nell'Impero le conquiste europee nel campo delle tecnologie e delle scienze umane.\nRiforme.\nLe Tanzimat furono il parto di sultani riformatori come Mahmud II (1808-1839), Abdul Mejid I (1839-1861) e Abd\u00fclaziz (1861-1876), nonch\u00e9 di alti funzionari (Pasci\u00e0) formatisi in Europa come Mehmed Husrev Pasci\u00e0, Mustafa Reshid Pasci\u00e0, Mehmet Emin Ali Pasci\u00e0, Mehmet Fuad Pasci\u00e0, Ahmed Cevdet Pasci\u00e0 e Ahmed Midhat Pasci\u00e0.\nLe Tanzimat cominciarono sotto il sultano Mahmud II, che elimin\u00f2 il corpo dei giannizzeri nel 1826 (v. Incidente di buon auspicio), prefigur\u00f2 le riforme in una dichiarazione ufficiale del 1830, regolament\u00f2 la esazione delle imposte su base semestrale nel 1834, rendendo illegale ogni altra pretesa di denaro da parte di funzionari imperiali, e avvi\u00f2 le prime riforme fondiarie.\nIl 3 novembre 1839, il sultano Abdul Mejid I eman\u00f2 una legge organica per il governo dell'Impero, nota come Hatt-\u0131 \u015eerif di G\u00fclhane (la \"casa delle rose\" imperiale di Istanbul dove fu firmata) o come \"Tanzimat Ferman\u0131\". In questo documento, preparato sotto il sultano precedente, il nuovo sultano esprimeva il suo desiderio di \"portare i benefici di una buona amministrazione alle province dell'Impero Ottomano attraverso nuove istituzioni\", tra cui le principali sarebbero state:\nVi furono anche molti cambiamenti simbolici, come l'istituzione di uniformi, che avevano l'obiettivo di mutare il modo di pensare del ceto amministrativo dell'impero; ad esse si accompagnarono sforzi sistematici di sradicare la corruzione. Anche la societ\u00e0 civile fu interessata da mutamenti simbolici (p.es. sostituzione del turbante con il fez): furono incoraggiati l'abbigliamento e lo stile di vita moderni, nonch\u00e9 le arti e l'architettura europee.\nL'editto del 1839 fu seguito dal Hatt-\u0131 H\u00fcmayun del 18 febbraio 1856, in cui Abdul Mejid promise la piena uguaglianza legale ai cittadini di qualsivoglia fede religiosa e la piena libert\u00e0 religiosa a tutti, e dalla Legge sulla Nazionalit\u00e0 promulgata da Abd\u00fclaziz nel 1869, che cre\u00f2 una comune cittadinanza ottomana indipendente dalle divisioni etniche o religiose, superando definitivamente il sistema del millet.\nInfine, il 23 novembre 1876 le riforme furono ricapitolate e ancorate nel quadro della Costituzione ottomana (Kan\u00fbn-\u0131 Es\u00e2s\u00ee), preparata sotto Abd\u00fclaziz, che limitava i poteri autocratici del sultano (allora Abdul-Hamid II) e istituiva un Parlamento bicamerale, con una camera elettiva. Iniziava cos\u00ec la Prima era costituzionale dell'Impero Ottomano (23 novembre 1876 - 13 febbraio 1878), rapidamente terminata dall'autocratico Abdul-Hamid.\nEffetti.\nLe modificazioni comportate dalle Tanzimat ebbero effetti considerevoli, anche se, come del resto nell'Impero austro-ungarico, non riuscirono a disarmare il nazionalismo del primo XX secolo, non solo di arabi, curdi, armeni, greci e slavi, ma degli stessi turchi.\nFra i giovani istruiti nelle scuole create durante le Tanzimat si contano il gruppo dei Giovani Turchi (nato nel 1889), Mustafa Kemal Atat\u00fcrk e altri pensatori e dirigenti della futura Repubblica turca e di molti altri stati sorti su terre gi\u00e0 ottomane nei Balcani, nel Vicino Oriente e nel Nord Africa. Anche la \"nahda\" araba (vero e proprio movimento riformistico arabo) fu una reazione alle Tanzimat, nell'intento di dare un assetto nuovo all'identit\u00e0 araba, non solo musulmana.\nIn particolare, le riforme fondiarie consentirono a ebrei russi ed europei di acquistare terre in Palestina, consentendone l'immigrazione (\"Aliyah\") e quindi l'inizio del Sionismo."}
{"id": "1246545", "revid": "137703", "url": "https://it.wikipedia.org/wiki?curid=1246545", "title": "Clonaggio di frammenti di DNA", "text": ""}
{"id": "1246552", "revid": "367445", "url": "https://it.wikipedia.org/wiki?curid=1246552", "title": "Silla (Corea)", "text": "Silla () (ottobre 57 a.C. \u2013 agosto 935 d.C.) fu uno dei Tre regni di Corea.\nEsso venne fondato dal sovrano Park Hyeokgeose all'interno della confederazione denominata Samhan. Alleatosi con la Cina, il regno di Silla conquist\u00f2 gli altri due regni, Baekje nel 660 e Goguryeo nel 668. Dopo queste conquiste venne ribattezzato dagli storici Silla unificato, ed il territorio della nuova realt\u00e0 politica occup\u00f2 la maggior parte della penisola coreana, mentre la parte a nord di Goguryeo diede vita al regno di Balhae. Dopo circa novecento anni, Silla si framment\u00f2 in tre ulteriori piccoli stati, denominati Tre regni posteriori, e si sottomise alla dinastia seguente dei Goryeo nel 935.\nIl nome.\nSin dalla sua nascita fino ad arrivare al suo periodo di massima espansione, il regno di Silla venne indicato con diversi Hanja o caratteri cinesi, che erano originati tutti dal suo corrispettivo coreano. I nomi in questione furono: \"Saro\" (\u65af\u76e7), \"Sara\" (\u65af\u7f85), \"Seona(beol)\" (\u5f90\u90a3(\u4f10)), \"Seoya(beol)\" (\u5f90\u8036(\u4f10)), \"Seora(beol)\" (\u5f90\u7f85(\u4f10)) e \"Seobeol\" (\u5f90\u4f10). Nel 503 il sovrano di Silla Jijeung standardizz\u00f2 il nome del suo reame con gli hanja \u65b0\u7f85, che in lingua coreana si leggono appunto \"Silla\".\nSecondo l'ipotesi etimologica pi\u00f9 accreditata (sebbene ne esistano diverse) il nome nativo \"Seora-beol\" potrebbe aver dato origine alla parola \"seo'ul\" ovvero \"citt\u00e0 capitale\", dando cos\u00ec il nome anche all'attuale capitale della Corea del Sud, Seul, anticamente nota con il nome di \"Hanseong\" o \"Hanyang\". Il nome della capitale del regno, Syeobeul (\"citt\u00e0 reale\"), sarebbe in seguito mutato in \"Syeo'ul\" e definitivamente in \"Seo'ul\" nel moderno linguaggio coreano.\nSia il nome del regno, Silla, che quello della sua capitale, Seora-beol, vennero ampiamente utilizzati in tutta l'Asia nord-orientale come sinonimi della popolazione di quel territorio, abbiamo cos\u00ec il termine \"Shiragi\" (\u65b0\u7f85\u3001\u3057\u3089\u304e) o \"Shiragi-bito\" (\u65b0\u7f85\u4eba, ovvero \"popolo di Silla\", \uc2e0\ub77c\uc778(\u3057\u3089\u304e\u3058\u3093)) nel linguaggio della popolazione nipponica degli Yamato, e il termine \"Sogol\" o \"Solho\" nella lingua degli Jurchen e dei loro successori, i Manci\u00f9.\nSilla veniva anche indicata con il nome alternativo di Gyerim (\u9dc4\u6797, letteralmente \"gallo della foresta\"), nome utilizzato per indicare una foresta che si trova nei pressi del palazzo reale e nel quale, secondo la leggenda, il fondatore del regno sarebbe venuto fuori dall'uovo di una Coccatrice, una creatura leggendaria dall'aspetto appunto di un gallo.\nStoria.\nGli storici sono soliti suddividere la storia del regno di Silla in tre distinti periodi: Inizio (57 a.C.-654), Et\u00e0 Media (654-780) e Tarda Et\u00e0 (780-935).\nNascita.\nDurante l'epoca denominata Proto-Tre Regni di Corea, ovvero il periodo che va dalla caduta del regno di Gojoseon fino alla formazione dei tre regni di Goguryeo, Baekje e di Silla, le citt\u00e0-stato della penisola coreana meridionale e centrale erano unificate in una sola confederazione denominata Samhan, all'interno di essa esisteva un'ulteriore piccola confederazione denominata Jinhan entro la quale si trovava lo stato minore di \"Saro-guk\", un piccolo territorio composto da sei villaggi governati da sei diversi clan, la culla madre della futura nazione di Silla.\nSecondo le fonti storiche coreane, il regno di Silla venne fondato intorno al 57 a.C. dal sovrano Park Hyeokgeose, che secondo la leggenda sarebbe nato dall'uovo di una creatura fantastica, e quando raggiunse l'et\u00e0 di 13 anni i sei clan di Saro-guk si sottomisero a lui eleggendolo loro sovrano e della nuova citt\u00e0 di \"Saro\" (o \"Seona\").\nLa testimonianza pi\u00f9 antica della fondazione di Silla si trova nell'opera \"Samguk Sagi\" (\"Memorie dei Tre Regni\"), opera scritta in cinese e voluta dal sovrano di Goryeo re Injong e scritta dal suo sovrintendente e storico ufficiale Kim Busik e completata intorno al 1145. Alcuni ritrovamenti archeologici, tuttavia, dimostrano che al tempo del quale parla lo storico Kim Busik, il territorio di Silla non poteva ancora chiamarsi una vera e propria nazione, n\u00e9 tantomeno un regno. Si suppone quindi che il sovrintendente del sovrano di Goryeo abbia voluto in questo modo \"anticipare\" la nascita del regno di Silla forse per giustificarne la supremazia e la legittimit\u00e0 nei confronti dei regni rivali Goguryeo e Baekje.\nHwarang.\nI hwarang erano l'istituzione pi\u00f9 famosa di Silla. Letteralmente il termine \"hwarang\" significa \"ragazzi del fiore\". Il gruppo dei hwarang era prettamente maschile e nacque dopo che un esperimento comprendente anche delle ragazze (w\u014fnhua) fall\u00ec. I ragazzi di famiglie nobili tra i 15-16 anni venivano addestrati per poi, molto probabilmente, superare un rito di iniziazione al compimento dei 18 anni, con cui potevano diventare un Hwarang a tutti gli effetti. I Hwarang non erano solo abili guerrieri, ma venivano addestrati anche in discipline quali l'arte, la musica, la medicina, la danza e la letteratura. Inoltre molti di loro erano monaci buddhisti. "}
{"id": "1246554", "revid": "10019462", "url": "https://it.wikipedia.org/wiki?curid=1246554", "title": "Pentecontero", "text": ""}
{"id": "1246556", "revid": "63727", "url": "https://it.wikipedia.org/wiki?curid=1246556", "title": "Ettore Bugatti", "text": "Biografia.\nPrimi anni e giovinezza.\nProviene da una famiglia di artisti; \u00e8 il figlio primogenito di Teresa Lorioli e Carlo Bugatti (1856\u20131940), un importante \"designer\" di mobili e gioielli in stile floreale. Suo fratello minore, Rembrandt Bugatti (1884\u20131916), morto suicida a soli 31 anni, \u00e8 stato un importante scultore; sua zia, Luigia Bugatti, detta \"Bice\", era moglie del pittore Giovanni Segantini e suo nonno paterno, Giovanni Luigi Bugatti, era scultore e architetto.\n\u00c8 in questo contesto culturale che matura il convincimento profondo, diventato poi caposaldo della sua filosofia aziendale, che l'attivit\u00e0 creativa debba essere manifestazione e coronamento della personalit\u00e0 e non mero mezzo di guadagno.\nEttore Bugatti inizia da giovane il suo percorso: nel 1895, ancora iscritto all\u2019Accademia di Brera, prova un triciclo Prinetti &amp; Stucchi con motore De Dion-Bouton, mostrando subito uno spiccato intuito per la meccanica. Nel 1898 abbandona la Scuola di Belle Arti per entrare, come semplice apprendista, nella celebre fabbrica milanese, i cui proprietari sono amici del padre; qui Ettore Bugatti partecipa a diverse competizioni in cui pu\u00f2 mettere alla prova le modifiche tecniche e meccaniche che lui stesso apporta ai tricicli motorizzati. In questa epoca raccoglie parecchie vittorie, acquisendo una discreta fama nel mondo delle corse.\nGrazie a uno spiccato spirito di osservazione, all'abilit\u00e0 nel disegno e all'esperienza fatta nel campo meccanico, nel 1898 costruisce la Tipo 1: \u00e8 la prima vettura a montare gli pneumatici di un'altra azienda milanese, la Pirelli &amp; C. Ettore Bugatti lavora intensamente e, finanziato dai conti Gulinelli di Ferrara (tra il 1900 e il 1901), progetta la Bugatti Tipo 2, che presenta all'esposizione automobilistica di Milano, dove vince il primo premio. \u00c8 in questa occasione che viene notato dal barone Eug\u00e8ne De Dietrich, che lo invita a lavorare nel suo stabilimento di Niederbronn, in Alsazia, che diventer\u00e0 la casa di Ettore Bugatti. Gli viene proposto il suo primo contratto che per\u00f2, essendo minorenne, non pu\u00f2 firmare: al suo posto l'accordo viene siglato dal padre Carlo.\nPrime esperienze lavorative.\nEttore Bugatti dal 1902 fino al 1904 progetta le Bugatti Tipo 3 e Tipo 4 con il marchio \"Dietrich-Bugatti\". In questo periodo si fa conoscere per l'affidabilit\u00e0 e le alte prestazioni dei suoi motori. Poco dopo la progettazione della Tipo 5 De Dietrich rinuncia a investire nel mondo delle automobili ed Ettore Bugatti si ritrova libero di iniziare una nuova esperienza: finanziato da \u00c9mile Mathis, giovane imprenditore di Strasburgo, e partendo proprio dal prototipo della Tipo 5, Ettore Bugatti progetta una vettura di grosse dimensioni, la cui realizzazione viene affidata alla Societ\u00e0 Alsaziana di Costruzioni Meccaniche di Graffenstaden. Nasce cos\u00ec la Tipo 6 e, di l\u00ec a poco, la Tipo 7. I modelli, noti con il nome di \"Hermes\", avranno successo. Terminata la collaborazione con \u00c9mile Mathis, Ettore Bugatti, finanziato dalla Darmstadt Bank, disegna e costruisce un'altra vettura di grandi dimensioni, la Tipo 8, che propone alla Deutz AG di Colonia. L'azienda tedesca acquista i diritti sul progetto e assume Ettore Bugatti come ingegnere capo; nel 1908 realizza anche la Tipo 9, considerata una \"pura Bugatti\". Ma ormai i tempi sono maturi per l'auto che segner\u00e0 per sempre lo stile Bugatti: la Tipo 10 viene disegnata e costruita per proprio conto da Ettore Bugatti, che l'assembla nel garage della sua casa di Colonia. Molto simile all\u2019Isotta Fraschini FE del 1908 e in controtendenza rispetto alle vetture di quell'epoca, la Tipo 10 \u00e8 una vettura leggera: pesa solo 300 chilogrammi, per una cilindrata di 1.100 cc. Il principio \u00e8 rivoluzionario: il peso \u00e8 nemico della velocit\u00e0. Ettore Bugatti battezza la sua creatura con un nome che far\u00e0 fortuna: \"Puro Sangue\".\nLa Bugatti: nascita ed affermazione.\n\u00c8 il 15 dicembre 1909 quando Ettore Bugatti interrompe il suo rapporto con la Deutz AG di Colonia e torna in Alsazia, a Molsheim, dove fonda la sua compagnia di automobili.\nIl \"Patron\", come lo chiameranno da allora in poi, \u00e8 contemporaneamente conservatore e innovatore tecnico dell'azienda: conservatore perch\u00e9 molti suoi modelli mantengono invariate tante soluzioni tecniche nel corso degli anni, come la Tipo 13, o il motore da 3,3 litri che equipaggia un gran numero di modelli durante gli anni trenta; innovatore per altre soluzioni tecniche all'epoca poco o niente utilizzate, come la distribuzione plurivalvole, che da una parte d\u00e0 maggior notoriet\u00e0 alla Bugatti, e dall'altra s'impone essa stessa all'attenzione di tutti come alternativa alle classiche distribuzioni a due valvole per cilindro. Le automobili di Ettore Bugatti sono creazioni, pezzi unici dal \"design\" raffinato e con prestazioni d'alto livello. Su tutte, la Tipo 35 \u00e8 la pi\u00f9 vincente nelle corse degli anni venti: trionfa nel primo Gran Premio di Monaco e con duemila vittorie segna un primato tutt'oggi insuperato nella storia delle competizioni automobilistiche.\nNella seconda met\u00e0 degli anni venti Ettore Bugatti lavora a una maestosa vettura di gran lusso, il cui obiettivo \u00e8 quello di surclassare le gi\u00e0 assai prestigiose Rolls-Royce e Maybach. Il risultato \u00e8 la Bugatti Royale, (chiamata anche \"Bugatti Gold\" per le numerose parti in oro del prototipo), una delle pi\u00f9 grandi e lussuose auto di sempre. A causa della crisi del '29 vengono vendute solo 3 delle 6 automobili prodotte. Ma i suoi motori di grossa cilindrata verranno utilizzati per realizzare l'Autorail, il primo treno ad alta velocit\u00e0, antesignano del TGV. \nCelebre anche il 100P, l'aeroplano progettato da Ettore Bugatti per superare gli 800 chilometri orari, con un motore da 450 CV, un'aerodinamica all'avanguardia e soluzioni tecnologiche avanzate per l'epoca. Tuttavia, con l'inizio della seconda guerra mondiale, non ci sar\u00e0 il tempo per farlo decollare.\nDeclino dell'azienda; gli ultimi anni di Ettore.\nIl rapido declino di Bugatti inizia con la morte del figlio, Jean, deceduto l'11 agosto 1939, all'et\u00e0 di 30 anni, mentre collauda la Bugatti Tipo 57 a Duppigheim nei pressi della fabbrica.\nDurante la seconda guerra mondiale la famiglia perde il controllo dell'azienda. Infatti, dopo l'occupazione tedesca della Francia, nel 1941, la fabbrica di Molsheim viene sequestrata e messa a disposizione dell'esercito tedesco. A Bugatti non rimane che cedere volontariamente l'azienda per evitare la vendita giudiziaria all'asta. Ne ricava 150 milioni di franchi: circa la met\u00e0 di quanto \u00e8 stimata. Proprio a causa di questa vendita forzata, finita la guerra Ettore Bugatti viene accusato di collaborazionismo. La sua fabbrica, distrutta dai bombardamenti, viene confiscata dal governo francese. Avendo voluto sempre mantenere la cittadinanza italiana, oltretutto, Bugatti si trova escluso dalle indennit\u00e0 versate a chi ha riportato danni di guerra. Naturalizzato francese nel 1946, intenzionato a ottenere la restituzione dell'azienda, Ettore Bugatti perde la causa in primo grado nel tribunale di Saverne. Di l\u00ec a poco si ammala di polmonite: un'embolia lo lascia semi-paralizzato. Quando vince l'appello alla Corte di Colmar, l'11 giugno 1947, \u00e8 in stato d'incoscienza, ricoverato all'ospedale americano di Neuilly-sur-Seine, dove muore il 21 agosto: non sapr\u00e0 mai di essere tornato in possesso dell'azienda che ha fondato e alla quale ha dedicato tutta la sua vita.\n\u00c8 sepolto nel cimitero di Dorlisheim. Il Comune di Milano gli ha intitolato una strada."}
{"id": "1246559", "revid": "587224", "url": "https://it.wikipedia.org/wiki?curid=1246559", "title": "Little Britain", "text": "Little Britain \u00e8 una serie televisiva comica a sketch televisivo diffusa nel Regno Unito dalla British Broadcasting Corporation. \u00c8 scritta ed interpretata da Matt Lucas e David Walliams. Il titolo deriva da un'unione dei termini \"Little England\" (piccola Inghilterra) e \"Great Britain\" (Gran Bretagna) ed \u00e8 anche il nome di un quartiere vittoriano e di una strada di Londra.\nUna versione americana dello show, chiamata \"Little Britain USA\" e considerata come quarta stagione, \u00e8 stata trasmessa dalla HBO dal 28 settembre 2008.\nIn Italia il serial venne inizialmente trasmesso sottotitolato su MTV Italia, e poi sul canale BBC Prime in lingua originale.\nStoria.\nShow radiofonico.\n\"Little Britain\" nacque come show radiofonico di nove episodi sulla radio BBC Radio 4; gli episodi furono replicati da Radio 4 nel febbraio 2004 e contemporaneamente la radio BBC 7 ritramise i primi 5 nel marzo 2004 e gli altri 4 fra giugno e luglio.\nSerie TV.\nCome molti altri show comici della BBC (come \"Dead Ringers\" e \"The Mighty Boosh\"), \"Little Britain\" pass\u00f2 dalla radio alla tv. Tutti gli episodi sono stati girati ai Pinewood Studios. Molto materiale delle serie \u00e8 stato ripreso e riadattato dalla versione radiofonica.\nEbbe talmente successo che fu ripetuta sul canale BBC Two, i critici furono entusiasti e venne commissionata una seconda serie.\nLa seconda stagione, con molti nuovi personaggi, cominci\u00f2 su \"BBC Three\" il 19 ottobre 2004. Il successo fu tale che venne replicato su BBC One con maggiori ascolti, ma con alcune censure e modifiche, in quanto il materiale venne considerato troppo offensivo per il pubblico di BBC One.\nInizi\u00f2 il 17 novembre 2005 su BBC One e dur\u00f2 per 6 settimane; dopodich\u00e9 si apr\u00ec un dibattito se proseguire o no, in quanto certi personaggi stavano acquisendo una svolta drammatica. Lucas and Walliams dichiararono di voler eliminare dal programma alcuni personaggi e introdurne di nuovi.\nNel 2005, per raccogliere fondi per il programma Comic Relief, Walliams and Lucas fecero una speciale edizione dello show chiamata \"Little, Little Britain\", un unico episodio che includeva molti sketch con personaggi famosi quali George Michael, Robbie Williams e Sir Elton John. \u00c8 stata distribuita in DVD in edizione limitata. Negli Stati Uniti \u00e8 disponibile all'interno del DVD della 2\u00ba serie.\nNel 2006 sono stati distribuiti 2 speciali natalizi, in cui i personaggi dello show andavano in visita in paesi stranieri.\n\"Little Britain Live\".\nDopo il successo dello show televisivo, i due attori intrapresero uno spettacolo itinerante sui palcoscenici inglesi. La canzone \"I'm Gay\" interpretata dal personaggio di Matt Lucas, Daffyd Thomas, al termine dello spettacolo \u00e8 stata realizzata come singolo.\nUna versione speciale dal vivo, con la partecipazione di celebrit\u00e0 come Russell Brand e Dennis Waterman \u00e8 stata girata nel 2006 ed \u00e8 apparsa in tv nel 2007 durante il Comic Relief show.\nLittle Britain USA.\nNel 2007 Matt Lucas e David Walliams annunciarono la fine di \"Little Britain\" e la nascita della versione americana dello show chiamata \"Little Britain USA\", in cui compaiono personaggi della serie britannica e personaggi americani. Lo show ha debuttato negli USA il 28 settembre 2008 sul canale HBO alle 22:30 e la settimana dopo in Gran Bretagna su BBC One.\nAltro.\nMatt Lucas e Peter Kay, nelle vesti dei loro personaggi Andy Pipkin e Brian Potter, hanno reinciso la canzone \"I'm Gonna Be (500 Miles)\" assieme ai suoi autori, The Proclaimers. Questa versione \u00e8 stata incisa come singolo per raccogliere fondi per il Comic Relief il 19 marzo 2007.\nPersonaggi.\nEssendo Little Britain uno show basato su sketch, contiene una vasta gamma di personaggi, tutti interpretati dai due autori-attori David Walliams e Matt Lucas.\nSpecial guests.\n\"Little Britain\" ha ospitato molte celebrit\u00e0. Alcune di queste hanno interpretato dei personaggi: Rob Brydon (come Roman, ex marito di Bubbles DeVere), Jamie Theakston (come vecchio amico del Primo Ministro), Dawn French (come Shelly, madre di Vicky Pollard), Nigel Havers (come leader dell'opposizione), Patricia Kane (come vecchia cittadina di Llandewi Breffi), Peter Kay (come Les, fratello di Ting Tong), Sally Hawkins (come ragazza dell'ipnotizzatore Kenny Craig), Ruth Madoc (come madre di Daffyd Thomas) e Christian Coulson (come studente di arte drammatica).\nSono invece apparsi nel ruolo di loro stessi: Tyson Reinhardt, David Baddiel, Jennie Bond, Ronnie Corbett, Paul Daniels, Debbie McGee, Cat Deeley, Vanessa Feltz, Trisha Goddard, Keith Harris, Elton John, Derek Martin, Paul McKenna, George Michael, Richard Madeley, Judy Finnigan, David Soul, Les McKeown, Mollie Sugden, Kate Moss, Robbie Williams e, in \"Little Britain USA\", Sting e Rosie O'Donnell.\nPrimati.\n\"Little Britain\" detiene il record del maggior numero di DVD venduti da una serie comica. Il DVD ha venduto in tutto il mondo il numero record di 645.457 copie tra marzo 2006 e marzo 2007, per un incasso di 5.436.151 dollari."}
{"id": "1246564", "revid": "124055501", "url": "https://it.wikipedia.org/wiki?curid=1246564", "title": "Pescaggio", "text": "In un galleggiante, con pescaggio si intende l'altezza della parte che rimane immersa nell'acqua e che intercorre quindi tra la linea di galleggiamento ed il punto inferiore estremo della chiglia. \nNelle imbarcazioni da carico, il pescaggio varia in relazione al peso imbarcato, poich\u00e9 aumenta al crescere di questo, influenzando quindi la possibilit\u00e0 di navigare o meno a seconda della profondit\u00e0 del fondale di transito. L'accesso ai porti, ad esempio, \u00e8 in genere condizionato al pescaggio massimo dell'imbarcazione. Il valore del pescaggio massimo di solito viene calcolato pari alla dimensione della parte sommersa moltiplicata per un fattore correttivo pari a radice quadrata di 2.\nCoerentemente con il principio di Archimede, il peso del volume d'acqua compreso nel solido idealmente costituito dalla parte immersa corrisponde sommariamente al peso totale dell'imbarcazione."}
{"id": "1246569", "revid": "247222", "url": "https://it.wikipedia.org/wiki?curid=1246569", "title": "Dangerous and Moving (brano musicale)", "text": ""}
{"id": "1246570", "revid": "192549", "url": "https://it.wikipedia.org/wiki?curid=1246570", "title": "Marziani, andate a casa!", "text": "Marziani, andate a casa! (\"Martians, Go Home\") \u00e8 un romanzo di fantascienza umoristica del 1955 dello scrittore statunitense Fredric Brown.\n\u00c8 una satira delle storie di invasioni extraterrestri e narra dell'invasione della Terra da parte di intangibili omini verdi che, senza fare il minimo uso di armi o tecnologie superiori, mettono in ginocchio l'umanit\u00e0 con l'insolenza e la scortesia.\nStoria editoriale.\nFu pubblicato per la prima volta, in versione ridotta, sul numero del settembre 1954 di \"Astounding Science Fiction\" ed in volume, nel 1955, dalla E. P. Dutton &amp; Co..\nNel 1961 fu pubblicata la prima traduzione in italiano, di Vanna Lombardi, la traduzione di Roberta Rambelli fu pubblicata nel 1980 e poi di nuovo nel 1992 e nel 1999.\nTrama.\nStati uniti, anni sessanta. Lo scrittore di fantascienza Luke Devereaux, divorziato da poco, viene visitato da un marziano mentre sta cercando idee per un nuovo romanzo. Piuttosto scortesemente il marziano, dopo aver criticato lui e l'umanit\u00e0, lo informa (grazie alla sua capacit\u00e0 di teletrasportarsi) che la sua nuova ragazza lo tradisce.\nBen presto Luke si rende conto che sulla Terra sono arrivati, per motivi noti solo a loro, circa un miliardo di marziani il cui passatempo preferito \u00e8 infastidire gli esseri umani, che chiamano tutti Mack o Toots o con l'equivalente locale. Essendo capaci di vedere al buio e attraverso gli oggetti, i marziani possono scoprire ogni genere di segreto, dai tradimenti tra coniugi ai documenti top secret, e rivelarlo. Amano insolentire i terrestri, che considerano inferiori, interferire nelle trasmissioni radio e televisive e spaventare gli animali. Sono intangibili e gli scienziati non riescono a trovare un modo per allontanarli.\nBen presto l'economia mondiale ed i nervi dei terrestri si trovano prossimi al collasso. Il Segretario Generale delle Nazioni Unite unisce l'umanit\u00e0 nel giuramento di mettere fine alle guerre e di non esplorare Marte, nel caso in cui fosse questo lo scopo che i marziani volevano ottenere, ma senza risultato. Uno dei pochi a trarre vantaggio dalla situazione \u00e8 Luke Devereaux, che dopo l'ennesimo shock datogli dai marziani diventa incapace di vederli, passa con successo dalla fantascienza ai western e si rimette insieme all'ex moglie Margie.\nAll'improvviso, 146 giorni dopo la loro apparizione, i marziani scompaiono tutti senza preavviso. Nessuno ne conosce la ragione, anche se tutti hanno le loro ipotesi: molti credono che siano stati convinti dal giuramento ma abbiano voluto aspettare qualche giorno per essere sicuri, un inventore bislacco di Chicago d\u00e0 il merito al suo \u201csupervibratore subatomico antiextraterrestri\u201d, una trib\u00f9 africana pensa di averli scacciati con i suoi riti magici; infine Luke crede di averli evocati lui cercando l'idea per un romanzo di fantascienza e di averli poi \u201cdisinventati\u201d ricreando le stesse condizioni.\nI marziani.\nIn realt\u00e0 la provenienza dei fastidiosi omini verdi non \u00e8 certa, anche se l'opinione pi\u00f9 diffusa \u00e8 che siano marziani.\nNella descrizione di Brown, un marziano ha il classico aspetto di un ometto verde con una grande testa, alto tra i 70 e i 90 centimetri. I marziani sono intangibili, quindi \u00e8 impossibile allontanarli o aggredirli; sono trasparenti a tutte le radiazioni a parte la luce visibile e immuni a tutte le forme di energia e di materia. Vi \u00e8 chi ritiene che non si siano spostati fisicamente sulla Terra ma vi abbiano solo inviato le loro proiezioni astrali. Non si sa come facciano ad emettere suoni.\nI marziani hanno l'abilit\u00e0 di vedere al buio e attraverso gli oggetti: possono leggere un libro chiuso o un documento all'interno di una cassaforte. Possono teletrasportarsi istantaneamente ovunque vogliano (in realt\u00e0, il termine corretto \u00e8 \"kwimmare\": come spiegano i marziani, il teletrasporto richiede attrezzature, mentre il kwimm \u00e8 mentale). Dicono di essere pi\u00f9 intelligenti dei terrestri ed in effetti sono capaci di imparare qualsiasi lingua terrestre nel giro di un'ora.\nMentre i marziani sono in grado di scoprire e rivelare ogni segreto terrestre, i terrestri non scoprono quasi nulla su di loro, n\u00e9 sulla loro fisiologia, n\u00e9 sulla loro societ\u00e0, n\u00e9 sulle loro motivazioni. I marziani non perdono mai l'occasione di giudicare disgustose le abitudini dei terrestri, ma rifiutano sempre di rivelare le loro.\nCritica.\nIl critico di \"Galaxy\" Floyd C. Gale ha lodato il romanzo affermando che anche se Brown a volte era \"portato via dalla sua narrativa ... era riuscito a scrivere un libro molto divertente\".\nNel 1977, Richard A. Lupoff lo ha descritto come \"uno dei pezzi pi\u00f9 affascinanti di fantascienza umoristica mai scritti [e] una lettura meravigliosa\".\nOpere derivate.\nDal racconto \u00e8 stato liberamente tratto il film \"Martians Go Home\" del 1989, distribuito in italiano col titolo \"Balle spaziali 2 - La vendetta\", con Randy Quaid nel ruolo del protagonista ribattezzato Mark Deveraux."}
{"id": "1246574", "revid": "181699", "url": "https://it.wikipedia.org/wiki?curid=1246574", "title": "Croati del Burgenland", "text": "I Croati del Burgenland (\"Gradi\u0161\u0107anski Hrvati\"; in tedesco: \"Burgenlandkroaten\") costituiscono una comunit\u00e0 di lingua croata stanziata dal XVI secolo nella zona di confine tra Austria e Ungheria, nota dal 1919 col nome di Burgenland. La lingua parlata dai croati del Burgenland \u00e8 una variet\u00e0 autonoma e standardizzata della lingua croata, chiamata croato del Burgenland (\"gradi\u0161\u0107anskohrvatski jezik\").\nI croati del Burgenland sono i discendenti delle popolazioni originarie dell'antica Frontiera Militare e fuggite dalla Croazia durante le guerre coi turchi, che vennero insediate nella parte occidentale del Regno d'Ungheria. In seguito alle rettifiche di confine sancite dal Trattato del Trianon in seguito alla prima guerra mondiale, il \"Gradi\u0161\u0107e\" - nome di tale regione secondo la parlata croata locale - \u00e8 oggi situato per la massima parte nel Burgenland austriaco e per una parte minore nelle province ungheresi di Gy\u0151r-Moson-Sopron, Vas e Zala. Vengono pure compresi sotto la medesima etichetta di \"croati del Burgenland\" le piccole minoranze croate della Slovacchia sudoccidentale (nei pressi di Bratislava), in quanto fino alla dissoluzione dell'Impero austro-ungarico anche questi gruppi sono stati strettamente legati dal punto di vista storico e culturale al resto dei croati del \"Gradi\u0161\u0107e\" e ne condividono il particolare idioma.\nSecondo l'ultimo censimento austriaco del 2001 risultavano residenti nel Burgenland 16.283 croati del Burgenland, pari al 5,8% della popolazione del \"Land\" austriaco. Secondo le stime dei rappresentanti dei croati del Burgenland l'insieme dei locutori in Austria, Ungheria e Slovacchia, cos\u00ec come nella diaspora, ammonterebbe a circa 55.000 individui.\nStoria.\nLo stanziamento della popolazione croata nel Burgenland risale al XVI secolo (la prima menzione storica \u00e8 del 1577 e riguarda il paese di Stinatz), quando circa 100.000 croati furono chiamati dai conti Erd\u0151dy e Batthy\u00e1ny a ripopolare i loro feudi devastati dalla ritirata dell'esercito ottomano. A fronte del trapiantamento di centinaia di famiglie dell'entroterra croato nel cuore dell'Europa, le terre da questi abbandonate al confine con l'impero ottomano vennero ripopolate dall'amministrazione militare austriaca con dei valacchi in fuga dai turchi.\nFu cos\u00ec che i croati del Burgenland persero gradualmente i contatti con la propria antica patria. Solo verso la fine del XIX secolo, spinti dal rinascimento culturale di molti popoli dell'Impero e dalle moderne possibilit\u00e0 di comunicazione, molti croati del Burgenland iniziarono ad interessarsi alle proprie origini, in questo spronati dal clero locale. Dal punto di vista dell'amministrazione centrale ungherese tale vivacit\u00e0 culturale venne tuttavia repressa in quanto possibile fonte di panslavismo.\nNel 1910 i croati del Burgenland disponevano in 110 localit\u00e0 di oltre 60 scuole cattoliche croate e di circa 150 sacerdoti. Se fino al 1907 la legislazione scolastica aveva permesso l'uso della lingua croata in tutti i campi, le leggi del conte Apponyi stabilirono invece la lingua ungherese come lingua obbligatoria in tutte le scuole pubbliche.\nDopo gli aggiustamenti territoriali susseguenti alla prima guerra mondiale (creazione del Burgenland austriaco con pezzi dei comitati di Moson, Sopron e Vas), i croati dell'Ungheria occidentale divennero in massima parte cittadini austriaci, mentre una piccola parte di loro (quelli della zona di Sopron) ebbe la possibilit\u00e0 di esprimersi in un referendum sul passaggio o meno alla Repubblica Austriaca. In questo frangente, i contadini votarono in massa per una permanenza in Ungheria, mentre i negozianti e piccoli imprenditori si espressero a favore di una riunione con l'Austria, alla quale erano gi\u00e0 da tempo legati da vincoli commerciali."}
{"id": "1246576", "revid": "1543377", "url": "https://it.wikipedia.org/wiki?curid=1246576", "title": "Goguryeo", "text": "Goguryeo (, ) fu uno dei Tre regni di Corea, assieme a Baekje ed a Silla. Collocato nel sud della Manciuria, sud-est della Russia, e Corea settentrionale e centrale, e considerato un potente stato dell'Asia orientale, fu fondato da Jumong, principe di Buyeo, nel 37 a.C. Partecip\u00f2 attivamente alle lotte di potere fra i paesi della regione per il controllo della penisola coreana ed ebbe contatti con i governi vicini in Cina e con il Giappone del Periodo Yamato. Cadde nel 668 sotto l'alleanza tra Silla e Tang, dopo prolungati conflitti interni causati dalla morte del generale Yeon Gaesomun. Il suo territorio fu suddiviso tra Silla unificato e Balhae.\nIl regno fu noto come Goryeo (, ) a partire dall'anno 520 nelle cronache storiche e diplomatiche cinesi e giapponesi.\nStoria.\nOrigini (I secolo a.C.).\nNelle monografie geografiche del \"Libro degli Han\", la parola \"Goguryeo\" fa la sua prima comparsa nel 113 a.C. come \"contea di Gaogouli\" sotto la giurisdizione della comanderia di Xuantu. Nel \"Libro dei Tang\" del 945\",\" l'imperatore Taizong afferma che Goguryeo abbia una storia lunga circa novecento anni e, secondo il \"Samguk sagi\" e il \"Samguk yusa\", un principe di Buyeo di nome Jumong era fuggito in seguito ad una lotta di potere con gli altri principi della corte e aveva fondato Goguryeo nella regione denominata \"Jolbon Buyeo\", collocata nel bacino tra i fiumi Yalu e Tongjia, nel 37 a.C.. Sebbene i testi scritti collochino la fondazione nel 37 a.C. o a met\u00e0 del I secolo a.C., i ritrovamenti archeologici sembrano far risalire l'origine di Goguryeo gi\u00e0 al II secolo a.C., collegandola agli Yemaek che, nel 75 a.C., fecero un'incursione nella comanderia di Xuantu a ovest dello Yalu, ma nessuna prova diretta suggerisce che fossero noti o che si identificassero con il regno di Goguryeo. Una prima menzione in questo senso proviene dallo \"Han Shu\", nell'ambito della narrazione di una rivolta scoppiata a Goguryeo nel 12, durante la quale gli Yemaek si liberarono dall'influenza dei cinesi di Xuantu.\nSi crede che, al momento della fondazione, il popolo di Goguryeo sia stato una commistione tra la gente di Buyeo e gli Yemaek, supponendo che i comandanti del primo siano fuggiti dal proprio regno e si siano uniti alle trib\u00f9. Le \"Cronache dei Tre Regni\", nella sezione \"Rendiconti sui barbari orientali\", suggeriscono che il popolo di Buyeo e quello Yemaek fossero etnicamente imparentati e parlassero lingue simili.\nGoguryeo e Baekje condivisero miti della fondazione somiglianti ed ebbero entrambi origine da Buyeo.\nJumong e il mito della fondazione.\nIl mito di fondazione vede lo stato di Goguryeo come affiliato dello confederazione tribale di Buyeo. Il \"Samguk sagi\" ed il \"Tongguk Yi sangguk chip\" sono concordi nel far risalire le origini dell'ecista di Goguryeo, Jumong, al ramo dei Buyeo settentrionali. Egli viene menzionato per la prima volta sulla stele di Gwanggaeto, risalente al IV secolo; \"Jumong\" \u00e8 una trascrizione in coreano moderno degli hanja (Jumong), (Chumo) o (Jungmo). Di origini divine, suo padre era il principe Hae Mo-su, figlio del Cielo, mentre sua madre era Yuhwa, una delle tre figlie del Conte del Fiume Giallo Habaek; ella in seguito divent\u00f2 una concubina del re di Buyeo Geumwa. Si narra che Jumong nacque da un uovo che, per le enormi dimensioni, fu visto come segnale di malaugurio. Subendo le gelosie del principe ereditario di Buyeo, fu costretto a migrare a sud, a Jolbon Buyeo, dove spos\u00f2 la figlia del re, Soseono; successivamente fond\u00f2 lo stato di Goguryeo insieme ad un piccolo gruppo di suoi seguaci e ne divenne il sovrano. Quando Yuri, figlio di Jumong e della sua prima moglie, la dama Ye, raggiunse il padre per succedergli, Soseono part\u00ec verso sud insieme ai due figli avuti dal marito, Biryu e Onjo. Essi vengono citati nel mito di fondazione dello stato di Baekje, e ci\u00f2 sancisce strette connessioni tra esso e Goguryeo; si pensa difatti che le lingue dei due stati siano state molto simili fra di loro e dissimili da quella parlata al tempo a Silla. Jumong avrebbe poi conquistato gli stati tribali di Biryu nel 36 a.C., di Haeng-in nel 33 a.C. e l'Okjeo Settentrionale nel 28 a.C.\nCentralizzazione e prima espansione (I-II secolo).\nGoguryeo si svilupp\u00f2 da una lega di varie trib\u00f9 Yemaek ed espanse rapidamente il proprio potere dall'originale bacino del fiume Hun, un affluente dello Yalu. Sotto re Taejodae nel 53, cinque trib\u00f9 locali furono riorganizzate in altrettanti distretti governati centralmente; i rapporti con l'estero e la milizia erano invece controllati dal sovrano. La prima espansione pu\u00f2 essere collegata alla morfologia della zona, prevalentemente montagnosa e povera di terreni arabili. Una volta centralizzato Goguryeo avrebbe potuto non essere in grado di nutrire la sua popolazione e quindi, seguendo le storiche tendenze pastorali, avrebbe cercato di razziare e sfruttare le terre e le risorse delle societ\u00e0 vicine. Anche attivit\u00e0 militari aggressive potrebbero aver contribuito all'espansione, permettendo a Goguryeo di esigere tributi dai propri vicini tribali e dominarli politicamente ed economicamente.\nTaejodae conquist\u00f2 le trib\u00f9 di Okjeo nella Corea nordorientale, oltre a quelle di Dongye e ad altre stanziate nella Manciuria sudorientale e nella Corea settentrionale. Grazie all'aumento di risorse e manodopera fornite dai popoli soggiogati, Taejodae guid\u00f2 Goguryeo all'attacco delle comanderie di Han di Lelang e Xuantu nelle penisole coreana e del Liaodong, conquistando l'indipendenza da esse. Se da un lato permise alle trib\u00f9 conquistate di mantenere i propri capi, dall'altro Taejodae chiese che facessero rapporto ai governatori legati alla casa reale di Goguryeo e che pagassero ingenti tributi. Egli e i suoi successori sfruttarono le risorse in pi\u00f9 per continuare l'espansione di Goguryeo a nord e ad ovest. Nuove leggi regolarono i contadini e l'aristocrazia, mentre i capi tribali continuarono ad essere assorbiti nell'aristocrazia centrale. La successione reale cambi\u00f2 da fraterna a patrilineare, stabilizzando la corte reale.\nIl regno in espansione entr\u00f2 presto in contatto militare diretto con la comanderia di Liaodong a ovest. Le sue pressioni costrinsero Goguryeo a spostare la capitale dalla valle del fiume Hun a quella del fiume Yalu, vicino alla fortezza di montagna di Hwando.\nIn guerra contro Wei (III secolo).\nNel caos successivo alla caduta della dinastia Han nel 220, le sue quattro comanderie si dichiararono indipendenti e passarono sotto il governo di vari condottieri. Circondato da questi signori della guerra aggressivi, Goguryeo si adoper\u00f2 per migliorare i propri rapporti con la nuova dinastia cinese di Cao Wei e le invi\u00f2 dei tributi. Nel 238, i due stati si allearono per distruggere la comanderia di Liaodong, ma, quando questa fu infine conquistata da Wei, l'accordo si sciolse: Goguryeo attacc\u00f2 i confini occidentali di Liaodong e Wei rispose. Nel 242, il regno coreano volle impedire l'accesso dei cinesi al proprio territorio tentando di conquistare un loro forte, ma Wei contrattacc\u00f2 invadendolo e sconfiggendolo; la capitale di Hwando fu distrutta nel 244. Si racconta che re Dongcheon, ormai privo di un esercito, si sia rifugiato per qualche tempo ad est, nello stato di Okjeo. Wei invase nuovamente Goguryeo nel 259, ma fu sconfitto a Yangmaenggok; secondo il \"Samguk sagi\", re Jungcheon avrebbe riunito cinquemila cavalieri d'\u00e9lite e sconfitto le truppe di Wei decapitando ottomila nemici.\nRipresa e ulteriore espansione (300-390).\nIn soli 70 anni, Goguryeo ricostru\u00ec la capitale di Hwando e ricominci\u00f2 a razziare le comanderie di Liaodong, Lelang e Xuantu. L'ultima, quella di Lelang, fu assorbita da re Micheon nel 313, portando Goguryeo a governare sull'intera penisola coreana, oltre che alla fine del governo cinese, durato quattro secoli, sui territori dell'estremit\u00e0 settentrionale della Corea; da quel momento fino al VII secolo, la penisola sarebbe stata contesa principalmente dai Tre regni di Corea.\nGoguryeo sub\u00ec battute d'arresto e sconfitte durante il regno di Gogukwon. All'inizio del IV secolo, i nomadi Xianbei occuparono la Cina settentrionale; nell'inverno del 342, gli Xianbei degli Yan Anteriori, governati dal clan Murong, attaccarono e distrussero la capitale Hwando, catturando cinquantamila coreani da usare come schiavi, oltre a far prigioniere la regina e la regina madre e a costringere Gogukwon a fuggire. Nel 371, Geunchogo di Baekje uccise Gogukwon nella battaglia di Chiyang e saccheggi\u00f2 Pyongyang, una delle citt\u00e0 pi\u00f9 grandi di Goguryeo.\nSosurim, che succedette a Gogukwon, riform\u00f2 le istituzioni dello stato per impedire una grave crisi. Pensando alla stabilit\u00e0 interna e all'unificazione di varie trib\u00f9 conquistate, Sosurim proclam\u00f2 nuove leggi, abbracci\u00f2 il buddhismo come religione di stato nel 372 e istitu\u00ec un istituto educativo nazionale chiamato Taehak. Avvi\u00f2 riforme militari atte ad impedire ulteriori sconfitte come quelle ad opera degli Xianbei e di Baekje, ponendo le basi per la successiva espansione di Gwanggaeto il Grande. Il successore di Sosurim e padre di Gwanggaeto, Gogukyang, invase gli Yan Posteriori nel 385 e Baekje nel 386.\nGoguryeo us\u00f2 la milizia per proteggere e sfruttare le popolazioni semi-nomadi, che fecero da vassalli, fanti o schiavi, come gli abitanti di Okjeo nel nordest della penisola e i Mohe in Manciuria, che sarebbero in seguito diventanti gli Jurchen.\nCulmine e declino (391-551).\nGoguryeo speriment\u00f2 un'et\u00e0 dell'oro sotto Gwanggaeto il Grande e suo figlio Jangsu. Durante questo periodo, il territorio incluse tre quarti della penisola coreana, compresa l'area della successiva Seul, quasi tutta la Manciuria, parte della Mongolia interna e della Russia. Le rovine di alcune fortezze dimostrano che la massima estensione del regno raggiunse la Mongolia dell'era moderna ad occidente.\nGwanggaeto il Grande (r. 391-412) fu un imperatore energico ricordato per la rapida espansione militare del reame. Diede alla sua era il nome di \"Yeongnak\", affermando che la dignit\u00e0 di Goguryeo fosse pari a quella delle dinastie cinesi. Gwanggaeto conquist\u00f2 64 citt\u00e0 fortificate e 1.400 villaggi durante le sue campagne. Ad ovest, distrusse le vicine trib\u00f9 Kitai e invase gli Yan Posteriori, conquistando l'intera penisola di Liaodong; a nord e ad est, annesse gran parte di Buyeo e conquist\u00f2 i Sushen, antenati tungusi di Jurchen e manci\u00f9, e a sud sconfisse e soggiog\u00f2 Baekje, contribu\u00ec alla dissoluzione di Gaya e sottomise Silla dopo averlo difeso da una coalizione formata da Baekje, Gaya e Wa. I suoi successi vennero ricordati su un'enorme stele eretta da suo figlio Jangsu nel territorio che sarebbe stato occupato, in et\u00e0 moderna, dalla citt\u00e0 di Ji'an al confine tra Cina e Corea del Nord.\nJangsu (r. 413-491) ascese al trono nel 413 e nel 427 spost\u00f2 la capitale a Pyongyang, regione pi\u00f9 adatta a diventare una metropoli fiorente, e Goguryeo raggiunse cos\u00ec alti livelli di prosperit\u00e0 culturale ed economica. Continu\u00f2 l'espansione territoriale verso la Manciuria e raggiunse il fiume Songhua a settentrione, invase i Kitai e attacc\u00f2 i Didouyu, nella Mongolia orientale, insieme agli alleati Rouran. Anch'egli, come suo padre, raggiunse una relativa unificazione dei Tre regni di Corea: sconfisse Baekje e Silla e annesse ampi territori di entrambi. Inoltre, il suo lungo regno vide il perfezionamento degli accordi politici, economici e istituzionali di Goguryeo. Jangsu govern\u00f2 per settantanove anni, fino all'et\u00e0 di 98 anni, il regno pi\u00f9 lungo nella storia dell'Asia orientale.\nSotto re Munja, Goguryeo annesse totalmente Buyeo, segnando l'espansione massima a nord, e continu\u00f2 ad influenzare fortemente Silla e Baekje, e le trib\u00f9 Wuji e Kitai.\nRaggiunto l'apice nel corso del VI secolo, Goguryeo inizi\u00f2 successivamente un progressivo declino. Anjang fu assassinato e gli successe suo fratello Anwon, durante il cui regno aument\u00f2 la faziosit\u00e0 degli aristocratici. Lo scisma politico si accentu\u00f2 quando, giunto il momento della successione, le fazioni si schierarono con principi diversi. Alla fine fu incoronato Yangwon, di soli otto anni, ma la lotta per il potere non si risolse mai in modo definitivo, poich\u00e9 i magistrati rinnegati che disponevano si eserciti privati si auto-nominarono governatori di fatte delle loro aree di controllo.\nApprofittando dei conflitti interni al regno, il gruppo nomade dei Tuchueh attacc\u00f2 le fortezze settentrionali nel corso degli anni 550 e conquist\u00f2 parte dei territori a nord. Inoltre, mentre i signori feudali continuavano a dissentire sul tema della successione reale, Baekje e Silla si coalizzarono e attaccarono Goguryeo da sud nel 551.\nConflitti e crollo (tardo VI secolo-VII secolo).\nNel tardo VI secolo e all'inizio del successivo, Goguryeo intraprese frequenti campagne militari contro le dinastie cinesi Sui e Tang; i suoi rapporti con Baekje e Silla furono complessi e si alternarono tra alleanze e ostilit\u00e0.\nPerdita della valle del fiume Han.\nNel 551, Silla e Baekje si allearono per appropriarsi della valle del fiume Han, importante punto strategico vicino al centro della penisola e regione particolarmente fertile. Dopo che Baekje si esaur\u00ec con una serie di costosi assalti alle fortificazioni di Goguryeo, le truppe di Silla, arrivando con la pretesa di offrire assistenza, attaccarono e presero possesso dell'intera valle del fiume Han nel 553. La guerra ebbe conseguenze molto importanti: fece di Baekje lo stato pi\u00f9 debole della penisola e diede a Silla una risorsa importante come base per la propria espansione. Al contrario, neg\u00f2 a Goguryeo l'uso della zona, indebolendolo. Forn\u00ec inoltre a Silla l'accesso al Mar Giallo, aprendo il commercio e l'accesso diplomatico diretto alle dinastie cinesi e accelerando l'adozione della cultura cinese da parte di Silla. La crescente inclinazione di Silla verso la Cina si tradusse in un'alleanza che si rivel\u00f2 disastrosa per Goguryeo alla fine del VII secolo.\nGuerra contro Sui.\nL'espansione di Goguryeo si scontr\u00f2 con la Cina dei Sui. Nel 598, il regno coreano lanci\u00f2 un attacco preventivo a Liaoxi, portando l'imperatore Wen a rispondere per terra e per mare; il contrattacco fu un disastro per Sui.\nLa campagna cinese pi\u00f9 disastrosa fu nel 612, quando Sui mobilit\u00f2 trenta divisioni dell'esercito, circa un milione e 133.800 soldati. Appoggiato lungo la linea di fortificazioni di Goguryeo sul fiume Liao, un distaccamento di nove divisioni, circa 305.000 soldati, scavalc\u00f2 le principali linee difensive e si diresse verso la capitale Pyongyang per collegarsi alle forze navali dei Sui, che avevano rinforzi e rifornimenti. Tuttavia, Goguryeo fu in grado di sconfiggere la marina Sui, cos\u00ec, quando le nove divisioni raggiunsero finalmente Pyongyang, non ebbero le risorse per un lungo assedio. Le truppe Sui si ritirarono, ma il generale Eulji Mundeok condusse le truppe di Goguryeo alla vittoria attirando i Sui in un'imboscata fuori Pyongyang. Nella battaglia di Salsu, i soldati di Goguryeo aprirono una diga, che divise l'esercito Sui e interruppe la loro via di fuga. Dei 305.000 soldati originali delle nove divisioni Sui, si dice che solo 2.700 riuscirono a fuggire.\nLe campagne del 613 e del 614 furono stroncate quasi subito: la prima quando il generale di Sui Yang Xuangan si ribell\u00f2 all'imperatore Yang, la seconda quando Goguryeo propose una tregua e restitu\u00ec Husi Zheng, un generale disertore che era fuggito dalla Cina. L'imperatore Yang pianific\u00f2 un altro attacco nel 615, ma a causa del deteriorarsi delle condizioni interni dell'impero non fu mai in grado di lanciarlo. Sui era indebolito a causa delle ribellioni contro il dominio dell'imperatore e dei suoi falliti tentativi di conquistare Goguryeo, e non pot\u00e9 attaccare ulteriormente perch\u00e9 le province non avrebbero inviato supporto logistico. Le disastrose sconfitte dell'imperatore Yang in Corea contribuirono notevolmente al crollo della dinastia Sui.\nGuerra contro Tang e l'alleanza Silla-Tang.\nNell'inverno del 642 il re Yeongnyu, preoccupato per uno dei maggiori nobili di Goguryeo, Yeon Gaesomun, complott\u00f2 per assassinarlo. Tuttavia questi venne a saperlo e uccise il re e cento funzionari in un colpo di stato, procedendo a incoronare il nipote del defunto, Go Jang, che divent\u00f2 re Bojang; il potere era per\u00f2 di fatto in mano a Yeon. Egli assunse una posizione sempre pi\u00f9 provocatoria contro Silla e la dinastia Tang, che aveva sostituito Sui. Nel 643, sotto la pressione dell'alleanza Goguryeo-Baekje, Silla chiese aiuto militare a Tang, che l'anno dopo inizi\u00f2 i preparativi per una grande campagna contro Goguryeo.\nNel 645, l'imperatore Taizong, che aveva l'ambizione personale di sconfiggere Goguryeo ed era determinato a riuscire dove l'imperatore Yang aveva fallito, guid\u00f2 personalmente un attacco. L'esercito Tang conquist\u00f2 un certo numero di fortezze di Goguryeo, tra cui l'importante fortezza di Yodong (Liaodong), e sconfisse i grandi eserciti coreani sul suo cammino. La citt\u00e0 di Ansi era l'ultima fortezza rimasta e, alla sua caduta, la penisola di Liaodong si sarebbe ritrovata priva di importanti opere difensive, perci\u00f2 fu prontamente messa sotto assedio. Tuttavia, la difesa preparata dal comandante generale di Ansi (il cui nome \u00e8 controverso, ma tradizionalmente si crede sia Yang Manchun) decim\u00f2 le forze Tang e, in autunno inoltrato, con l'inverno che si avvicinava rapidamente e le scorte in esaurimento, l'imperatore Taizong si ritir\u00f2. La campagna non fu un successo per i cinesi, che non riuscirono ad impossessarsi della fortezza di Ansi dopo un lungo assedio durato pi\u00f9 di 60 giorni. L'imperatore invase nuovamente Goguryeo nel 647 e nel 648, ma fu sconfitto entrambe le volte.\nL\u00ec'imperatore Taizong prepar\u00f2 un'altra invasione nel 649, ma mor\u00ec in estate, forse a causa di una malattia contratta in Corea. Suo figlio Gaozong continu\u00f2 la sua opera e nel 657 gli eserciti Tang sconfissero i G\u00f6kt\u00fcrk, alleati di Goguryeo. Su suggerimento del cugino della regina di Silla, Kim Chunchu, Silla e Tang conquistarono prima Baekje nel 660 per spezzarne l'alleanza con Goguryeo, poi puntarono quest'ultimo. Tuttavia nemmeno Gaozong riusc\u00ec a sconfiggere Yeon Gaesomun: una delle sue vittorie principali pi\u00f9 nel 662 durante la battaglia di Sasu, quando annient\u00f2 le forze di Tang e uccise il generale invasore Pang Xiaotai e i suoi tredici figli.\nCaduta.\nNell'estate del 666, Yeon Gaesomun mor\u00ec per cause naturali e Goguryeo fu gettato nel caos e indebolito da una lotta di successione tra i suoi figli e il fratello minore. Inizialmente fu suo figlio maggiore Yeon Namsaeng ad assumere la carica di \"dae mangniji\" (generalissimo) che era stata del padre. Mentre effettuava un viaggio per il territorio del regno, tuttavia, cominciarono a diffondersi voci secondo cui avrebbe ucciso i suoi fratelli pi\u00f9 giovani Yeon Namgeon e Yeon Namsan, che aveva lasciato a Pyongyang, e che questi ultimi stavano progettando di ribellarsi. Quando Yeon Namsaeng in seguito mand\u00f2 alcuni ufficiali vicini a lui a spiare la situazione, Yeon Namgeon li arrest\u00f2 e si dichiar\u00f2 \"dae mangniji\", attaccandolo. Yeon Namsaeng mand\u00f2 suo figlio a Tang per cercare aiuto e l'imperatore Gaozong la consider\u00f2 un'opportunit\u00e0 per attaccare e distruggere Goguryeo, inviando perci\u00f2 il suo esercito. Nel bel mezzo delle lotte di potere tra i successori di Yeon Gaesomun, suo fratello minore, Yeon Jeongto, disert\u00f2 a Silla.\nNel 667, l'esercito cinese attravers\u00f2 il fiume Liao e conquist\u00f2 la fortezza di Xin; successivamente combatterono contro di Yeon Namgeon, unendo le forze con Yeon Namsaeng, anche se inizialmente non furono in grado di attraversare il fiume Yalu a causa della resistenza. Nella primavera del 668, Li Ji rivolse la sua attenzione alle citt\u00e0 settentrionali di Goguryeo, catturando l'importante citt\u00e0 di Buyeo. Nell'autunno del 668, attravers\u00f2 il fiume Yalu e pose Pyongyang sotto assedio in concerto con l'esercito di Silla.\nYeon Namsan e re Bojang si arresero e, mentre Yeon Namgeon continuava a resistere nel centro della citt\u00e0, il suo generale, il monaco buddista Shin Seong, gli volt\u00f2 le spalle e consegn\u00f2 la citt\u00e0 interna alle forze Tang. Yeon Namgeon prov\u00f2 a suicidarsi, ma fu catturato e curato. Ci\u00f2 segn\u00f2 la fine del regno coreano, che Tang annesse al suo territorio, con Xue Rengui inizialmente nominato responsabile del precedente territorio di Goguryeo come protettore generale. Il violento dissenso derivante dalla morte di Yeon Gaesomun si rivel\u00f2 la ragione principale del trionfo di Tang, grazie alla divisione, alle defezioni e alla diffusa demoralizzazione che caus\u00f2. Anche l'alleanza con Silla si rivel\u00f2 preziosa, giacch\u00e9 poterono attaccare Goguryeo da direzioni opposte, oltre a fruire degli aiuti militari e logistici di Silla.\nTuttavia, ci fu molta resistenza al governo di Tang (alimentata da Silla, risentito dal non aver ricevuto n\u00e9 il territorio di Goguryeo n\u00e9 quello di Baekje) e, nel 669, in seguito all'ordine dell'imperatore Gaozong, una parte del popolo di Goguryeo fu costretta a trasferirsi nella regione tra il fiume Yangtze e il fiume Huai, e in quelle a sud delle montagne Qinling e ad ovest di Chang'an, lasciando solo gli abitanti vecchi e deboli nella terra originale. Alcune persone entrarono al servizio del governo Tang, come Go Sagye e suo figlio Gao Xianzhi (Go Seonji in coreano), il generale che comand\u00f2 le forze Tang nella battaglia del Talas.\nSilla unific\u00f2 quindi gran parte della penisola coreana nel 668, ma la dipendenza del regno dalla dinastia Tang ebbe il suo prezzo. Tang istitu\u00ec il Protettorato generale per pacificare l'est, governato da Xue Rengui, ma affront\u00f2 crescenti problemi governando gli ex-abitanti di Goguryeo, oltre alla resistenza di Silla all'imposizione del dominio cinese sull'intera penisola; essa port\u00f2 alle guerre Silla-Tang.\nCampo militare.\nGoguryeo era uno stato altamente militarista, descritto come \"impero\" dagli studiosi coreani. Inizialmente, c'erano quattro distretti parzialmente autonomi basati sulle direzioni cardinali e un distretto centrale guidato dal monarca; tuttavia, nel I secolo i quartieri cardinali vennero centralizzati e amministrati dal distretto centrale, e alla fine del III secolo persero ogni autorit\u00e0 politica e militare in favore del sovrano. Nel IV secolo, dopo aver subito sconfitte contro gli Xianbei e Baekje durante il regno di Gogukwon, Sosurim attu\u00f2 delle riforme militari che aprirono la strada alle conquiste di Gwanggaeto. Durante il suo apice, Goguryeo fu in grado di mobilitare 300.000 soldati. Spesso arruolava i vassalli semi-nomadi, come il popolo Mohe, come soldati a piedi. Ogni uomo di Goguryeo era obbligato a prestare servizio militare o poteva evitare la coscrizione pagando una tassa sui cereali. Un trattato di Tang del 668 registr\u00f2 un totale di 675.000 sfollati e 176 presidi militari dopo la resa di re Bojang.\nCultura.\nIl popolo di Goguryeo adorava gli antenati e li considerava sovrannaturali. Jumong, il fondatore di Goguryeo, era adorato e rispettato tra la gente, ed a lui era dedicato un tempo a Pyongyang.\nL'arte, largamente preservata negli affreschi tombali, \u00e8 nota per il vigore del suo immaginario, per i dettagli raffinati e lo stile pittorico originale.\nLe eredit\u00e0 culturali di Goguryeo si possono trovare nella cultura coreana dell'era moderna, ad esempio nelle fortezze coreane, nello ssireum, nel taekkyeon, nella danza coreana, nell'ondol (il sistema di riscaldamento a pavimento) e negli hanbok.\nSistema amministrativo.\nOgnuno dei tre stati coreani va considerato agli inizi come non pi\u00f9 di confederazioni tribali, nelle quali il sempre maggiore accentramento del potere ha portato alla costituzione di una monarchia ereditaria.\nAll'inizio la popolazione di Goguryeo era divisa in cinque clan, dei quali le fonti riportano i nomi: Yeonno, Jeollo, Sunno, Gwanno e Gyeru. Si pensa che in un primo momento il capo trib\u00f9 venisse scelto tra questi clan a turno, per poi passare ad un predominio del clan Yeonno, terminato il quale i Gyeru presero le redini dell'amministrazione, dando vita ad uno stato pi\u00f9 o meno formato e regnando di conseguenza sulle altre trib\u00f9.\nIl carattere tribale che si riferisce ad un primo periodo Goguryeo lo si ritrova anche in seguito, quando, ad un potere stretto nelle mani di un re e di alcuni eletti membri dell'aristocrazia, si affianca l'uso del termine \"hyeong\" (\"fratello maggiore\") nella nomenclatura di alcune cariche. \nSempre secondo le fonti, siamo anche a conoscenza di un'altra carica amministrativa, il \"Saedaero\", capo del consiglio degli aristocratici, il quale rimaneva in carica per tre anni.\nControversie moderne.\nI coreani considerano Goguryeo uno dei tre regni di Corea. Alcuni ricercatori cinesi ritengono invece che il regno di Goguryeo appartenga alla storia regionale cinese anzich\u00e9 coreana, mentre altri ricercatori, cinesi e non, ritengono che Goguryeo sia stato un regno coreano e non cinese. Queste controversie hanno risvolti diplomatici e politici in ambedue le Coree e in Cina."}
{"id": "1246583", "revid": "287204", "url": "https://it.wikipedia.org/wiki?curid=1246583", "title": "David Goodis", "text": ""}
{"id": "1246591", "revid": "212348", "url": "https://it.wikipedia.org/wiki?curid=1246591", "title": "Gensoumaden Saiyuki", "text": ""}
{"id": "1246604", "revid": "767487", "url": "https://it.wikipedia.org/wiki?curid=1246604", "title": "Harry Potter e il calice di fuoco (colonna sonora)", "text": "Harry Potter e il calice di fuoco (\"Harry Potter and the Goblet of Fire: Original Motion Picture Soundtrack\") \u00e8 la colonna sonora dell'omonimo film diretto da Mike Newell nel 2005 e basato sulla saga di \"Harry Potter\".\nDopo le colonne sonore dei primi tre film della serie composte da John Williams, il testimone passa a Patrick Doyle, gi\u00e0 collaboratore del regista Newell in altre occasioni.\nTracce.\nTutti i brani sono a opera di Patrick Doyle, eccetto dove indicato."}
{"id": "1246606", "revid": "121719005", "url": "https://it.wikipedia.org/wiki?curid=1246606", "title": "Autostop (programma televisivo)", "text": "Autostop \u00e8 stato un programma televisivo andato in onda nel 1984 su Italia 1, nel giorno di domenica in prima serata. Si trattava di un gioco a quiz estivo, ispirato al gioco dell'oca con domande su cinema, musica e tv, condotto da Marco Columbro con la collaborazione di Paola Perego. Nel cast figuravano anche Aldo Baglio e Giovanni Storti, all'epoca un duo comico, che sarebbero poi diventati parte del trio Aldo, Giovanni e Giacomo formatosi qualche anno dopo.\nIl programma era registrato nello Studio 4 di Cologno Monzese, lo stesso dove sono stati realizzati la maggior parte dei quiz degli anni ottanta.\nIl programma.\nAl gioco partecipavano i comici della televisione e dello spettacolo, contro i loro padrini seduti su un autoscontro di una giostra, ed era costituito in 3 manches.\nPrima manche.\nI concorrenti dovevano rispondere a domande riguardanti il mondo dello spettacolo e della televisione. Per ogni risposta esatta, l'autoscontro posizionato su un tabellone ispirato a quello del noto gioco dell'oca, si fermava; invece per ogni risposta sbagliata, l'autoscontro si muoveva e faceva cadere il suo avversario. Il montepremi saliva a quota 1.000.000 di lire.\nSeconda manche.\nIn questa fase del programma, i concorrenti dovevano ricomporre una canzone inserendo nuove parole in dei testi originali, per poi cantarla in studio sopra una base.\nTerza manche.\nIn quest'ultima manche, la donna componente di ciascuna coppia doveva aggiudicarsi delle buste, portando cos\u00ec la coppia a perdere percorsi nel tabellone, perdere parte del montepremi o il tempo a disposizione per rispondere in caso di penalit\u00e0, o avanzare nel tabellone e guadagnare tempo a disposizione in caso di buste contenenti un \"vantaggio\".\nIl gioco veniva vinto dai concorrenti che, per primi, raggiungevano la 36\u00b0a casella."}
{"id": "1246614", "revid": "44939", "url": "https://it.wikipedia.org/wiki?curid=1246614", "title": "Aconitasi", "text": ""}
{"id": "1246616", "revid": "834", "url": "https://it.wikipedia.org/wiki?curid=1246616", "title": "Sylvia Reuben Lee", "text": ""}
{"id": "1246620", "revid": "2180477", "url": "https://it.wikipedia.org/wiki?curid=1246620", "title": "Cypriniformes", "text": "L'ordine dei Cypriniformes comprende centinaia di pesci d'acqua dolce, suddivisi in 7 famiglie."}
{"id": "1246625", "revid": "10020052", "url": "https://it.wikipedia.org/wiki?curid=1246625", "title": "Felix Pedro", "text": ""}
{"id": "1246628", "revid": "2071655", "url": "https://it.wikipedia.org/wiki?curid=1246628", "title": "Loves Me Not", "text": "Loves Me Not (tr.: \"Non mi ama\") \u00e8 un brano musicale realizzato dal duo russo t.A.T.u., pubblicato il 13 settembre 2006 come primo e unico estratto dalla raccolta \"The Best\".\nDescrizione.\nEra stato programmato come quarto singolo dell'album \"Dangerous and Moving\", ma a causa dell'abbandono del gruppo dalla Universal Records, la pubblicazione fu posticipata, e quindi cancellata, in tutte le nazioni eccetto la Francia. Anche se fu cancellato, il singolo \u00e8 disponibile nell'iTunes Music Store di alcune nazioni, ma nella versione originale. \nSebbene la canzone sia gi\u00e0 presente nell'album \"Dangerous and Moving\", essa \u00e8 considerata un singolo promozionale del \"The Best\". Un bassissimo numero di singoli fu stampato e venduto in Francia, usando la stessa foto presente nel singolo di \"Gomenasai\", mentre furono distribuite altre copie in Europa con una cover diversa. Una versione alternativa della canzone pu\u00f2 essere trovata nell'album \"Ljudi invalidy\".\nVideo musicale.\nUn video che vedeva il gruppo cantare il brano al \"Glam As You\" (a Parigi) fu trasmesso nel 2006 in alcune stazioni televisive a livello mondiale."}
{"id": "1246638", "revid": "287204", "url": "https://it.wikipedia.org/wiki?curid=1246638", "title": "Bambine", "text": "Bambine \u00e8 un romanzo noir di Eraldo Baldini, pubblicato inizialmente nel 1995 dalle edizioni Theoria e ristampato nel 2002 da Sperling &amp; Kupfer, nel 2005 da Frassinelli Paperback e nel 2016 dalle edizioni Fernandel. Ambientato a Ravenna, il libro racconta la storia di un serial killer pedofilo.\nTrama.\nUna serie di orribili omicidi di bambine sta sconvolgendo la citt\u00e0 di Ravenna. Un maniaco omicida gira a piede libero per la citt\u00e0 e uccide le sue piccole vittime dopo averle mutilate. Un giornalista inizia ad indagare sui delitti, spinto dalla paura che succeda qualcosa alla figlia del suo migliore amico, affidata a lui dopo la morte del padre per un incidente subacqueo. "}
{"id": "1246640", "revid": "6923", "url": "https://it.wikipedia.org/wiki?curid=1246640", "title": "Bugatti Tipo 2", "text": ""}
{"id": "1246647", "revid": "80339", "url": "https://it.wikipedia.org/wiki?curid=1246647", "title": "\u010cisto-Oz\u00ebrnoe", "text": ""}
{"id": "1246650", "revid": "17351", "url": "https://it.wikipedia.org/wiki?curid=1246650", "title": "Lavochkin Gorbunov LaG-5, La-5 e La-7", "text": ""}
{"id": "1246653", "revid": "1494169", "url": "https://it.wikipedia.org/wiki?curid=1246653", "title": "\u010culym", "text": ""}
{"id": "1246654", "revid": "6923", "url": "https://it.wikipedia.org/wiki?curid=1246654", "title": "Bugatti Tipo 10", "text": ""}
{"id": "1246655", "revid": "663182", "url": "https://it.wikipedia.org/wiki?curid=1246655", "title": "David di Donatello per il miglior documentario", "text": "Il David di Donatello per il miglior documentario di lungometraggio \u00e8 un premio cinematografico assegnato annualmente nell'ambito dei David di Donatello, a partire dalla edizione del 2004.\nVincitori e candidati.\nI vincitori sono indicati in grassetto."}
{"id": "1246664", "revid": "124315979", "url": "https://it.wikipedia.org/wiki?curid=1246664", "title": "Nazionale di pallacanestro del Messico", "text": "La nazionale di pallacanestro del Messico \u00e8 la rappresentativa cestistica del Messico ed \u00e8 posta sotto l'egida della Federazione cestistica del Messico."}
{"id": "1246667", "revid": "767487", "url": "https://it.wikipedia.org/wiki?curid=1246667", "title": "Harry Potter e l'Ordine della Fenice (colonna sonora)", "text": "Harry Potter e l'Ordine della Fenice (\"Harry Potter and the Order of the Phoenix: Original Motion Picture Soundtrack\") \u00e8 la colonna sonora dell'omonimo film diretto da David Yates e uscito nelle sale cinematografiche l'11 luglio 2007.\nIl compositore \u00e8 Nicholas Hooper, musicista con esperienze pi\u00f9 televisive che cinematografiche; il suo ruolo \u00e8 stato confermato anche per il successivo capitolo della saga, \"Harry Potter e il principe mezzosangue\", anch'esso diretto da David Yates."}
{"id": "1246672", "revid": "287204", "url": "https://it.wikipedia.org/wiki?curid=1246672", "title": "H/H", "text": "H/H, ovvero \"Hard Boiled\" e \"Hard Luck\", \u00e8 l'undicesimo romanzo della scrittrice giapponese Banana Yoshimoto, pubblicato nel 1999.\nIl tema \u00e8 uno dei pi\u00f9 cari all'autrice e cio\u00e8 la morte. Nel primo c'\u00e8 la sofferenza per una perdita improvvisa, la tentazione di ripiegarsi nel dolore ed infine la rinascita. Nel secondo, il distacco \u00e8 lento, e ci si pu\u00f2 preparare, ma \u00e8 sempre doloroso, e la rinascita avviene sempre dopo la morte. Il libro \u00e8 stato pubblicato in Italia da Feltrinelli nel 2001.\nTrama.\nIn \"Hard Boiled\", la protagonista sta facendo una passeggiata solitaria in montagna, di colpo si ricorda che in questo posto c'era gi\u00e0 stata e qui aveva lasciato la sua fidanzata Chizuru. O meglio lei si era fatta abbandonare qui perch\u00e9 aveva capito di non essere pi\u00f9 amata. Mentre \u00e8 immersa in questi pensieri ha una brutta sensazione vedendo un santuario disadorno di statue e con davanti delle strane pietre nere. Finalmente arriva in paese e cena al primo ristorante che trova, mettendosi la mano in tasca si accorge, con orrore, di avere con s\u00e9 una di quelle pietre. La lascia cadere a terra, paga il conto e va via. Arrivata in albergo le dicono che quel ristorante \u00e8 andato a fuoco, va in camera sempre pi\u00f9 angosciata e si ricorda che questo giorno \u00e8 l'anniversario di morte di Chizuru. Si addormenta e ha un primo sogno dove naturalmente sogna la sua ex. Quando si sveglia pensa che la Chizuru del sogno non \u00e8 quella vera. Si riaddormenta ed ha un secondo sogno sempre con gli stessi protagonisti. Viene svegliata da una donna che le bussa alla porta semivestita, che le dice che \u00e8 rimasta chiusa fuori. La fa entrare e lei le racconta che ha litigato con il suo amante. A questo punto ci viene raccontata la vita della protagonista. Ha perso la madre da giovane, \u00e8 suo padre si \u00e8 rimesso con una intrattenitrice. Morto il padre, le lascia tutto in eredit\u00e0, e la sua matrigna le ruba tutto e scappa via. A Sua volta lei ruba tutto alla sua matrigna e va a vivere con Chiuzuru. Non era mai stata con un'altra donna, ma per opportunismo si mette con lei. Fino al punto che capisce che non la ama. Lei le dice che deve vivere la vita Hard boiled, cio\u00e8 che qualunque cosa accada deve affrontarla, e vanno a fare il viaggio in montagna dove Chizuru si fa abbandonare. In realt\u00e0 la protagonista ha solo pensato queste cosa, ma la sua ospite pare sapere tutto, turbata esce dalla stanza \u00e8 va alla recepiton dove le dicono che lei \u00e8 la sola ospite dell'albergo e la donna che ha visto e il fantasma di una donna che si era suicidata insieme al suo amante, ma era morta solo lei. Impaurita, non vuole risalire in camera e si va a fare un bagno, ma nota che tra il mosaico del bagno c'\u00e8 una pietra nera simile a quelle del santuario. Uscita incontra una cameriera che la invita a prendere un te, sul suo tavolo ci sono alcuni crisantemi bianchi. Le spiegano che li manda ogni anno l'amante della donna uccisa per ricordarla. Chiede alla donna se lei non ha paura dei fantasmi, ma lei le dice che ha pi\u00f9 paure delle persone vive. Rimane a dormire l\u00ec, ha l'ultimo sogno dove sogna Chizuru com'\u00e8 era veramente. Si Sveglia \u00e8 mattina, capisce che tutto \u00e8 finito e che pu\u00f2 tornare a casa.\nIn \"Hard Luck\" la protagonista si reca tutti i giorni in ospedale per andare a trovare la sorella Kuni in coma per un'emorragia cerebrale. Kuni si sarebbe dovuta sposare, lasciare il lavoro ed andare ad abitare in un'altra citt\u00e0. Per non lasciare del lavoro arretrato si \u00e8 affaticata e stressata troppo ed \u00e8 entrata in coma. Tutto \u00e8 successo in fretta, i dottori non hanno dato speranze, e la protagonista e la sua famiglia stanno in pratica aspettando giorno per giorno la morte di Kuni. A questo si aggiunge che il fidanzato dopo la malattia \u00e8 scappato. Sakai, suo fratello, invece, personaggio molto enigmatico, \u00e8 tutti i giorni in ospedale. La protagonista non lo conosce per nulla, e piano piano non solo lo conosce ma se ne innamora. Insieme vivono la fase del distacco dalla vita, ma capiscono anche che non possono mettersi subito insieme. Si danno appuntamento in Italia, dove la protagonista decide di andare in viaggio studio dopo la morte della sorella."}
{"id": "1246673", "revid": "113757", "url": "https://it.wikipedia.org/wiki?curid=1246673", "title": "Belva di via San Gregorio", "text": ""}
{"id": "1246675", "revid": "121837", "url": "https://it.wikipedia.org/wiki?curid=1246675", "title": "Candele standard", "text": ""}
{"id": "1246679", "revid": "80339", "url": "https://it.wikipedia.org/wiki?curid=1246679", "title": "Pokrovsk (Sakha)", "text": ""}
{"id": "1246687", "revid": "17351", "url": "https://it.wikipedia.org/wiki?curid=1246687", "title": "La-5", "text": ""}
{"id": "1246688", "revid": "767487", "url": "https://it.wikipedia.org/wiki?curid=1246688", "title": "La canzone dell'amore", "text": "La canzone dell'amore \u00e8 un film del 1930 diretto da Gennaro Righelli.\n\u00c8 il primo film sonoro italiano e venne presentato per la prima volta al pubblico il giorno 7 ottobre 1930 al \"Supercinema\" di Roma. Il soggetto \u00e8 tratto da una novella di Luigi Pirandello, \"In silenzio\". La sceneggiatura fu scritta a quattro mani da Giorgio Simonelli e dallo stesso regista. La grande popolarit\u00e0 che ha accompagnato il film fin dalla sua apparizione \u00e8 stata dovuta in parte anche alla colonna sonora composta da Cesare Andrea Bixio (con la celebre canzone: \"Solo per te Lucia\").\nTrama.\nUna studentessa, Lucia, riceve un telegramma che la richiama urgentemente a casa. Qui scopre che sua madre, appena morta, aveva un bimbo nato da una relazione illegittima. La giovane Lucia prende allora con s\u00e9 il neonato, Ninni, facendo credere a tutti che sia suo figlio. Lucia non volendo ostacolare la carriera del fidanzato Enrico, lo abbandona senza nessuna spiegazione. Ma quando i due si incontreranno per caso due anni dopo, nel negozio dove lei lavora come commessa, lui si scoprir\u00e0 ancora innamorato e le dir\u00e0 di non averla mai dimenticata. Lei ovviamente non gli dice ancora nulla della sua nuova situazione. Per\u00f2 quando il padre di Ninni si far\u00e0 vivo per riprendere con s\u00e9 il figlio, e dopo una serie di fraintendimenti, dove Enrico e la governante credono che il bambino sia davvero di Lucia, tutto si chiarir\u00e0 nel migliore dei modi. Cos\u00ec il piccolo Ninni si riunir\u00e0 al padre naturale ed Enrico e Lucia potranno finalmente coronare il loro sogno d'amore.\nGenesi del film.\n Nel 1929 sulla scia di quanto stava gi\u00e0 avvenendo da un paio d'anni negli Stati Uniti, si iniziarono ad insonorizzare in Italia alcune sale cinematografiche. A questo proposito venne aperta a Milano la filiale della pi\u00f9 importante ditta americana specializzata in tale settore: la \"Western Electric Company of Italy\" che si accord\u00f2 con una delle principali case di produzione cinematografiche italiane dell'epoca, la S.A.S.P. di Stefano Pittaluga (la quale controllava anche la Cines) per l'installazione di apparecchiature sonore in gran parte delle sale del circuito (a prezzi da capogiro, compresi fra i settemilacinquecento e i diciottomila dollari per cinema). Fra queste ultime spiccavano per importanza e capienza il \"Supercinema\" di Roma, il \"Ghersi\" di Torino e il \"Corso\" di Milano, dove, in quello stesso anno (1929) venne proiettato, quasi in contemporanea, il primo film sonoro della storia, \"Il cantante di jazz\", con Al Jolson. Il successo fu strepitoso e le tre sale registrarono il tutto esaurito per settimane. Dunque apparve necessario avviare quanto prima una produzione di lungometraggi sonori anche in Italia e il gruppo Pittaluga - Cines aveva un vantaggio incolmabile su tutte le altre case di produzione cinematografica italiane.\nNel gennaio del 1930 vennero eseguiti i primi esperimenti negli stabilimenti Cines di via Veio a Roma, non tutti riusciti. Leopoldo Rosi, tecnico del reparto sonoro Cines, ricorda \u00ab[...] si fecero le prime esperienze: la prima fu una ninna nanna di Spadaro,[...] gli operatori furono Arata, Terzano e Montuori. Non venne bene: gli operatori inquadrarono anche noi, c'era troppa luce entro le cabine di ripresa [...]\u00bb.\nIn primavera inizi\u00f2 la lavorazione di due film sonori: \"La piccola Butterfly\", diretta da Gennaro Righelli, e \"Resurrectio\", con la regia di Alessandro Blasetti. Nei primi giorni di luglio quest'ultimo era terminato, e sembrava imminente la sua presentazione al pubblico, invece il rodaggio de \"La piccola Butterfly\", che nel frattempo aveva mutato il suo titolo in \"In silenzio\" procedeva a rilento. L'ufficio stampa della Cines diede l'avvio, nella seconda settimana di luglio, alla campagna pubblicitaria per il lancio di \"Resurrectio\", previsto per gli inizi dell'autunno, mentre Blasetti rilasci\u00f2 interviste sul suo film dando per scontata la distribuzione imminente del lungometraggio. Poi, improvvisamente, il silenzio. Di \"Resurrectio\" non si sent\u00ec pi\u00f9 parlare (uscir\u00e0 solo nella primavera del 1931), mentre inizia a decollare \"In silenzio\", che ancora una volta muter\u00e0 il suo nome, per intitolarsi, questa volta in via definitiva, \"La canzone dell'amore\". Il 7 ottobre del 1930 al \"Supercinema\" di Roma il film venne presentato per la prima volta al pubblico che lo accolse con un prevedibile entusiasmo. Ebbe finalmente inizio la distribuzione del primo film sonoro nella storia della cinematografia italiana.\nNon sono state mai del tutto chiarite le ragioni del provvisorio accantonamento di \"Resurrectio\" in favore di un film ancora da completare. Blasetti ebbe parole di elogio per \"La canzone dell'amore\".\nRegia e cast.\nIl film \u00e8 stato diretto da Gennaro Righelli, regista dalla personalit\u00e0 poliedrica, che aveva gi\u00e0 all'attivo vari drammi popolari e garbate commedie sentimentali. Considerato un ottimo e scrupoloso artigiano, attento ai gusti del pubblico, venne preferito da Stefano Pittaluga, patron del gruppo Pittaluga - Cines, al pi\u00f9 dotato ma ancora poco esperto Alessandro Blasetti, di quattordici anni pi\u00f9 giovane, per il lancio sul mercato nazionale del primo film sonoro italiano.\nIl cast \u00e8 stato sapientemente selezionato dal produttore Pittaluga (coadiuvato da Gennaro Righelli) che attinse a piene mani nel vivaio delle giovani promesse del cinema italiano. Fra queste va segnalato il piemontese Elio Steiner, che aveva avuto modo di farsi conoscere pochi mesi prima nel film \"Assunta Spina\", anche se in una parte non di primissimo piano, accanto alla fascinosa Rina De Liguoro, la \u00abcontessa\u00bb del cinema muto italiano. Lo affiancavano due fresche e vivaci ventunenni: Dria Paola ed Isa Pola, entrambe con pochi film all'attivo ma talentuose. Completavano il cast un gruppo di esperti comprimari: Camillo Pilotto, Olga Capri e Mercedes Brignone (sorella del regista Guido). Elio Steiner in particolare venne definitivamente lanciato da \"La canzone dell'amore\" imponendosi come uno fra i pi\u00f9 celebri attori cinematografici italiani della prima met\u00e0 degli anni trenta.\nIl bimbo protagonista del film era in realt\u00e0 una bimba, da diretta testimonianza della protagonista, che all'epoca in cui fu girato il film aveva appena quaranta giorni.\nPubblico e popolarit\u00e0.\nMelodramma sentimentale dai risvolti patetici, \"La canzone dell'amore\" era diretto al pubblico italiano piccolo-borghese che forniva la base e il sostegno del regime fascista del tempo. Il suo tono garbato e rassicurante, l'esaltazione di valori positivi di stampo cristiano e della virt\u00f9 femminile suscitarono l'entusiasmo degli spettatori e decretarono il successo del film, uscito, pochi mesi pi\u00f9 tardi, in due versioni estere: la prima in tedesco (\"Liebeslied\", diretta da Constantin J. Davis), la seconda in francese (\"La Derni\u00e8re berceuse\", diretta da Jean Cassagne).\nIl fortunato trinomio di amore, virt\u00f9 ed evasione, colonna portante de \"La canzone dell'amore\", venne in seguito riproposto in molte altre pellicole italiane di genere romantico-popolare prodotte agli inizi degli anni trenta. Fra queste un posto a parte meritano quelle dirette da registi di grande mestiere e perfetti conoscitori del proprio pubblico: da Guido Brignone ad Amleto Palermi, da Nunzio Malasomma a Mario Bonnard ed allo stesso Gennaro Righelli.\n\"La canzone dell'amore\" si avvalse dell'opera del pi\u00f9 celebre e prolifico compositore di musica leggera italiano del tempo: Cesare Andrea Bixio, il cui apporto al successo di questo ed altri celebri lungometraggi di quegli anni fu determinante (basti pensare alla celeberrima canzone \"Parlami d'amore Mari\u00f9\", composta per il film \"Gli uomini, che mascalzoni...\" di Mario Camerini).\nManifesti e locandine.\nLa realizzazione dei manifesti, per l'Italia, fu affidata al pittore cartellonista Anselmo Ballester.\nLa ricorrenza.\nIl 7 ottobre 1980, per festeggiare il 50\u00ba anniversario dalla prima proiezione della pellicola, nella stessa sala, il \"Supercinema\" di Roma, venne proiettato lo stesso film davanti ad un folto pubblico invitato per la ricorrenza."}
{"id": "1246689", "revid": "554633", "url": "https://it.wikipedia.org/wiki?curid=1246689", "title": "La-7", "text": ""}
{"id": "1246692", "revid": "17351", "url": "https://it.wikipedia.org/wiki?curid=1246692", "title": "LaG-5", "text": ""}
{"id": "1246693", "revid": "300067", "url": "https://it.wikipedia.org/wiki?curid=1246693", "title": "Greer Skousen", "text": "Carriera.\nHa vinto la medaglia di bronzo con il alle Olimpiadi di Berlino 1936, giocando cinque partite. Mor\u00ec in Texas."}
{"id": "1246694", "revid": "574302", "url": "https://it.wikipedia.org/wiki?curid=1246694", "title": "David di Donatello per il miglior cortometraggio", "text": "Il David di Donatello per il miglior cortometraggio \u00e8 un premio cinematografico assegnato annualmente nell'ambito dei David di Donatello, a partire dalla edizione del 1997.\nVincitori e candidati.\nI vincitori sono indicati in grassetto."}
{"id": "1246697", "revid": "339392", "url": "https://it.wikipedia.org/wiki?curid=1246697", "title": "Mikoyan Gurevich MiG-21LSh", "text": ""}
{"id": "1246703", "revid": "1222", "url": "https://it.wikipedia.org/wiki?curid=1246703", "title": "Manidae", "text": ""}
{"id": "1246705", "revid": "1222", "url": "https://it.wikipedia.org/wiki?curid=1246705", "title": "Manidi", "text": ""}
{"id": "1246707", "revid": "339392", "url": "https://it.wikipedia.org/wiki?curid=1246707", "title": "MiG-1, MiG-3 e MiG-7", "text": ""}
{"id": "1246709", "revid": "30610", "url": "https://it.wikipedia.org/wiki?curid=1246709", "title": "Ol\u0451kminsk", "text": ""}
{"id": "1246712", "revid": "212348", "url": "https://it.wikipedia.org/wiki?curid=1246712", "title": "Folidoti", "text": ""}
{"id": "1246713", "revid": "751106", "url": "https://it.wikipedia.org/wiki?curid=1246713", "title": "Oltrep\u00f2 Calcio", "text": ""}
{"id": "1246717", "revid": "93685", "url": "https://it.wikipedia.org/wiki?curid=1246717", "title": "Collotipie", "text": ""}
{"id": "1246719", "revid": "6923", "url": "https://it.wikipedia.org/wiki?curid=1246719", "title": "Automotive Lighting", "text": "Automotive Lighting \u00e8 un'azienda italo-tedesca attiva nel settore dell'illuminazione per autoveicoli, avente sede a Reutlingen (Germania), facente parte del gruppo Magneti Marelli, a sua volta di Calsonic Kansei.\nL'azienda venne creata con una joint venture paritetica, nel 1999 da \"Bosch Lighting\" e \"Magneti Marelli Divisione Illuminazione\". Questa ultima comprendeva le due Business Units Marelli Fari-anteriori e Marelli Fanali-posteriori.\nNel 2001, con l'acquisto della Seima SpA da parte della Magneti Marelli, e la relativa incorporazione nella Automotive Lighting, la divisione del capitale vede il gruppo italiano con 75% della J.V.. Nel 2003, la Bosch GmBH decise di ritirarsi da Automotive Lighting che \u00e8 quindi rimasta di propriet\u00e0 della sola Magneti Marelli e quindi del Gruppo Fiat fino al 2019, per poi seguire la sorte della Magneti Marelli, entrando nell'orbita giapponese di Calsonic Kansei."}
{"id": "1246721", "revid": "125676531", "url": "https://it.wikipedia.org/wiki?curid=1246721", "title": "Fussballclub Biel/Bienne", "text": "Il Fussballclub Biel/Bienne, dal nome in tedesco e francese della citt\u00e0, \u00e8 una societ\u00e0 calcistica svizzera della citt\u00e0 di Bienne. Nel suo palmar\u00e8s vanta un titolo nazionale, conquistato nella stagione 1946-1947.\nAttualmente fallito. Disputa le sue partite casalinghe nella Tissot Arena.\nStoria.\nI primi anni.\nLa fondazione della societ\u00e0 risale al 13 novembre 1896, quando 12 appassionati di calcio della citt\u00e0 fondarono il Football-Club de Bienne. Nel 12 gennaio 1900 il club entra a far parte dell'ASF/SFV.\nIl 16 marzo 1907 si fuse con il Floria per formare il Vereinigter Fussball-Club Biel. Quattro anni pi\u00f9 tardi, il 5 agosto 1911, assume la denominazione di Fussballclub Biel/Bienne.\nStoria recente.\nIl 23 aprile 2012 la Swiss Football League non concede, in prima istanza, la licenza professionistica per la stagione 2012-2013. Il club, unitamente ad altri sei di Challenge League e quattro di Super League, ha annunciato che far\u00e0 ricorso. Durante la primavera del 2016, la Swiss Football League non consente alla squadra bernese di partecipare al campionato per via dei suoi debiti. Al termine della stagione, dopo aver accumulato dei debiti pari a 800 000 franchi, viene pronunciato il fallimento del club, il quale ripartir\u00e0 la stagione successiva dalla Seconda Lega Regionale.\nStadio.\nIl Bienne gioca le partite casalinghe nella Tissot Arena. Inaugurata nel 2015, ha una capienza di 5.200 spettatori.\nCalciatori.\nElenco dei calciatori che hanno vestito la maglia della Nazionale durante la permanenza al club:\nStatistiche e record.\nIl Biel/Bienne occupa la 14\u00aa posizione nella classifica perpetua del campionato svizzero di calcio, con 1.098 punti ottenuti in 1.257 partite, nel corso di complessive 60 stagioni, l'ultima delle quali nel 1975-1976."}
{"id": "1246727", "revid": "107103", "url": "https://it.wikipedia.org/wiki?curid=1246727", "title": "Solbad Hall", "text": ""}
{"id": "1246730", "revid": "16066", "url": "https://it.wikipedia.org/wiki?curid=1246730", "title": "Ossezia Meridionale", "text": ""}
{"id": "1246731", "revid": "16066", "url": "https://it.wikipedia.org/wiki?curid=1246731", "title": "Ossezia meridionale", "text": ""}
{"id": "1246732", "revid": "124880459", "url": "https://it.wikipedia.org/wiki?curid=1246732", "title": "Weber (azienda)", "text": "La Weber \u00e8 una storica fabbrica di carburatori, facente parte del gruppo Magneti Marelli, a sua volta di Calsonic Kansei, fondata da Edoardo Weber nel 1923 a Bologna.\nEntrata a far parte del gruppo Magneti Marelli dalla fine degli anni ottanta, Weber \u00e8 stato mantenuto solo come marchio commerciale. I carburatori Weber vengono prodotti in Spagna a Guadalajara vicino a Madrid.\nStoria.\nEdoardo Weber (1889\u20131945) inizi\u00f2 a lavorare per FIAT a Torino nel 1914 e poi presso un concessionario a Bologna. Dopo la prima guerra mondiale, con la benzina a prezzo elevato, ottenne un certo successo vendendo kit di conversione per autocarri a kerosene. L'azienda fu chiamata Fabbrica Italiana Carburatori Weber nel 1923 quando Weber produsse carburatori per il kit di conversione FIAT. Weber fu pioniere nella costruzione di carburatori doppio corpo, con due \"venturi\" di misure diverse, la pompa pi\u00f9 piccola attiva a bassa velocit\u00e0 e la pi\u00f9 grande attiva ad alte velocit\u00e0.\nNegli anni '30 Weber inizi\u00f2 a produrre carburatori per motori da corsa. Un carburatore per cilindro. Vennero usati per Maserati e Alfa Romeo. Nel 1938 su una Alfa Romeo 8C.\nDopo la morte di Weber nel 1945, FIAT assume il controllo della societ\u00e0 nel 1952. Carburatori Weber equipaggiavano Abarth, Alfa Romeo, Aston Martin, BMW, Chrysler, Ferrari, FIAT, Ford, Lamborghini, Lancia, Lotus, Maserati, Morgan, Porsche, Renault, Triumph e Volkswagen.\nNel 1986 Fiat prese il controllo anche della concorrente Solex, facendo una fusione in \"Raggruppamento Controllo Motore\" o \"Engine Management Group\". Nel 2001 divennero \"Magneti Marelli Powertrain S.p.A.\" Prodotti Weber originali vennero costruiti negli stabilimenti di Bologna e Crevalcore fino al 1992, poi la produzione fu trasferita a Guadalajara vicino a Madrid.\nNel 1992 era la pi\u00f9 grande del mondo (produceva 7 milioni di carburatori l'anno) e dal 1993 con l'avvento dei catalizzatori e dell'iniezione elettronica a seguito dell'introduzione della normativa Euro I, \u00e8 stata una delle pochissime fabbriche al mondo di carburatori per auto a non fallire nel passaggio carburatore-iniezione elettronica; anche l'altra italiana Dell'Orto \u00e8 tuttora in attivit\u00e0, per quanto abbia ovviamente abbandonato il comparto carburatori per auto.\nIl mercato dei carburatori \u00e8 stato soppiantato dall'iniezione elettronica, dove i concorrenti sono altre aziende quali, fra le altre, Bosch e l'italiana Magneti Marelli.\nModelli.\nI carburatori Weber sono marchiati sul coperchio della camera. Il numero indica il diametro (in mm) del passaggio farfalla, ma poi ha perso questa connotazione. Se il numero \u00e8 una coppia a due cifre, vuol dire che le farfalle hanno stesso diametro e operano contemporaneamente; Due coppie di numeri separate (esempio: 28/36), vogliono dire diametri diversi e apertura di una prima e poi della seconda farfalla. I numeri sono seguiti da lettere, con varie caratteristiche: DCOE indica l'ingresso aria laterale; DCD tipo a pistone con valvola starter opposta e cos\u00ec via. Dopo le lettere vi sono altri numeri, seguiti da una lettera (esempio: 4B, 13A) che indica la serie. Esempio di designazione: 40 DCOE 29, 45 DCOE 9, etc."}
{"id": "1246735", "revid": "15756", "url": "https://it.wikipedia.org/wiki?curid=1246735", "title": "Hall in Tirol", "text": "Hall in Tirol (dal 1938 al 1974 Solbad Hall) \u00e8 un comune austriaco di 13 693 abitanti nel distretto di Innsbruck-Land, in Tirolo; ha lo status di citt\u00e0 (\"Stadtgemeinde\").\nGeografia fisica.\nHall in Tirol \u00e8 situata a circa 8\u00a0km a est di Innsbruck.\nStoria.\nHall in Tirol \u00e8 menzionata per la prima volta nel 1232 quale \u00ab\"salina in intal iuxta Tavr castrum\"\u00bb (\"la salina nella valle dell'Inn vicino al castello di Thaur); il nome dell'insediamento appare in documenti per le prime volte nel 1256 e 1263 (\u00ab\"ze Hall\"\u00bb, \"a Hall\"). Dal XIII secolo la miniera di sale nella Halltal (una valle laterale dell'Inn) \u00e8 il settore economico pi\u00f9 importante della citt\u00e0 e dei suoi dintorni. L'importanza del sale \u00e8 anche indicato nello stemma della citt\u00e0: due leoni con un barile di sale. Il sale era esportato fino in Svizzera, nella Foresta Nera e nella regione del Reno. La legna per la miniera di sale era trasportata via fiume da gran parte del Tirolo fino a Hall. L'acqua salina doveva essere trasporta dalla Halltal alle vicinanze del fiume, utilizzando tubi di legno. Nel 1303 a Hall fu conferito il diritto civico e con ci\u00f2 elevata a centro mercantile pi\u00f9 importante del Tirolo settentrionale. Nel 1447 gran parte della citt\u00e0 alta fu devastata da un incendio, che fren\u00f2 lo sviluppo cittadino.\nNel 1477 l'arciduca Sigismondo d'Austria spost\u00f2 la zecca da Merano a Hall, probabilmente perch\u00e9 Hall era meglio fortificata ed era pi\u00f9 vicina alla miniera d'argento di Schwaz. Cos\u00ec proprio a Hall fu coniato il primo tallero (moneta d'argento di grande diametro). Anche nel XVI secolo la zecca di Hall risult\u00f2 innovativa: fu adottata qui per la prima volta per la coniazione regolare con una pressa a rullo. La pressa a rullo fu esportata attraverso gli Asburgo di Spagna fino in America del Sud (Potos\u00ed). Nel museo delle monete ospitato nel castello di Hasegg \u00e8 esposta un ricostruzione di quella macchina rivoluzionaria.\nNel XV e XVI secolo Hall era una tra le pi\u00f9 importanti citt\u00e0 dei domini degli Asburgo, tanto che si trova una veduta di Hall nel primo cortile di Palazzo Vecchio a Firenze, fatta in occasione del matrimonio di Francesco I de' Medici con Giovanna d'Austria, figlia di Ferdinando I d'Asburgo. Dal 1501 Hall era anche il luogo dove i pellegrini potevano ammirare una notevole collezione di reliquie donata dal cavaliere Florian Waldauf. Con l'apparizione dei primi predicatori luterani, Jacob Strauss e Urbanus Rhegiusdeclin, il culto delle reliquie fu interrotto; il pellegrinaggio riprese con la Controriforma.\nNel 1567 fu fondato il convento femminile di Hall; qualche anno pi\u00f9 tardi fu eretto l'edificio che ospita il convento dei Gesuiti e nel 1644 inizi\u00f2 la costruzione del convento francescano. Un terremoto nel 1670 distrusse la maggior parte delle torri della citt\u00e0 e provoc\u00f2 gravi danni: i piloni eretti per rafforzare le mura delle case nella citt\u00e0 vecchia testimoniano ancora oggi dell'entit\u00e0 del sisma di allora.\nDurante l'Impero austro-ungarico (1914) Hall \u00e8 stata la base per il 4\u00ba battaglione del 4\u00ba reggimento dei Kaiserj\u00e4ger tirolesi. Durante la seconda guerra mondiale furono causati gravi danni alla parte sud-ovest della citt\u00e0 a causa del bombardamento della stazione ferroviaria. La citt\u00e0 vecchia per\u00f2 rimase quasi intatta. Durante i lavori di restauro del reparto psichiatrico dell'ospedale regionale, nel 2010, furono ritrovate fosse comuni risalenti al periodo della seconda guerra mondiale. I corpi appartenevano a circa 220 persone vittime del programma di eutanasia nazista, l'Aktion T4.\nNel 1938 venne cambiato il nome della citt\u00e0 in \"Solbad Hall\" perch\u00e9 si voleva fare di Hall una stazione termale, ma nel 1967 con la chiusura della miniera di sale tramont\u00f2 anche l'idea della stazione termale e nel 1974 fu ripristinato il nome di \"Hall in Tirol\".\nMonumenti e luoghi d'interesse.\nArchitetture civili.\nEdifici moderni possono essere trovati intorno alla citt\u00e0 vecchia come l'insieme attorno al \"Kurpark\". Qui \u00e8 stata eretta la pi\u00f9 recente torre della citt\u00e0, presso il Parkhotel Lois Welzenbacher.\nTutele dei monumenti e archeologia cittadina.\nPer la citt\u00e0, che dispone della pi\u00f9 grande citt\u00e0 vecchia medievale del Tirolo settentrionale, la tutela dei monumenti svolge un ruolo centrale: per i suoi sforzi di conservazione e restauro degli edifici storici ha ricevuto nel 1984 il primo premio della Repubblica austriaca per la tutela dei monumenti; nel 1986 ha ricevuto anche la bandiera europea per i suoi meriti nella tutela dei monumenti.\nHall \u00e8 un membro dell'associazione delle piccole citt\u00e0 storiche. La citt\u00e0 intrattiene progetti interregionali in materia di tutela dei monumenti, in collaborazione con le citt\u00e0 gemellate Sommacampagna o Segovia.\nDal 1996 la citt\u00e0 di Hall dispone, prima citt\u00e0 dell'Austria occidentale, di una proprio ente archeologico cittadino. Esso ha contribuito ad ampie conoscenze nella storia cittadina e regionale. Cos\u00ec sono state provate anche archeologicamente le ampie relazioni commerciali della citt\u00e0 tra tardo Medioevo e inizio dell'Et\u00e0 moderna. Anche l'archivio cittadino, il pi\u00f9 grande archivio comunale dell'Austria, dispone di una grande variet\u00e0 di atti, scritture e documenti, a partire dal conferimento del diritto civico nel 1303. Dal 2006 l'ente pubblica anche una propria seria, denominata \"Forum Hall in Tirol. Neues zur Geschichte der Stadt\".\nCultura.\nIstruzione.\nHall \u00e8 sede dell'ateneo Private Universit\u00e4t f\u00fcr Gesundheitswissenschaften, Medizinische Informatik und Technik (UMIT)'.\nMusei.\nHall ospita pi\u00f9 musei. La rocca di Hasegg, a sud della citt\u00e0, ospita l'antica zecca di Hall (aperta ai visitatori nel 2003) che illustra l'importante ruolo di Hall per lo sviluppo del conio in Europa. La torre della zecca all'interno ha due scale a chiocciola.\nDall'estate del 2007 anche l'ente archeologico cittadino \u00e8 integrato nel circuito dei musei: il Stadtmuseum possiede numerosi tesori d'arte della storia cittadina.\nIl museo delle miniere, nel centro storico della citt\u00e0, riproduce tra l'altro un cunicolo, pozzi e uno scivolo, illustrando il pesante lavoro nelle miniere di sale; l'edificio della ex \"Schmalzwaage\" un tempo era un magazzino per i prodotti naturali con quali veniva pagato una parte del salario dei minatori.\nInfrastrutture e trasporti.\nTramite la linea S1 della S-Bahn del Tirolo \u00e8 collegata ad Innsbruck. Inoltre Hall \u00e8 servita da due entrate dell'autostrada A12 Inntal Autobahn. Via autobus Hall \u00e8 collegata a Innsbruck (linee 4, S e D).\nAmministrazione.\nHall \u00e8 sede della pretura distrettuale."}
{"id": "1246736", "revid": "729019", "url": "https://it.wikipedia.org/wiki?curid=1246736", "title": "Battaglia di Stralsunda (1628)", "text": "La battaglia di Stralsunda, o assedio di Stralsunda, si verific\u00f2 nel 1628, a partire da maggio, nel corso della fase danese della guerra dei trent'anni. Dopo che la Danimarca era stata duramente sconfitta dalle forze cattoliche nella battaglia di Lutter, l'esercito imperiale al comando di Albrecht von Wallenstein procedette alla conquista della costa meridionale del mar Baltico.\nWallenstein oper\u00f2 quindi pressioni sul duca di Pomerania affinch\u00e9 concedesse l'ingresso di guarnigioni imperiali nelle principali citt\u00e0 costiere. Un'analoga richiesta fu rivolta alla citt\u00e0 di Stralsunda, anch'essa citt\u00e0 ducale, ma con privilegi ed autonomie particolari. Orgogliosamente la citt\u00e0 anseatica non accett\u00f2 ricatti. Sdegnato il Wallenstein invi\u00f2 quindi un esercito con lo scopo di ammorbidire le resistenze. La stessa Lega Anseatica prov\u00f2 ad offrire 60.000 talleri purch\u00e9 la citt\u00e0 non subisse ritorsioni. Il generalissimo non si fece corrompere ed il 6 luglio del 1628 apparve di persona davanti alle mura della citt\u00e0 ribelle, oramai considerata l'ultimo baluardo del protestantesimo. Essa fu premurosamente ed energicamente soccorsa dai danesi, ma soprattutto dalla Svezia. Gustavo Adolfo, infatti firm\u00f2 in aprile un'alleanza difensiva con Cristiano, suo rivale di un tempo. Con l'eroica citt\u00e0, il re svedese concluse un'alleanza per vent'anni. La conformazione della citt\u00e0, per met\u00e0 sul mare un po' come Venezia, per parte sua gli assicurava una buona difesa, dato che sul mare e nella rada antistante dominavano le flotte scandinave.\nCiononostante Wallenstein condusse un buon numero di soldati per garantirsi il successo nell'assedio. Si afferma che di fronte all'ostinazione dei borgomastri manifestata durante i contatti avuti, abbia pronunciato: \u201cLa citt\u00e0 dovr\u00e0 cedere, anche se fosse legata con catene al cielo\u201d.\nSvolgimento delle operazioni.\nL'assedio era partito all'inizio dell'anno, durante gli accordi preliminari volti ad ottenere per via pacifica una soluzione alle richieste imperiali, stimate allora in 100.000 talleri. Mentre i dignitari della citt\u00e0 andavano e venivano per discutere la cosa, il luogotenente di Wallenstein, Hans Georg Von Arnim, con un colpo di mano occupava l'isolotto di Danholm, posto di fronte alle mura di Stralsunda ed iniziava a preparare le trincee per le artiglierie. La fiducia nei negoziati venne meno, ed anche i cittadini circondati si attivarono per rinforzare bastioni ed arruolare milizie. Cominciarono quindi regolari cannoneggiamenti che misero subito in grande difficolt\u00e0 i difensori. Alcuni messi delle citt\u00e0 presero la via del mare per chieder urgenti aiuti ai re scandinavi.\nIntervenne per prima la Danimarca che forn\u00ec un reggimento di scozzesi, e altri uomini danesi e tedeschi per un totale di 1000 soldati al comando di Heinrich Holk. Questi diedero respiro alla citt\u00e0 che cos\u00ec difesa poteva far fronte all'assedio. Wallenstein, resosi conto dell'ostinata resistenza, si decise ad attaccarli sul serio, invi\u00f2 quindi tre reggimenti e nuove artiglierie richieste al duca di Pomerania. Contemporaneamente, cercava una via d'uscita da quel vespaio; si rendeva conto che la citt\u00e0 non valeva lo sforzo profuso per la sua cattura, e avanzava richieste relativamente modeste, limitate all'accettazione di una guarnigione. L'arrivo di Holk mise fine a qualsiasi mediazione, rafforzata poi con l'arrivo degli svedesi il 30 giugno: otto navi ed un altro migliaio di uomini. Con essi iniziava, si poteva dire, anche la guerra \u201csvedese\u201d.\nGli svedesi stipularono come detto un'alleanza con la citt\u00e0 attraverso precise clausole che, ben manipolate, ridussero infine la citt\u00e0 a colonia svedese, dopo che si era rifiutata di esserlo dell'impero. Qualche giorno dopo la firma del trattato con la Svezia, Wallenstein in persona prendeva il comando delle operazioni. Disponeva di 25.000 uomini e cannoni sufficienti. Diede quindi subito il via all'assalto. Fu uno scontro terribile: due giorni e due notti di bombardamento continuato, con gli attacchi delle fanterie che iniziavano sempre dopo la mezzanotte, concentrate su due delle quattro porte della citt\u00e0. Fuoco e fiamme si rovesciavano sui bastioni, palle di moschetto, cannonate che stracciavano le carni degli uomini coinvolti, lamenti dei moribondi, mezzi annegati nelle acque della rada. La seconda notte d'assalto alcune fortificazioni esterne caddero finalmente nelle mani degli imperiali. Un terzo assalto sarebbe stato fatale alla citt\u00e0. Il senato cittadino impieg\u00f2 quindi il giorno successivo alla ricerca di una disperata soluzione. Ne tent\u00f2 due: una lettera invocante clemenza a Wallenstein, ed una nettamente all'opposto a Gustavo Adolfo, implorante l'invio immediato di soccorso.\nNel frattempo nell'inquieto e misterioso animo di Wallenstein iniziava il ripudio per questa vicenda. In sostanza non gli interessava la citt\u00e0, preferiva notevolmente che la stessa fosse disposta al trattato e quindi accett\u00f2 i colloqui con i maggiorenti di Stralsund. Le trattative si svolsero all'insegna di un'accentuata gentilezza e pazienza da parte del generalissimo, che ora si accontentava davvero di poco: un semplice giuramento di fedelt\u00e0 all'impero da parte di una guarnigione, stavolta solamente cittadina. Una soluzione molto favorevole, richieste eccezionalmente miti per l'esausta citt\u00e0, che per\u00f2 fin\u00ec con non accettarle per svariati motivi: in primo luogo perch\u00e9 a comandare a Stralsund erano ora gli stranieri, e gli svedesi e danesi in guerra con l'imperatore non potevano arrendersi.\nFiniti i colloqui, Wallenstein offr\u00ec loro una breve tregua al termine della quale si ricominci\u00f2 a sparare per diverse giornate, ma cessarono anche gli assalti notturni, gli unici che erano sembrati efficaci per giungere ad una soluzione armata. Il duca di Friedland aveva in ogni modo gi\u00e0 deciso, voleva togliersi dal quel ginepraio. Le perdite subite sfioravano i 10.000 uomini, e l'avversario danese, il re Cristiano si stava muovendo proprio verso il \u201csuo\u201d Meclemburgo. Lasci\u00f2 quindi Arnim per qualche giorno ancora davanti alla citt\u00e0 ed il 25 luglio part\u00ec con gran parte del suo esercito incontro al re Cristiano. Poco tempo dopo anche Arnim smont\u00f2 il gigantesco apparato d'assedio e raggiunse il suo generale.\nConclusione.\nLa citt\u00e0 giubilava, la popolazione liberata si diede al saccheggio di ci\u00f2 che poteva sull'isolotto di Danholm. La liberazione fu accompagnata da versi satirici nei confronti del beffato Wallenstein: \u201cHai proprio dimenticato il tuo Dio, osando cos\u00ec malvagiamente, abbattere la citt\u00e0 buona, bench\u00e9 legata con catene al cielo, avresti voluto raderla al suolo e annientarla. Davanti a Stralsund il fulmine ti ha colpito \u201d.\nQuesto fatto rese la citt\u00e0 la prima base operativa della lotta all'imperatore, i mercenari danesi si allontanarono gli svedesi ne presero possesso e ne fecero una loro base con 5.000 uomini ed un governatore. Non serv\u00ec molto tempo agli sfortunati abitanti della citt\u00e0 anseatica per rendersi conto di aver salvato ed insieme perduto la loro indipendenza."}
{"id": "1246738", "revid": "131358", "url": "https://it.wikipedia.org/wiki?curid=1246738", "title": "FC Bienne", "text": ""}
{"id": "1246740", "revid": "131358", "url": "https://it.wikipedia.org/wiki?curid=1246740", "title": "FC Biel-Bienne", "text": ""}
{"id": "1246742", "revid": "44939", "url": "https://it.wikipedia.org/wiki?curid=1246742", "title": "Ialuronidasi", "text": ""}
{"id": "1246752", "revid": "210513", "url": "https://it.wikipedia.org/wiki?curid=1246752", "title": "Delahaye Type 135", "text": ""}
{"id": "1246753", "revid": "287204", "url": "https://it.wikipedia.org/wiki?curid=1246753", "title": "HomePlug", "text": "LHomePlug \u00e8 una serie di standard sulle reti powerline che consentono di creare reti di telecomunicazioni attraverso i cavi della rete elettrica. HomePlug 1.0 e HomePlug AV sono le due versioni dello standard per le reti domestiche.\nHomePlug Powerline Alliance.\nHomePlug \u00e8 un'alleanza tra un gruppo di circa 50 aziende che hanno definito le specifiche per la comunicazione su rete powerline. HomePlug 1.0 e AV sono due versioni delle specifiche sviluppate per le reti domestiche, che permettono di mettere in comunicazione apparecchi tramite la rete elettrica. HomePlug certifica i prodotti per connettere PC o altri dispositivi, usando interfacce Ethernet, USB o 802.11. Poich\u00e9 sono soggetti ad interferenze alle alte frequenze \u00e8 consigliato collegarli direttamente alla presa di corrente senza utilizzare prolunghe, adattatori o multiprese.\nStandard HomePlug.\nL'HomePlug Powerline Alliance ha definito i seguenti standard:\nEsiste anche una versione chiamata HomePlug 1.0 Turbo, non ufficialmente approvata, con velocit\u00e0 di 85 Mbit/s.\nAttualmente la HomePlug Powerline Alliance sta partecipando allo sviluppo del protocollo IEEE P1901 insieme a Panasonic e UPA. Questo fa sperare che in futuro venga raggiunto un accordo per un solo standard per la comunicazione attraverso la rete elettrica."}
{"id": "1246756", "revid": "339392", "url": "https://it.wikipedia.org/wiki?curid=1246756", "title": "Gruppo meridionale estremo", "text": ""}
{"id": "1246761", "revid": "15428", "url": "https://it.wikipedia.org/wiki?curid=1246761", "title": "Maurizio di Savoia (il cardinale)", "text": ""}
{"id": "1246763", "revid": "767487", "url": "https://it.wikipedia.org/wiki?curid=1246763", "title": "Attaque 77", "text": "Attaque 77 \u00e8 un gruppo punk rock composta a Buenos Aires, Argentina nel 1987. Membri attuali sono Demi\u00e1n \"Ciro\" Pertusi, Mariano Gabriel Martinez, Leonardo De Cecco e Luciano Scaglione.\nStoria.\nIl gruppo si forma nel 1987 da alcuni amici che si ritrovavano per suonare le loro canzoni preferite, la maggior parte delle quali dei Ramones, band che moltissimo ha influenzato il loro stile. Iniziarono a comporre brani punk, testi che contenevano riferimenti al mondo proletario, agli operai in fabbrica, ai lavoratori sfruttati. Di recente hanno cambiato di molto il loro genere, ma continuano ad essere una delle migliori e famose bande di punk rock in Argentina.\nInizi.\nDurante i primi anni suonavano un genere punk monotono, caratteristico dei gruppi anni ottanta, mentre adesso i loro dischi riflettono uno stile pi\u00f9 morbido, influenzato dallo ska, dal reggae, dall'hard rock e dal new wave. Due dei suoi membri sono vegetariani e perci\u00f2 hanno composto canzoni in favore della libert\u00e0 animale, come \"Espiral de silencio\" (spirale di silenzio), \"San Ferm\u00edn\", \"Ojos de perro\" (occhi di cane) e altre.\nSono diventati famosi con l'album \"El cielo puede esperar\", mentre l'album pi\u00f9 venduto \u00e8 stato \"Am\u00e9n\" e grandissimo successo ha riscosso l'album \"Antihumano\".\nSecondo le classifiche la loro canzone pi\u00f9 conosciuta \u00e8 \"Hacelo por mi\" (fallo per me) e la canzone con il testo pi\u00f9 significativo \u00e8 \"Canci\u00f3n Inutil\".\nFondazione.\nGli Attaque 77 nascono nel 1987 a seguito dello scioglimento del gruppo punk \"Cabeza de Navaja\", integrati da Federico Pertusi che fu chiamato come cantante. Il gruppo era dunque formato dai fratelli Pertusi (Federico e Ciro) voce e basso, da Mariano Mart\u00ednez e Daniel \"Da\u00f1o\" Cafieri (zio di Mariano) alle chitarre e Claudio Leiva alla batteria.\nIl 1\u00ba febbraio 1988 registrarono su cassetta, in maniera molto artigianale, un demo da spedire alle case discografiche che chiamarono \"Yo Te Amo\". Questa cassetta contiene pezzi che poi furono registrati pi\u00f9 professionalmente, e che sono \"Ya S\u00e9\", \"Ella Estaba Muerta\" (poi registrato come \"Muerta\"), \"Qu\u00e9 Alegr\u00eda\" (\"Tiempo Para Estar\") e \"Muy Sucio para Vos\", \"Nunca M\u00e1s\" (pezzo che poi venne registrato con un testo e un titolo differente, \"Lo Que Quieras\") e pezzi che ancora sono rimasti inediti, come \"Mi Desesperaci\u00f3n\", \"Delincuente\" e \"El Recuerdo\" (che poi verranno registrati anni dopo da Federico Pertusi con il suo nuovo gruppo \"De Romanticistas Shaolin's\" nel disco \"Efecto Namores\". La canzone che d\u00e0 il nome a questo demo, \"Yo Te Amo\", divenne un classico per i fans e oggi \u00e8 un brano tra quelli che vengono pi\u00f9 richiesti nei concerti.\nDebutto.\nIl 21 ottobre 1987 debuttarono ufficialmente nella discoteca \"Cemento\" facendo da spalla al gruppo \"Descontrol\" e, in omaggio al movimento punk inglese di fine anni settanta, scelsero il nome Attaque 77.\nLa loro prima apparizione discografica fu nella compilation \"Invasi\u00f3n 88\", nella quale comparivano vari gruppi punk argentini. Gli Attaque 77 si inserirono con in brano \"Sola en la Cancha\" (cantato da Ciro) e \"BAD (Brigada Anti Disturbios)\". In successive ristampe di questo disco, in formato CD verranno inserite anche \"No Te Quiero M\u00e1s\" y \"Nunca M\u00e1s\", prodotte nella stessa sessione di registrazione.\nSuccessivamente, a causa di differenze nello stile musicale, Danio e Leiva si allontanarono dal gruppo. Alla batteria arriver\u00e0 Leonardo \"Chito\" De Cecco, e la band d'ora in poi sar\u00e0 stabilmente un quartetto.\nIn quegli anni, Radio Tr\u00edpoli gli propone la registrazione del disco-debutto che si chiamer\u00e0 \"Dulce Navidad\" e che per mancanza di fondi della casa discografica sar\u00e0 composto da sole sette tracce. Si sarebbe dovuto lanciare sul mercato nel dicembre del 1988, per questo gli diedero quel titolo (parte del ritornello del brano \"Pap\u00e1 Lleg\u00f3 Borracho\"), per\u00f2 si ritard\u00f2 la sua uscita e alla fine vide la luce nei primi mesi dell'anno seguente. I problemi economici che avevano portato alla modifica del disco sembrarono porre la band sull'orlo di un prossimo scioglimento, e difatti Federico si ritirer\u00e0 lasciando il posto a Adri\u00e1n \"Chino\" Vera.\nAnni novanta.\nNel 1990 si ritorna in sala registrazione ed esce il loro secondo disco, \"El Cielo Puede Esperar\", prodotto da Juanchi Baleir\u00f3n (Los Pericos) che produce un momento di molta popolarit\u00e0. \"Hacelo por M\u00ed\" viene suonata in tutte le radio non solo argentine, ma anche di altri paesi dell'America Latina, ed anche un programma televisivo arriver\u00e0 a chiamarsi cos\u00ec vista la popolarit\u00e0. Il disco fu presentato nello stadio Obras il 5 e il 6 ottobre 1991, occasione che fece registrare il tutto esaurito. Per \"Hacelo por M\u00ed\" il gruppo ottiene il riconoscimento del \"triple platino\" e inizia un lungo tour che li porta dal Paraguay fino alla Terra del Fuoco. Il concerto di Obras fu registrado e venduto con il nome \"Rabioso! La Pesadilla Reci\u00e9n Comienza...\", terzo album che rapidamente ottiene il disco d'oro.\nNel 1992 registrano l'ultimo disco con la casa Radio Tr\u00edpoli che \u00e8 anche l'ultimo con Adri\u00e1n Vera al basso. Il titolo \"\u00c1ngeles Ca\u00eddos\" contiene brani come \"Am\u00e9rica\", \"Chicos y perros\" e la cover di J.L. Pelales \"Por qu\u00e9 te Vas\". In questo album la band compie una svolta verso la maturit\u00e0 artistica, i testi hanno sempre pi\u00f9 connotazioni sociali e la musica \u00e8 pi\u00f9 elaborata.\nLuciano Scaglione rimpiazza Adri\u00e1n Vera e inizia un nuovo tour per il sud del paese mentre vengono contrattati dalla BMG per il successivo album \"Todo est\u00e1 al Rev\u00e9s\".\nAprono i concerti di Iggy Pop a Obras e continuano il tour verso il Cile dove riempiono il \"Teatro Esmeralda\".\nNel 1994 viene stampata una raccolta con il titolo \"'89-'92\", che contiene versioni demo di brani dei dischi precedenti, un brano inedito, \"Volver a Empezar\", e un altro semi-inedito, \"B.A.D.\", un live che era contenuto solo nella raccolta \"Invasi\u00f3n '88\", ma in nessun disco ufficiale. Viaggiano verso l'Uruguay e condividono un tour con i \"Lethal\" e i \"Rata Blanca\".\nNel maggio 1995 nasce \"Amen\", settimo album che contiene brani come \"Tres P\u00e1jaros Negros\", \"Muerta\" e la cover del successo di Bob Marley \"Redemption Song\".\nNel 1996 aprono insieme ai \"2 minutos\", ai \"Superuva\", a Iggy Pop e ai Toten Hosen lo show d'addio dei Ramones all'Argentina che si svolse nello stadio del River Plate di fronte al tutto esaurito.\nA novembre ripartono per un tour internazionale, suonando in Per\u00f9, in Messico e a Miami, presso gli studi di MTV Latina. Al loro ritorno, parteciparono allo show dei Sex Pistols. Cominciarono il 1997 ripartendo per un tour lungo la costa atlantica argentina toccando 29 citt\u00e0, compreso uno spettacolare concerto di massa sulla spiaggia di Mar del Plata.\nDurante questo tour il 2 e il 3 agosto festeggiarono i primi dieci anni di attivit\u00e0 con due concerti presso il Teatro Cemento.\nPer l'occasione, prepararono un video documentario che ripercorreva tutta la carriera del gruppo\nA settembre viene registrato e mixato l'ottavo album con Jim Wirt (gi\u00e0 collaboratore dei No Doubt, L.A. Guns, Suicidal Tendencies, ecc.). Il disco, \"Un d\u00eda Perfecto\" contiene 15 canzoni dal genere molto vario, una delle quali \u00e8 la cover degli Aut\u00e9nticos Decadentes \"Qu\u00e9 Vas\", e altra rarit\u00e0, il brano \"Her\u00f3e de Nadie\" (che faceva parte del disco \"Todo Est\u00e1 Al Rev\u00e9s\") cantato in inglese da Luciano Scaglione che aveva vissuto parecchi anni negli Stati Uniti. Questo album, il miglior secondo molti fan, mostra un'altra svolta: i testi (per la maggior parte composta da Ciro Pertusi) son pi\u00f9 personali e la musica pi\u00f9 curata. Dopo il tour argentino, gireranno quasi tutto il continente centro-sud americano, da Miami a Citt\u00e0 del Messico, passando da Lima, Santiago del Cile e Montevideo e tornando a Buenos Aires, dove suoneranno per il Festival delle Madri di Plaza de Mayo di fronte a 35.000 persone.\nDopo dunque due anni di concerti nel 1999 ecco il nono album \"Otras Canciones\", dove convergono vari stili e vari artisti come \"Legi\u00e3o Urbana\", The Who, \"Rafael Alberti, Ramones, Los aut\u00e9nticos decadentes, \"Stiff Little Fingers\", Roberto Carlos.\nDurante quella stagione musicale, invitarono in un paio d'occasioni gli spagnoli Ska-P, continuarono gli interminabili tour in Cile (a Santiago e a Valpara\u00edso e per la prima volta suonarono in Brasile (a San Paolo) e in Spagna (12 concerti in 23 giorni).\nPoi, tornati in America Latina, suonarono in Costa Rica e a Panama e di nuovo in Argentina, da Buenos Aires a Cordoba e a Mendoza.\nAnni duemila.\nNel duemila continuarono il tipico tour per la costa atlantica e a marzo di ritrovano a Madrid con Jim Wirt per registrare il videoclip \"El Pobre\", e per compiere la loro seconda serie di concerti nella penisola iberica. Tornati in Argentina, esce il decimo disco \"Radio Insomnio\".\nIl 2001 lo iniziano registrando uno show dal vivo che uscir\u00e0 con il titolo \"Trapos\". Un anno dopo, ancora un altro album, \"Amateur\".\nNel 2004 il nuovo lavoro, \"Antihumano\" tredicesimo album e uno di quelli che pi\u00f9 ha raccolto successo, superando il disco di platino in America Latina.\nNel 2005 iniziano il tour della costa insieme a \"Babasonicos\", \"Leon Gieco\", \"El otro yo\", \"Almafuerte\". Esce anche il videoclip \"Arrancacorazones\", che rimarr\u00e0 nelle classifiche latinoamericane per mesi, mentre il disco \"Un Dia Perfecto\", uscito nel 1997, diventa Disco d'Oro.\nNel 2006 registrano il quinto videoclip, \"La gente habla sola\", che arriva ai primissimi posti delle classifiche delle TV sudamericane. Quando \"Antihumano\" aveva gi\u00e0 venduto pi\u00f9 di 60.000 copie, il gruppo gi\u00e0 pensava al successivo lavoro, che uscir\u00e0 il 6 dicembre con il titolo \"Pirotecnia Autorizada\" come raccolta di quattro brani.\nNel 2007 hanno compiuto 20 anni di carriera, festeggiandoli con una serie di concerti lungo la costa aspettando l'uscita del quattordicesimo album, \"Karmagedon\", sul mercato dal mese di marzo.\nComposizioni.\nDiscografia.\nNota: Esistono altre registrazioni, ma nessuna di queste ufficiali, che sono \"Yo Te Amo\", \"M\u00e1s de un mill\u00f3n\" e \"Estoy harto\".\n(*) Il disco \"Ca\u00f1a!\" \u00e8 una \"raccolta di brani\" uscita in, ma non in Argentina.\n(**) Il nuovo CD, intitolato \"Karmagedon\" \u00e8 stato presentato il 20 marzo 2007 e contiene 17 brani, pi\u00f9 il videoclip \"Buenos Aires en llamas\"."}
{"id": "1246767", "revid": "1534511", "url": "https://it.wikipedia.org/wiki?curid=1246767", "title": "Guerra dei tredici anni", "text": "La guerra dei tredici anni (; ), anche detta la guerra delle citt\u00e0, fu combattuta dal 1454 al 1466.\nInizi\u00f2 con una sollevazione delle citt\u00e0 della Prussia e della nobilt\u00e0 locale con lo scopo di ottenere l'indipendenza dai cavalieri teutonici. La Confederazione prussiana chiese aiuto al re della Polonia e si offr\u00ec di incorporare la Prussia nel Regno di Polonia. Quando il re acconsent\u00ec, scoppi\u00f2 la guerra tra la Polonia e i cavalieri teutonici. I combattimenti ebbero fine con la pace di Toru\u0144 del 1466, che assegn\u00f2 la vittoria alla Confederazione prussiana e alla Polonia.\nQuesto fu presto seguito dalla guerra dei preti (1467-1479), una disputa prolungata sull'indipendenza del Principato-Vescovato prussiano di Varmia (in tedesco \"Ermland\"), in cui i Cavalieri teutonici cercarono di ottenere la revisione della Pace di Toru\u0144.\nAntefatti.\nLe cause della guerra.\nUna disputa tra la Polonia e l'Ordine Teutonico per il controllo della Pomerania di Danzica era iniziata gi\u00e0 ai tempi dall'acquisizione da parte dei Cavalieri teutonici di Danzica nel 1308, quando il territorio era stato annesso ai territori dell'Ordine. Questo evento aveva provocato una serie di guerre tra Polonia e Ordine nel corso del XIV e XV secolo. Nel XV secolo, le citt\u00e0 della Prussia ebbero una rapida crescita economica; tuttavia questo non fu seguita da un aumento della loro influenza politica. Il governo dei Cavalieri teutonici era visto sempre pi\u00f9 come anacronistico: le tasse (dazi) e il sistema delle licenze per i cereali (ogni commerciante doveva pagare commissioni elevate per il privilegio di commerciare il grano) ostacolavano lo sviluppo economico della regione. Allo stesso tempo la nobilt\u00e0 voleva avere pi\u00f9 voce in capitolo nella gestione del paese e guardava con invidia alla vicina Polonia, dove la nobilt\u00e0 polacca godeva di privilegi pi\u00f9 ampi. I Cavalieri furono anche accusati di violare i pochi privilegi esistenti della nobilt\u00e0 e delle citt\u00e0. Gli artigiani erano scontenti a causa della concorrenza delle cosiddette \"partacze\", ovvero artigiani insediati dai Cavalieri vicino ai loro castelli. Casciubi, polacchi, tedeschi e prussiani si stavano lentamente fondendo in un'unica nazione, e con la scomparsa delle differenze nazionali, gli obiettivi comuni di tutti i gruppi etnici e sociali della Prussia divennero pi\u00f9 importanti e le tenute prussiane si spinsero sempre pi\u00f9 verso la Polonia.\nNel 1397 i cavalieri prussiani avevano fondato un'organizzazione segreta chiamata \"Eidechsenbund\" (\"Compagnia della lucertola\") che si poneva in parte contro i Cavalieri teutonici ma quell'organizzazione aveva fallito perch\u00e9 non era supportata dalla popolazione urbana. Dopo la vittoria delle forze polacche e lituane a Gr\u00fcnfelde vicino a Tannenberg (la Battaglia di Grunwald) durante la guerra polacco-lituana-teutonica (1409-1411), i nobili prussiani si erano impegnati con entusiasmo alla fedelt\u00e0 verso il re polacco Ladislao II Jagie\u0142\u0142o (Jogaila). Ma tornarono rapidamente sotto il governo dell'Ordine dopo che i polacchi non furono in grado di conquistare Marienburg (Malbork). Una clausola del trattato di pace affermava che era garantito dagli stati prussiani, che avrebbero ottenuto il diritto di sfidare l'Ordine Teutonico se avesse infranto il trattato. Nelle guerre successive i nobili prussiani si opposero a qualsiasi conflitto e spronarono i Gran Maestri dei Cavalieri teutonici a trattare la pace.\nIl 21 febbraio 1440, un gruppo composto da rappresentanti delle citt\u00e0 prussiane, della nobilt\u00e0 e del clero, form\u00f2 la Confederazione Prussiana. I principali contributori provenivano dalla nobilt\u00e0 della Terra di Che\u0142mno, Toru\u0144, Che\u0142mno e dalle citt\u00e0 anseatiche di Elbing (Elbl\u0105g) e Danzica. Il Gran Maestro Paul von Rusdorf aveva approvato l'esistenza della confederazione, ma il suo successore, Konrad von Erlichshausen, si oppose; la sua politica senza compromessi fu seguita e intensificata da Ludwig von Erlichshausen che assunse l'incarico di Gran Maestro nel 1449 o 1450.\nI negoziati del 1452-1454.\nNel 1452, la Confederazione Prussiana chiese all'imperatore Federico III di mediare nel loro conflitto con l'Ordine Teutonico. In disaccordo con la confederazione, Federico la band\u00ec e le ordin\u00f2 di sottomettersi all'Ordine Teutonico il 5 dicembre 1453.\nDi fronte a quella situazione i prussiani inviarono loro rappresentanti in Polonia, sebbene la Confederazione Prussiana, sotto l'influenza di Toru\u0144 e della nobilt\u00e0 di Pomerania e della Terra di Che\u0142mno, avesse gi\u00e0 cercato in passato contatti con i polacchi. Ricevettero sostegno, soprattutto dalla Grande Polonia e dal partito della regina Sofia di Halshany, madre del re Casimiro IV Jagellone di Polonia. Il vescovo di Cracovia, Zbigniew Ole\u015bnicki, si oppose invece a questo sostegno e cerc\u00f2 di prevenire la guerra.\nNel gennaio 1454, anno in cui Casimiro IV si spos\u00f2 con Elisabetta d'Asburgo, la fazione prussiana chiese a Casimiro IV la protezione del Regno di Polonia. Casimiro chiese allora alla Confederazione Prussiana una petizione pi\u00f9 formale. Il 4 febbraio 1454, il Consiglio Segreto della Confederazione Prussiana invi\u00f2 un atto formale di disobbedienza al Gran Maestro. Due giorni dopo la confederazione inizi\u00f2 la sua ribellione e presto quasi tutta la Prussia, con l'eccezione di Marienburg, Stuhm (Sztum) e Konitz (Chojnice), fu libera dal dominio teutonico. La maggior parte dei castelli dell'Ordine presi furono immediatamente distrutti.\nIl 10 febbraio 1454, la confederazione invi\u00f2 una delegazione ufficiale in Polonia, guidata da Johannes von Baysen (Jan Ba\u017cy\u0144ski). Entro il 20 febbraio, i delegati erano a Cracovia e chiesero a Casimiro di incorporare la Prussia nel regno polacco. Dopo aver negoziato le esatte condizioni, il re accett\u00f2 e i delegati della Confederazione Prussiana giurarono fedelt\u00e0 a Casimiro il 6 marzo 1454.\nLo stesso giorno il re accett\u00f2 tutte le condizioni dei delegati prussiani - ad esempio Toru\u0144 chiese la distruzione della citt\u00e0 polacca di Nieszawa - concedendo ampi privilegi alle citt\u00e0 prussiane e alla nobilt\u00e0. Tre giorni dopo, Johannes von Baysen fu nominato primo governatore della Prussia. Dopo il 15 aprile, la maggior parte dei possedimenti prussiani, con l'eccezione del principato-vescovato di Varmia, si impegnarono alla fedelt\u00e0 al loro nuovo sovrano.\nLa Polonia invi\u00f2 al Gran Maestro una dichiarazione di guerra, prima del 22 febbraio. Entrambe le parti si aspettavano che la guerra finisse rapidamente.\nSituazione interna.\nNel 1454 la Polonia era in conflitto con il Granducato di Lituania, il che significava che sebbene Casimiro IV fosse Granduca di Lituania e re di Polonia, la Lituania non invi\u00f2 aiuti durante la guerra e, a parte alcune incursioni inefficaci, non partecip\u00f2 al conflitto. C'era anche la minaccia di un attacco da parte del Granducato di Mosca.\nAltrove, la situazione internazionale era abbastanza favorevole per la Polonia, poich\u00e9 era probabile che nessuno Stato esterno intervenisse. Il confine meridionale della Polonia era pi\u00f9 o meno sicuro a causa della debolezza delle terre boeme, derivante dalle guerre hussite. Sebbene la Lega Anseatica simpatizzasse con le citt\u00e0 prussiane, appoggi\u00f2 i Cavalieri teutonici perch\u00e9 l'ordine concedeva loro vari privilegi. L'Ordine Livoniano aveva problemi con la Danimarca e non era in grado di aiutare i Cavalieri teutonici in Prussia. A causa del conflitto tra Svezia e Danimarca, entrambe le parti rimasero pi\u00f9 o meno neutrali nel conflitto imminente.\nLa Francia e l'Inghilterra erano troppo indebolite dopo la guerra dei cent'anni, e in pi\u00f9 l'Inghilterra era coinvolta nella guerra civile, la guerra delle due rose. Il duca di Borgogna, delle Fiandre e dei Paesi Bassi, Filippo il Buono, era pi\u00f9 interessato a creare un regno di Borgogna indipendente. La preoccupazione principale di papa Nicola V era occuparsi dei turchi ottomani.\nForze belligeranti.\nLa parte principale dell'esercito polacco di quel periodo fu arruolata. Tutti i nobili, quando chiamati dal re, dovevano comparire accompagnati dai sindaci e dagli amministratori del villaggio. Le citt\u00e0 davano loro carri con cavalli, cibo e servizio (inclusa la scorta). Le unit\u00e0 erano divise in \"choragwie\" (standard) di due tipi: \"famiglia\", che era composta da clan molto grandi, e \"terra\" che proveniva da nobili di un determinato territorio. Anche i contadini partecipavano come fanti. Il comando supremo apparteneva al re. L'esercito totale potrebbe aver ammontato a cavalieri.\nDall'inizio del XV secolo, la corona polacca inizi\u00f2 ad assumere mercenari, che di solito combattevano sotto la bandiera di San Giorgio (in particolare mercenari boemi). La bandiera era una croce rossa su fondo bianco o una croce bianca su rosso; quest'ultima veniva usata solo quando due unit\u00e0 boeme si incontravano su lati opposti di un campo di battaglia e dovevano essere differenziate. Il concetto di \"tabor\", appreso dai boemi, era una tattica importante.\nI polacchi avevano artiglieria, inizialmente cannoni primitivi come le bombe. Le pistole venivano usate ma erano inefficaci. Pi\u00f9 importanti erano le balestre, che, se usate correttamente, potevano causare grosse perdite.\nL'esercito delle tenute prussiane era composto da coscritti e piccole unit\u00e0 fornite dalle citt\u00e0 (circa 750 persone per unit\u00e0). In totale potrebbero aver fornito circa soldati, pi\u00f9 qualche migliaio di soldati di fanteria contadina armata. Avevano anche pi\u00f9 artiglieria dell'esercito polacco.\nLe citt\u00e0 prussiane furono anche in grado di organizzare una piccola marina, in parte creata da navi mercantili armate, in parte da corsari assunti da altre citt\u00e0.\nL'Ordine Teutonico nel 1454 aveva perso la maggior parte dei suoi arsenali, ma in seguito fu in grado di raccogliere eserciti da cavalieri fedeli (prussiani liberi) e contadini. Tuttavia, la maggior parte delle sue forze erano mercenari, principalmente provenienti dalla Germania e dalla Boemia.\nI fatti.\nPrima fase.\nLe prime operazioni di terra dal febbraio all'agosto del 1454 furono eseguite da coscritti di stato prussiani, supportati da mercenari cechi della Moravia e soldati della Piccola Polonia. Questa forza, comandata da Scibor von Baysen (in polacco: Scibor Ba\u017cy\u0144ski), fratello di Johannes von Baysen, cerc\u00f2 di assediare il Gran Maestro Ludwig von Erlichshausen nella citt\u00e0 e nel castello di Marienburg, ma senza molto successo a causa del comando professionale di Heinrich Reu\u00df von Plauen il Vecchio, Komtur di Elbing.\nNel frattempo ci fu un appoggio organizzato per l'Ordine Teutonico dai principati tedeschi, principalmente in Sassonia. I rinforzi entrarono in Prussia nella seconda met\u00e0 di marzo 1454, dalla direzione del Neumark. Riuscirono a prendere l'importantissima citt\u00e0 strategica di Konitz, che si trovava sull'importante strada dalla Polonia alla foce della Vistola. Johannes von Baysen vi trasfer\u00ec forze di leva e mercenarie, seguite presto da Miko\u0142aj Szarlejski del clan di Ostoja, rappresentante del regno polacco e insignito del titolo di \"Comandante supremo delle forze in Prussia\".\nNel 1454 e 1455, i Cavalieri teutonici prima impegnarono, poi vendettero il Neumark al margraviato di Brandeburgo nei trattati di C\u00f6lln e Mewe.\nAlla fine di aprile 1454, l'esercito prussiano inizi\u00f2 l'assedio di Konitz; la difesa della citt\u00e0 era comandata da Heinrich Reu\u00df von Plauen di Greitz. Tuttavia, Szarlejski non aveva alcuna abilit\u00e0 di comando significativa, il suo esercito non aveva abbastanza artiglieria e le propriet\u00e0 prussiane non erano in grado di pagare i loro mercenari, quindi Konitz non era seriamente in pericolo.\nDopo l'arrivo di Casimiro IV, quando ricevette il giuramento ufficiale di fedelt\u00e0 dai suoi nuovi sudditi a Elbing e Thorn, egli indirizz\u00f2 a Konitz una \"pospolite ruszenie\" (coscrizione di massa) di nobili polacchi della Cuiavia, che sostitu\u00ec i mercenari non pagati. Le forze di cavalleria come i nobili, tuttavia, non erano adatte alla conquista dei castelli, quindi la situazione a Konitz non cambi\u00f2. Il re invi\u00f2 anche le sue unit\u00e0 e una truppa di coscrizione di massa per assediare Marienburg, ma le forze polacche non furono in grado di prendere il castello nemmeno con i rinforzi prussiani, che erano stati trasferiti a Malbork dopo aver preso Stuhm l'8 agosto 1454. I Cavalieri teutonici si difesero abilmente e furono in grado di sconfiggere le forze di Danzica in un attacco improvviso il 13 settembre.\nLa situazione gi\u00e0 difficile della corona polacca peggior\u00f2 ulteriormente quando nel settembre 1454 un grande esercito di mercenari al comando di Rodolfo, principe di Sagan (\u017baga\u0144), e un nobile della Moravia, il talentuoso soldato Bernhard von Zinnenberg (polacco: Bernard Szumborski) arriv\u00f2 in Prussia dal Sacro Romano Impero. L'esercito aveva cavalieri e fanti, pi\u00f9 artiglieria e molti carri in formazioni \"tabor\".\nL'esercito di Rudolf si spost\u00f2 lentamente a Konitz per salvarlo dall'assedio polacco. Ci\u00f2 costrinse Casimiro a indire una coscrizione di massa nella Grande Polonia, senza la tradizionale approvazione del \"sejmik\" provinciale. I nobili, irritati per l'interruzione del raccolto e la forma non convenzionale del richiamo, si radunarono vicino al villaggio di Du\u017ca Cerkwica (Cerekwica, Gro\u00df Zirkwitz) e chiesero al re diversi privilegi, che furono concessi appunto con il \"privilegio di Cerekwica\" il 14 settembre 1454.\nCasimiro divise le sue forze in sette grandi unit\u00e0 e l'esercito marci\u00f2 verso Konitz, dove fu raggiunto dai prussiani. Il 18 settembre 1454 i Cavalieri teutonici sconfissero l'esercito polacco nella conseguente battaglia di Konitz.\nLa sconfitta fu quasi un disastro. L'esercito polacco si ritir\u00f2 rapidamente da Marienburg e Stuhm fu recuperato dall'Ordine Teutonico. Questi furono anche in grado di prendere altre grandi citt\u00e0, come Mewe (Gniew) e Dirschau (Tczew). Colpiti dalla vittoria dei cavalieri, anche alcune terre prussiane capitolarono. Questa fu una grande vittoria per i Cavalieri teutonici, anche se non avevano abbastanza soldi per pagare i mercenari vittoriosi. Il 9 ottobre, il Gran Maestro promise loro che se non avesse potuto pagarli entro il 19 febbraio 1455, avrebbero ricevuto tutte le citt\u00e0, i castelli e le terre della Prussia, con il diritto di venderli.\nI mercenari successivamente conquistarono altre due citt\u00e0, Marienwerder (Kwidzyn) e Lessen (\u0141asin), vicino a Marienburg. Ma nessuna delle citt\u00e0 pi\u00f9 grandi e importanti della Prussia, come K\u00f6nigsberg, si arrese ed erano determinate a continuare la guerra. Di conseguenza, l'Ordine Teutonico dipendeva totalmente dall'aiuto del Sacro Romano Impero.\nPer salvare la situazione, Casimiro inizi\u00f2 ad assumere pi\u00f9 soldati boemi e slesiani e a inviarli nelle citt\u00e0 di Pomerania, Pomesania e Culmerland. Decise anche di chiedere un'altra coscrizione di massa da tutto il regno polacco. La leva di massa a Opoka, questa volta dominata dalla nobilt\u00e0 della Piccola Polonia, richiedeva privilegi simili a quelli concessi a Cerekwica; il re li approv\u00f2 rapidamente. Pi\u00f9 tardi, dall'11 al 16 novembre 1454, sotto l'influenza dell'aristocrazia della Piccola Polonia, Casimiro cambi\u00f2 alcune delle promesse fatte in precedenza sia a Opoka sia a Cerekwica attraverso i privilegi concessi per l'intero paese dati a Nieszawa (il privilegio di Nieszawa).\nQuesta volta l'esercito polacco contava quasi cavalieri, pi\u00f9 mercenari. I mercenari avevano alcuni comandanti capaci, come Jan Kolda da Zampach e Jan Skalski dalla citt\u00e0 boema settentrionale di Mal\u00e1 Sk\u00e1la (letteralmente, \"piccola roccia\") e un membro della famiglia di Valdsztejn, Waldstein o Wallenstein.\nQuesta volta il Gran Maestro evit\u00f2 la battaglia perch\u00e9 troppo rischiosa. L'esercito inizi\u00f2 l'assedio di Lessen, la cui difesa era comandata dal mercenario austriaco Fritz Raweneck. Tuttavia, l'esercito era impreparato a prendere i castelli e i grandi preparativi si conclusero con un altro fiasco.\nPeriodo 1455 - 1460.\nI primi negoziati tra le due parti, condotti dal 9 gennaio al 10 gennaio 1455, non ebbero successo. La situazione era diventata difficile per Casimiro. Per pagare i suoi mercenari dovette indebitarsi con il clero. Decise di dare in feudo due citt\u00e0 a Eric II di Pomerania da Stolp (S\u0142upsk), sperando che avrebbe assicurato la Pomerania settentrionale. Per calmare gli oppositori interni, Casimiro si rec\u00f2 in seguito in Lituania, dove fu costretto a rimanere fino all'estate del 1455.\nIn quella situazione i Cavalieri teutonici furono in grado di recuperare la parte orientale della Prussia, compresi i borghi presso K\u00f6nigsberg di Altstadt Altstadt e L\u00f6benicht il 17 aprile 1455. Furono aiutati dalle ribellioni nel citt\u00e0, causate da nuove grandi tasse di guerra. L'ultima citt\u00e0 della Prussia orientale fedele al re polacco, Kneiphof, fu presa il 14 giugno 1455 dopo un lungo assedio da parte dei Cavalieri teutonici comandati da Heinrich Reuss von Plauen il Vecchio. I polacchi subirono molte sconfitte e in seguito persero anche la Varmia (Ermeland).\nTuttavia, il Gran Maestro non fu in grado di pagare i suoi mercenari e questi si presero Marienburg, Dirschau e Eylau (I\u0142awa) nel maggio 1455. I mercenari sotto il boemo Ulrich Czerwonka (o Oldrzych) iniziarono immediatamente i negoziati con la Polonia per discutere della vendita dei castelli.\nAnche la situazione internazionale era peggiorata notevolmente. Il 25 marzo, l'imperatore Federico III band\u00ec la Confederazione Prussiana, vietando il commercio con i suoi membri. Il 24 settembre 1455, papa Callisto III avvert\u00ec che avrebbe scomunicato la Confederazione Prussiana e tutti i suoi alleati a meno che non avessero fatto pace con l'Ordine. Nel giugno 1455 i Cavalieri teutonici ottennero un nuovo alleato, il re Cristiano I di Danimarca, che dichiar\u00f2 guerra alla Polonia e alla Confederazione Prussiana. Tuttavia ci\u00f2 non aveva grande rilievo per la guerra, poich\u00e9 la Danimarca era ancora impegnata a combattere con la Svezia.\nSconvolto dalla perdita di Kneiphof, Casimiro, indebitato e incapace di assumere nuovi mercenari, decise un'altra coscrizione di massa. L'esercito polacco si spost\u00f2 lentamente a Thorn, ma le azioni militari furono interrotte brevemente quando il re alla fine acconsent\u00ec alla mediazione con Federico II, margravio di Brandeburgo; tutte le precedenti proposte di mediazione da parte di diverse parti erano state respinte. L'elettore, tuttavia, non riusc\u00ec a negoziare la pace, perch\u00e9 i Cavalieri teutonici, dopo i recenti successi, non erano disposti a scendere a compromessi. I polacchi suggerirono che l'Ordine Teutonico avrebbe dovuto lasciare la Prussia e andare altrove a combattere con i pagani; un luogo suggerito in precedenza dagli inviati polacchi al Sacro Romano Impero era Podolia, vicino ai Tartari. I negoziati si conclusero senza successo il 26 settembre e la guerra prosegu\u00ec.\nIl nuovo esercito polacco era pi\u00f9 numeroso di prima, e includeva soldati della Rutenia Rossa, piccole forze ausiliarie di tartari lituani e alcuni mercenari della Slesia. Assedi\u00f2 Lessen, ma Raweneck fu in grado di difendere la citt\u00e0. Inoltre, quando Casimiro IV ordin\u00f2 un'ulteriore marcia verso Graudenz (Grudzi\u0105dz), la nobilt\u00e0 si rifiut\u00f2 e decise invece di pagare una nuova tassa, che avrebbe permesso al re di assumere pi\u00f9 mercenari.\nIn seguito la situazione non cambi\u00f2 molto. I Cavalieri teutonici furono in grado di recuperare un'altra citt\u00e0, Memel (Klaip\u0117da) ma le loro offensive in altre direzioni furono fermate dai cittadini di Thorn e di Culmerland e dalla guida di Andrzej T\u0119czynski. Nell'autunno del 1455 i contadini della Masuria orientale, stanchi della guerra, si ribellarono contro i Cavalieri teutonici ma furono sconfitti a Rhein (Ryn) il 1\u00ba gennaio 1456. Le azioni militari terrestri furono limitate a raid e schermaglie locali.\nPer quanto riguarda le operazioni in mare, Casimiro esort\u00f2 Danzica a costruire una flotta in grado di interrompere i collegamenti marittimi tra l'Ordine Teutonico e i suoi alleati. Nel maggio 1456 i corsari assoldati da Danzica catturarono navi olandesi, causando un conflitto con Amsterdam e il Duca di Borgogna, Filippo il Buono. .\nIn precedenza, nel 1454, Jan Janski de Turze (in polacco: Jan z Jani) del Clan di Ostoja era diventato il primo Voivoda polacco di Danzica e Pomerania. Il clan combatteva contro i cavalieri teutonici sin dai tempi di Stibor di Stiboricz, il duca di Transilvania e uno dei pi\u00f9 leali signori del re Sigismondo di Lussemburgo. La strategia del Clan di Ostoja era all'inizio del XV secolo non solo l'uso delle forze militari, ma anche quella della diplomazia per indebolire economicamente la parte teutonica, in modo che non potessero pagare i mercenari da cui dipendevano. Quando Jan Janski de Turze divenne voivoda della Pomerania, Szarlejski di Ostoja era Voivoda della Cuiavia e us\u00f2 l'aiuto dell'altro membro del suo clan per raccogliere fondi per assumere mercenari che combattessero con la fazione polacca. Stibor di Poniec di Ostoja, della Grande Polonia, si un\u00ec alla causa nel 1457. Insieme agli altri membri del clan Jan Janski e Szarlejski, Stibor di Poniec raccolse nuovi fondi per assumere pi\u00f9 mercenari a combattere per i polacchi. Tuttavia, Stibor decise di utilizzare quei fondi per pagare i mercenari che difendevano la principale roccaforte dei Cavalieri teutonici, Malbork (Marieburg), e in cambio chiese loro di lasciare la fortezza. In questo modo, la parte polacca riusc\u00ec a prendere Malbork senza uso della forza, nel 1457. Diversi anni dopo, nel 1466 fu Stibor de Poniec a concludere la seconda pace di Toru\u0144, che pose fine alla guerra e indebol\u00ec il potere di i Cavalieri teutonici.\nDopo lunghe trattative, i mercenari teutonici accettarono di vendere tre castelli in Prussia, incluso Marienburg, alla Polonia. Nuove pesanti tasse provocarono ribellioni a Danzica e Thorn che furono soppresse sanguinosamente dalle citt\u00e0 con l'aiuto dell'esercito del re. Le propriet\u00e0 polacche e prussiane furono in grado di raccogliere pezzi d'oro ungheresi, la maggior parte dei quali erano stati presi in prestito da Danzica. Il 6 giugno 1457 i castelli di Marienburg, Dirschau ed Eylau furono trasferiti all'esercito polacco. Due giorni dopo Casimiro entr\u00f2 nel castello di Marienburg e i suoi cittadini gli resero omaggio. Ulrich Czerwonka divenne il primo soprintendente polacco del castello e ricevette anche altre tre contee. Il re concesse nuovamente ampi privilegi alle citt\u00e0 prussiane. Ci si aspettava che ora, con la caduta della capitale dell'Ordine Teutonico, la guerra finisse rapidamente. L'ottimismo svan\u00ec, tuttavia, quando l'esercito polacco comandato da Prandota Lubieszowski non fu in grado di prendere Mewe, nuovamente difesa da Raweneck. Casimiro dovette tornare in Polonia per cercare denaro per pagare i suoi debiti e i mercenari. L'umore peggior\u00f2 quando il gran maestro organizz\u00f2 una nuova offensiva. I cavalieri teutonici ricevettero un aiuto significativo dai cittadini di K\u00f6nigsberg, dai cavalieri prussiani liberi e da altri. Sebbene non furono in grado di prendere Wehlau (Znamensk) e Schippenbeil (S\u0119popol), i due castelli controllati dai polacchi che erano l'obiettivo iniziale dell'offensiva, sconfissero di nuovo l'esercito polacco nel settembre 1457.\nCon l'assistenza dei cittadini della citt\u00e0, le forze teutoniche al comando di Bernard von Zinnenberg, che aveva terminato il servizio con i polacchi, colsero Marienburg di sorpresa il 28 settembre 1457; solo il castello comandato da Czerwonka rimase sotto il controllo polacco. Lubieszowski fu in grado di fermare l'ulteriore avanzata dell'esercito teutonico. Tuttavia questo riconquist\u00f2 Eylau, che ancora una volta giur\u00f2 fedelt\u00e0 all'Ordine Teutonico, Culm, e Preu\u00dfisch Stargard (Starogard Gda\u0144ski). La situazione dei polacchi fu \"salvata\" da un nuovo esercito inviato dalla Grande Polonia.\nLa situazione internazionale era nel frattempo diventata pi\u00f9 complicata. Il nuovo principe-vescovo di Varmia era il cardinale Enea Silvio Piccolomini, noto per le sue simpatie filo-teutoniche. Nel 1458 il Piccolomini fu eletto papa Pio II. Un'altra complicazione fu la morte di Ladislao il Postumo e l'elezione di Giorgio di Pod\u011bbrady come nuovo re (ussita) di Boemia e di Mattia Corvino come re d'Ungheria.\nNella primavera del 1458 Casimiro IV chiese di nuovo una leva di massa, che includesse i Masoviani. Ignorando la mediazione di Jan Jiskra, un mercenario ceco che sperava nella fine della guerra con la Prussia e l'inizio di un nuovo conflitto con l'Ungheria, l'esercito polacco marciava lentamente in Prussia, attraversando la Vistola tramite un ponte di barche vicino a Thorn nel mese di giugno. Anche in questo caso l'esercito era sostenuto dalle forze ausiliarie tartare dalla Lituania e dall'esercito del re. L'esercito era comandato da Piotr di Szamotuly, il castellano di Pozna\u0144. L'esercito polacco marci\u00f2 direttamente a Marienburg, raggiungendo la citt\u00e0 il 10 agosto. Questa volta era ben equipaggiato con l'artiglieria inviata da Danzica ed Elbing. L'assedio, tuttavia, fu un altro fiasco, dovuto in parte ai lunghi negoziati e in parte alla mancanza di aggressivit\u00e0 di Piotr sul campo di battaglia. La sua leadership inetta permise a Fritz Raweneck di prendere un altro castello. I nobili chiesero l'assalto al castello e, quando ci\u00f2 non accadde, iniziarono a disertare e tornare in Polonia.\nNella Prussia ci fu una ribellione contadina contro il dominio polacco. I contadini catturarono alcuni castelli e li diedero ai Cavalieri teutonici, dichiarando di essere pronti a combattere a fianco dell'Ordine Teutonico contro la Polonia.\nNel frattempo il re, usando Jan Jiskra come mediatore, negoziava con i Cavalieri teutonici. I polacchi proposero di nuovo che l'Ordine Teutonico lasciasse la Prussia per la Podolia. I crociati accettarono una missione in Podolia ma si rifiutarono di lasciare la Prussia. Danzica propose un compromesso che avrebbe lasciato parte della Prussia per l'Ordine Teutonico. A un certo punto ci fu una tregua ufficiale della durata di nove mesi - c'era persino un trattato firmato, e Jan Jiskra come mediatore doveva mantenere Marienburg - e la pace sembrava certa, ma i possidenti prussiani decisero di persuadere il re a interrompere i negoziati.\nUn segno positivo fu la pace con la Danimarca. Il re Cristiano I di Danimarca finalmente conquist\u00f2 la Svezia, ma il re svedese Carlo VIII fugg\u00ec in Polonia e inizi\u00f2 a sostenere finanziariamente la causa polacca. Danzica e Carlo VIII iniziarono ad assumere pi\u00f9 corsari, che danneggiarono gravemente il commercio baltico, e infine Cristiano I decise di firmare un cessate il fuoco nel luglio 1458, che fu esteso a quattro anni nel maggio 1459, e poi a venti anni.\nNel 1459, Johannes von Baysen mor\u00ec e suo fratello, Scibor, divenne il nuovo governatore della Prussia. I Cavalieri teutonici razziarono le terre polacche e ottennero alcuni successi, in particolare la cattura da parte del Komtur Kaspar Nostitz di Konitz di una citt\u00e0 polacca nel nord della Grande Polonia per alcuni mesi. Ci furono altri tentativi di mediazione, come quelli intrapresi da duchi di Baviera e Austria, nonch\u00e9 da vescovi della Livonia, ma furono tutti rifiutati dalla Polonia. Una mediazione pi\u00f9 seria fu intrapresa da papa Pio II, che stava cercando di organizzare una coalizione contro i turchi ottomani. Egli sospese il bando riguardante la Confederazione prussiana e dichiar\u00f2 esplicitamente che il divieto citato era anche contro la Polonia. Quella dichiarazione indign\u00f2 Casimiro, che rifiut\u00f2 l'arrivo del legato pontificio, Hieronymus Lando. Il 3 giugno 1460, il papa \"riattiv\u00f2\" il bando contro la Prussia, la Polonia e il re polacco. Allo stesso tempo, il re boemo Giorgio di Pod\u011bbrady band\u00ec e imprigion\u00f2 Ulrich Czerwonka e i suoi compagni e accett\u00f2 di assumere soldati teutonici nel territorio del suo regno.\nIl 21 marzo 1460, l'esercito polacco, sostenuto da abitanti di Danzica e contadini, inizi\u00f2 l'assedio della citt\u00e0 di Marienburg; il castello di Malbork della citt\u00e0 era gi\u00e0 sotto il controllo polacco. Questa volta l'esercito aveva un comandante pi\u00f9 capace, Lubieszowski, e abbastanza artiglieria. Lubieszowski mor\u00ec durante l'assedio e fu sostituito da Jan Koscielecki con Johann Meydeburg di Danzica come suo consigliere. La citt\u00e0 di Marienburg finalmente capitol\u00f2 il 5 luglio. Il sindaco di Marienburg, il borgomastro Blume, fu impiccato come traditore, poich\u00e9 aveva giurato fedelt\u00e0 al re polacco ma in seguito aveva aperto le porte di Marienburg ai Cavalieri teutonici.\nQuesto successo polacco fu rapidamente contrastato dai Cavalieri teutonici, che riconquistarono altre citt\u00e0 nella Prussia occidentale. Sconfissero l'esercito di Danzica vicino a Praust (Pruszcz Gda\u0144ski) nel luglio 1460 e bruciarono i sobborghi di Danzica; la citt\u00e0 anseatica chiese allora aiuto a Casimiro. L'Ordine Teutonico conquist\u00f2 anche Lauenburg (L\u0119bork) e B\u00fctow (Byt\u00f3w), che erano stati in possesso di Eric II di Pomerania, Leba (\u0141eba) e Putzig (Puck); quest'ultima era presidiato da mercenari assoldati dall'ex re svedese Carlo VIII. Bernard von Zinnenberg conquist\u00f2 anche il castello di Schwetz (\u015awiecie). Thorn vi invi\u00f2 immediatamente dei soldati che, aiutati dall'esercito del re, iniziarono un assedio. Nel vescovado di Varmia inizi\u00f2 l'amministrazione di Paul von Legensdorf. Fu nominato dal papa e promise la neutralit\u00e0 tra i Cavalieri teutonici e il re polacco. La neutralit\u00e0 di Legendorf lo rese popolare tra i cittadini e i contadini, stanchi della guerra.\nLa situazione della Polonia era diventata disperata: a uno a uno, i castelli e le citt\u00e0 della Prussia furono recuperati dall'esercito teutonico. Oltretutto vi era un conflitto tra il papa e il re sulla nomina del nuovo vescovo di Cracovia, poich\u00e9 sia il re sia il papa erano convinti che l'altro non avesse il diritto di scegliere il nuovo vescovo.\nIl re polacco chiese di nuovo una coscrizione di massa, ma la maggior parte della nobilt\u00e0 si rifiut\u00f2 di partecipare dopo che T\u0119czynski fu ucciso a Cracovia dai cittadini in una disputa sul pagamento della sua armatura. I comandanti, tra cui Piotr di Szamotuly, erano disorganizzati e, dopo le incursioni nel ducato di Pomerania di Eric II, l'esercito torn\u00f2 a casa dopo poche settimane. Il fallimento dell'ultima leva di massa e la ripresa teutonica della Varmia, conquistando gli ultimi luoghi della resistenza polacca, convinsero Casimiro che la guerra dovesse essere lasciata ai professionisti. La nobilt\u00e0 accett\u00f2 di pagare nuove tasse per l'assunzione e il mantenimento di un esercito pi\u00f9 regolare. Il nuovo comandante era Piotr Dunin, un condottiero di Prawkowice.\nSeconda fase.\nNel 1461 la Polonia ottenne una grande vittoria con la conquista del castello di Schwetz. Anche i corsari polacchi assunti da Danzica ebbero successo, anche se combattevano non solo navi e corsari teutonici, ma anche navi provenienti da Lubecca. Il primo gruppo di regolari dell'esercito polacco - inizialmente circa soldati - arriv\u00f2 in Prussia intorno all'ottobre 1461, sotto il comando di Dunin. Quasi immediatamente Dunin ottenne due successi, conquistando i castelli di Lessen e Stuhm. I cavalieri teutonici allo stesso tempo catturarono alcune citt\u00e0 e castelli, come la citt\u00e0 di Strasburg (Brodnica), anche se il castello rimase in mani polacche e Stargard. Il Sejm di Nowe Miasto Korczyn nella Piccola Polonia decise per nuove tasse per infoltire l'esercito regolare polacco. Fu solo nell'estate del 1462 che Dunin finalmente, dopo aver perso il castello di Strasburg, pot\u00e9 iniziare un'azione pi\u00f9 seria. Il suo primo successo fu la conquista del castello di Frauenburg (Frombork).\nCasimiro non fu in grado di trarre profitto dai successi polacchi a causa dei problemi in Lituania. I lituani rifiutavano la proposta di trasferire l'Ordine Teutonico in Podolia, anche se la Lituania avesse acquisito territori in Prussia. Ci\u00f2 costrinse il re ad aprire nuove trattative con l'Ordine Teutonico, con la Lega Anseatica come mediatrice. Il 3 luglio 1462 iniziarono i negoziati a Thorn. I negoziatori polacchi includevano Jan D\u0142ugosz e il rettore dell'Accademia di Cracovia, Jan di D\u0105br\u00f3wka. I rappresentanti prussiani includevano Gabriel von Baysen e Scibor von Baysen, oltre a inviati delle citt\u00e0 pi\u00f9 grandi. Polacchi e prussiani sostenevano che \"la Pomerania da tempo immemorabile apparteneva alla Polonia, indicando i nomi slavi in Pomerania, la lingua slava degli abitanti\", la \"tassa di San Pietro\" pagata dalla Pomerania, e che la Pomerania apparteneva alla diocesi polacca di W\u0142oc\u0142awek. Sottolinearono anche con forza che i Prussiani di loro spontanea volont\u00e0 avevano chiesto l'incorporazione della Prussia in Polonia. Cercarono anche di dimostrare che pure la Prussia orientale era, in passato, legata in qualche modo alla Polonia. I Cavalieri Teutonici misero in dubbio tutti gli argomenti e le passate sentenze papali. Sottolinearono invece con forza che la Polonia si era ufficialmente dimessa da tutte le rivendicazioni sulla Pomerania e Culmerland, e evidenziarono anche la dichiarazione dell'imperatore del 1453 quando aveva proibito ogni opposizione in Prussia. I mediatori anseatici proposero una tregua di 20 anni ma fu rifiutata. I polacchi proposero di nuovo di trasferire l'Ordine Teutonico in Podolia ma fu respinta anche questa. Ufficiosamente, i polacchi proposero senza successo di lasciare l'Ordine Teutonico in Sambia come vassalli polacchi. Alla fine, i polacchi chiesero almeno Pomerelia, Culmerland, Marienburg e Elbing, e quando anche questo fu respinto, i negoziati si interruppero.\nLa battaglia di \u015awiecino (Schwetz), dove fu ucciso il comandante teutonico Fritz Raweneck, cambi\u00f2 il corso della guerra. Dopo quella battaglia i polacchi, sostenuti da Ulrich Czerwonka, liberato dalla prigionia boema, riuscirono a riprendere l'offensiva efficacemente. Il 27 luglio 1463 Dunin inizi\u00f2 l'assedio di Mewe. A causa della grande importanza strategica della citt\u00e0 e del castello, il Gran Maestro dell'Ordine Teutonico invi\u00f2 rinforzi. L'esercito teutonico, sotto i comandanti von Plauen, von Zinnenberg e il gran maestro, si riun\u00ec a Stargard. Il 15 settembre 1463, 44 navi della marina teutonica furono distrutte da 30 navi di Danzica ed Elbing nella battaglia di Zatoka \u015awie\u017ca. Subito dopo la battaglia, von Zinnenberg, con l'approvazione dell'Ordine Teutonico, fece un trattato con la Polonia, ritirandosi dalla guerra ma mantenendo in suo possesso alcuni castelli a Culmerland. Mewe capitol\u00f2 il 1 gennaio 1464.\nI Cavalieri Teutonici iniziarono ad avere gravi problemi finanziari. Ogni anno ricevevano meno soldi dal Sacro Romano Impero. I loro mercenari, il nucleo dell'esercito teutonico, non vennero pagati e si rifiutarono di combattere. Allo stesso tempo, gli eserciti della Polonia e della Confederazione Prussiana (principalmente Danzica) continuavano la loro offensiva.\nDunin infatti continu\u00f2 gli attacchi, catturando sempre pi\u00f9 castelli. I Masoviani, infuriati dalle incursioni teutoniche, organizzarono una leva di massa e conquistarono il castello di Soldau (Dzia\u0142dowo), ma ancora una volta il re dovette lasciare la Polonia per la Lituania, e i problemi finanziari bloccarono ulteriori avanzamenti. Ci\u00f2 caus\u00f2un altro ciclo di negoziati nel 1465, che non ebbero successo.\nNel 1466 il principe-vescovo di Varmia, Paul von Legensdorf, decise di unirsi alle forze polacche e dichiarare guerra ai cavalieri teutonici. Le forze polacche sotto Dunin furono finalmente in grado di catturare Konitz il 28 settembre 1466.\nI successi polacchi indussero l'esausto Ordine Teutonico a cercare nuovi negoziati, che furono ben documentati dal cronista Jan D\u0142ugosz. Il nuovo mediatore fu Papa Paolo II. Con l'aiuto del legato pontificio, Rodolfo di R\u00fcdesheim, il (secondo) trattato di Toru\u0144 (o \"pace di Toru\u0144\" - a volte citata usando Thorn, il nome tedesco della citt\u00e0) fu firmato il 10 ottobre 1466. La Prussia occidentale divenne una provincia polacca autonoma, pi\u00f9 tardi conosciuta come Prussia reale; anche il vescovado di Varmia pass\u00f2 sotto la corona di Polonia. La Prussia Orientale rimase sotto il controllo dei Cavalieri Teutonici, ma divenne un feudo del re polacco. Il Gran Maestro ricevette il titolo di Senatore del regno polacco. Il trattato fu firmato dal legato pontificio. Il trattato fu comunque successivamente contestato da Papa Paolo II e dall'imperatore Federico III."}
{"id": "1246768", "revid": "339392", "url": "https://it.wikipedia.org/wiki?curid=1246768", "title": "Linguaggio siculo-calabro-salentino", "text": ""}
{"id": "1246769", "revid": "339392", "url": "https://it.wikipedia.org/wiki?curid=1246769", "title": "Siculo-calabro-salentino", "text": ""}
{"id": "1246770", "revid": "339392", "url": "https://it.wikipedia.org/wiki?curid=1246770", "title": "Romanzo siculo-calabro-salentino", "text": ""}
{"id": "1246771", "revid": "339392", "url": "https://it.wikipedia.org/wiki?curid=1246771", "title": "Varianti salentino-calabro-sicule", "text": ""}
{"id": "1246772", "revid": "339392", "url": "https://it.wikipedia.org/wiki?curid=1246772", "title": "Salentino-calabro-siculo", "text": ""}
{"id": "1246774", "revid": "339392", "url": "https://it.wikipedia.org/wiki?curid=1246774", "title": "Gruppo salentino-calabro-siculo", "text": ""}
{"id": "1246778", "revid": "178779", "url": "https://it.wikipedia.org/wiki?curid=1246778", "title": "Biblioteca Cantonale di Lugano", "text": ""}
{"id": "1246783", "revid": "44516", "url": "https://it.wikipedia.org/wiki?curid=1246783", "title": "Soci\u00e9t\u00e9 Nautique de Gen\u00e8ve", "text": ""}
{"id": "1246784", "revid": "339392", "url": "https://it.wikipedia.org/wiki?curid=1246784", "title": "Gruppo calabro-salentino", "text": ""}
{"id": "1246786", "revid": "339392", "url": "https://it.wikipedia.org/wiki?curid=1246786", "title": "Dialetto siculo-calabro", "text": ""}
{"id": "1246788", "revid": "339392", "url": "https://it.wikipedia.org/wiki?curid=1246788", "title": "Calabro-siciliano", "text": ""}
{"id": "1246789", "revid": "339392", "url": "https://it.wikipedia.org/wiki?curid=1246789", "title": "Gruppo calabro/salentino", "text": ""}
{"id": "1246791", "revid": "666668", "url": "https://it.wikipedia.org/wiki?curid=1246791", "title": "Francesco Musotto (politico 1881)", "text": "Biografia.\nMagistrato, deputato del Regno d'Italia eletto nel 1924 alla Camera nel listone fascista, ma fu espulso dal PNF pochi mesi dopo. Allora assunse posizioni antifasciste, passando all'opposizione, ma non ader\u00ec alla Secessione dell'Aventino, lasciando la politica dopo il 1929, esercitando l'avvocatura.\nFu scelto alla fine del 1943 dagli Alleati, per reggere la Prefettura di Palermo.\nNel marzo 1944 fu indicato dal Regno del Sud per guidare l'Alto Commissariato per la Sicilia, per un certo filoseparatismo cui era favorevole, ma non tale da farlo apprezzare in seguito da Andrea Finocchiaro Aprile, per cui venne sostituito da Salvatore Aldisio pochi mesi dopo.\nNel 1946 viene eletto alla Costituente con i socialisti, ma nel 1948 non \u00e8 eletto alla Camera con il Blocco del Popolo; torna a Montecitorio nel 1953 e venne riconfermato nel 1958 con il PSI fino alla morte nel 1961.\nDiscendenza.\nIl figlio Giovanni, giurista, fu deputato del PSI nel 1968, mentre l'altro figlio, Alfredo, comandante del sommergibile Caracciolo al largo di Tobruch nel dicembre 1941, fu insignito con la Medaglia d'Argento al Valor Militare alla memoria per avere messo in salvo il suo equipaggio prima di affondare con il sommergibile.\nL'omonimo nipote \u00e8 stato deputato europeo e all'Assemblea regionale siciliana e presidente della provincia di Palermo."}
{"id": "1246792", "revid": "339392", "url": "https://it.wikipedia.org/wiki?curid=1246792", "title": "Dialetto siculo/calabro", "text": ""}
{"id": "1246793", "revid": "339392", "url": "https://it.wikipedia.org/wiki?curid=1246793", "title": "Dialetto siciliano calabrese pugliese", "text": ""}
{"id": "1246794", "revid": "339392", "url": "https://it.wikipedia.org/wiki?curid=1246794", "title": "Dialetto siciliano calabrese salentino", "text": ""}
{"id": "1246795", "revid": "339392", "url": "https://it.wikipedia.org/wiki?curid=1246795", "title": "Sistema dialettale siculo-calabro-salentino", "text": ""}
{"id": "1246797", "revid": "339392", "url": "https://it.wikipedia.org/wiki?curid=1246797", "title": "Dialetto siculo-calabrese", "text": ""}
{"id": "1246798", "revid": "339392", "url": "https://it.wikipedia.org/wiki?curid=1246798", "title": "Dialetto calabro-siculo", "text": ""}
{"id": "1246799", "revid": "339392", "url": "https://it.wikipedia.org/wiki?curid=1246799", "title": "Salentino-siciliano", "text": ""}
{"id": "1246803", "revid": "44939", "url": "https://it.wikipedia.org/wiki?curid=1246803", "title": "Ossaloacetato", "text": ""}
{"id": "1246808", "revid": "125694978", "url": "https://it.wikipedia.org/wiki?curid=1246808", "title": "Nelle tempeste d'acciaio", "text": "Nelle tempeste d'acciaio (titolo tedesco In Stahlgewittern) \u00e8 un romanzo che racconta le esperienze belliche vissute dallo stesso autore Ernst J\u00fcnger. Frutto della rielaborazione di appunti tratti dal diario di trincea, narra l'esperienza diretta dello scrittore nella prima guerra mondiale sul fronte occidentale. Venne auto-pubblicato per la prima volta nel 1920 dal padre di J\u00fcnger, utilizzando come prestanome l'editore fittizio Robert Maier, in realt\u00e0 il giardiniere di casa.\nTrama.\nIl racconto inizia quando J\u00fcnger, soldato semplice, entra nei ranghi del 73\u00ba Reggimento fucilieri dell'Hannover \"Gibraltar\", sul fronte della Champagne. Durante un combattimento a Les \u00c9parges, nell'aprile 1915, l'autore viene ferito per la prima volta.\nDopo la guarigione, prende parte ad un corso per ufficiali, da cui esce col grado di sottotenente. Raggiunge nuovamente il 73\u00b0 nel settore di Arras. Nel 1916, nel corso della battaglia della Somme, il reggimento di J\u00fcnger viene inviato a difendere il villaggio di Guillemont. L\u00ec J\u00fcnger viene nuovamente ferito. Il suo plotone viene completamente distrutto nell'attacco britannico che conquista il villaggio. Nel 1917 J\u00fcnger partecipa a combattimenti durante la battaglia di Arras in aprile, la Terza battaglia di Ypres in luglio e ottobre, e contrattacco tedesco durante la battaglia di Cambrai nel novembre. J\u00fcnger comanda una compagnia di truppe d'assalto durante l'offensiva di primavera del 1918, in cui viene nuovamente ferito. Il 23 agosto subisce la pi\u00f9 grave della quattordici ferite ricevute nel conflitto, venendo colpito al petto. Al termine della guerra riceve l'onorificenza \"Pour le M\u00e9rite\".\nPosizione nei confronti della guerra.\nL'opera descrive con stile crudo ed essenziale gli orrori delle battaglie, l'effetto devastante che la tecnologia applicata alle esigenze militari produce su uomini, animali e cose. Lo sguardo freddo dell'entomologo concede poco al patriottismo manicheo o tantomeno all'esaltazione della strage. Resta semmai la concezione dell'esperienza bellica come una eterna lotta dove l'uomo, secondo J\u00fcnger, troverebbe in ultimo una reale opportunit\u00e0 di confrontarsi con s\u00e9 stesso e di stare a diretto contatto coi suoi simili, lasciandosi dietro le ipocrisie sociali."}
{"id": "1246809", "revid": "486946", "url": "https://it.wikipedia.org/wiki?curid=1246809", "title": "Ludovico di Wurttemberg", "text": ""}
{"id": "1246810", "revid": "37401", "url": "https://it.wikipedia.org/wiki?curid=1246810", "title": "Rylan Peter Cooder", "text": ""}
{"id": "1246821", "revid": "124123", "url": "https://it.wikipedia.org/wiki?curid=1246821", "title": "Ram\u00f3n Castilla", "text": "Fu un militare e politico peruviano che assunse la carica di Presidente del Per\u00f9 in quattro occasioni: due volte come Presidente Costituzionale (1845-51,1858-62) e due volte come Presidente provvisorio.\nGovern\u00f2 in totale 12 anni, e fu il Presidente che govern\u00f2 di pi\u00f9 dopo Augusto B. Legu\u00eca.\n\u00c8 stato Ministro delle Finanze della Repubblica Peruviana (1839).\n\u00c8 considerato il primo presidente progressista e innovativo della Repubblica Peruviana. Tra le tante riforme, quella con cui viene maggiormente identificato riguarda l'emancipazione degli schiavi (nel 1854). Oltre a questa si ricordano: l'abolizione del tributo degli indigeni, la dichiarazione della libert\u00e0 di stampa, ma anche la costituzione di un ufficio diplomatico, una profonda riforma dell'amministrazione pubblica, riforma dell'istruzione, modernizzato l'esercito e la marina militare, avvi\u00f2 lo sviluppo del Rio delle Amazzoni. \u00c8 considerato il patrono della cavalleria dell'esercito peruviano."}
{"id": "1246822", "revid": "3082", "url": "https://it.wikipedia.org/wiki?curid=1246822", "title": "Chiesa di San Carlino alle Quattro Fontane", "text": ""}
{"id": "1246823", "revid": "125492334", "url": "https://it.wikipedia.org/wiki?curid=1246823", "title": "Alto commissario per il coordinamento della lotta contro la delinquenza mafiosa", "text": "L'Alto Commissario per il coordinamento della lotta contro la delinquenza mafiosa (a cui ci si riferisce pi\u00f9 spesso come Alto Commissario per la lotta alla mafia) fu un organo istituito su delega del Ministro dell'Interno, al fine di garantire un pi\u00f9 efficace contrasto alla mafia, in particolare a \"cosa nostra\", con sede a Palermo, dal 1982 al 1992.\nStoria.\nLa decisione di istituire tale figura fu presa in seguito alla Strage di via Carini, avvenuta 3 giorni prima a Palermo, in cui erano stati uccisi il generale Carlo Alberto dalla Chiesa, sua moglie ed un agente di scorta. Venne istituito con il decreto legge 6 settembre 1982 n. 629 - convertito nella legge 726 del 12 ottobre 1982 - emanato durante il Governo Spadolini II.\nIl primo fu il direttore del SISDE Emanuele De Francesco, nominato Alto commissario (contestualmente nominato anche Prefetto di Palermo, a ricoprire il posto lasciato dal generale Dalla Chiesa) gi\u00e0 il 7 settembre, giorno successivo a quello dell'emanazione del d.l..\nChiam\u00f2 Bruno Contrada come capo di gabinetto dell'Alto commissariato. In prefettura costitu\u00ec l'Ufficio misure di prevenzione, primo in Italia, per accertamenti e confisca dei beni mafiosi.\nDurante quegli anni vi furono le confessioni di Tommaso Buscetta, il clamoroso \"blitz di San Michele\" (dove furono emanati 360 mandati di cattura), e l'arresto di Vito Ciancimino e dei potenti esattori Nino e Ignazio Salvo. \nDe Francesco fu sostituito, su sua stessa richiesta il 22 marzo 1985 da Riccardo Boccia, gi\u00e0 prefetto di Bologna e di Napoli, dove si era fatto notare nella sua attivit\u00e0 contro la Camorra.\nA Boccia, nominato presidente dell'azienda pubblica Italispaca, subentr\u00f2, il 30 dicembre 1986, il prefetto di Catania Pietro Verga, poi Presidente del CERISDI.\nIl 5 agosto 1988 fu la volta del magistrato romano Domenico Sica. Questa scelta rappresent\u00f2 un durissimo colpo per Giovanni Falcone, che si era candidato e di cui ci si aspettava la nomina (non fu per\u00f2 il primo segnale del grave isolamento di Falcone, di cui era stata bocciata, pochi mesi prima, dal CSM la candidatura alla guida dell'Ufficio istruzione di Palermo). La nomina di Sica cre\u00f2 un certo scandalo anche per le numerose polemiche che avevano circondato il suo operato nella Capitale.\nA luglio del 1989, poche settimane dopo un fallito attentato al giudice Falcone negli scogli dell'Addaura, l'alto commissario Sica depose davanti alla Commissione parlamentare antimafia, ricostruendo storia e contenuto di un pacchetto di lettere anonime che accusavano il giudice di una gestione spregiudicata dei pentiti Contorno e Buscetta e di \"muoversi\" agli ordini di esponenti della politica e delle istituzioni, dei quali era fornito il nome.\nSica fu anche uno dei protagonisti della vicenda del \"Corvo\" di Palermo: il giudice Alberto Di Pisa fu condannato nel 1992 in primo grado (e poi assolto) perch\u00e9 Sica indic\u00f2 fosse sua l'impronta digitale lasciata su uno dei messaggi anonimi di accuse inviati ai magistrati Falcone, Giuseppe Ayala e Pietro Giammanco, al capo della polizia Vincenzo Parisi e al questore Gianni De Gennaro.\nIl 2 agosto 1991 fu nominato l'ultimo Alto commissario, l'ex prefetto di Firenze e Palermo Angelo Finocchiaro, da agosto 1992 anche direttore del SISDE.\nQuesta figura istituzionale fu soppressa il 1\u00ba gennaio 1993, quando le sue competenze furono rimesse al ministro dell'Interno, che poteva delegarli ai prefetti e alla Direzione investigativa antimafia (allora appena istituita).\nCaratteristiche.\nLa legge 15 novembre 1988, n. 486 previde la possibilit\u00e0 della delega, da parte del Ministero dell'Interno ad un Prefetto, delle funzioni di commissario e comportava particolari poteri investigativi, come la possibilit\u00e0 di eseguire accertamenti in banche ed altri enti, di effettuare intercettazioni telefoniche e di ricevere informazioni dal SISDE.\nIl giudizio di Falcone.\nGiovanni Falcone ribad\u00ec molte volte l'inadeguatezza dei mezzi a disposizione dei magistrati che combattono la mafia e la lontananza delle istituzioni. Nel suo libro \"Cose di Cosa Nostra\" (1991), parl\u00f2 anche dell'Alto Commissariato:"}
{"id": "1246825", "revid": "767487", "url": "https://it.wikipedia.org/wiki?curid=1246825", "title": "Miguel de San Rom\u00e1n", "text": "\u00c8 stato Presidente del Per\u00f9 dal 24 ottobre 1862 al 3 aprile 1863.\nBiografia.\nNato nella citt\u00e0 di Puno, il 17 maggio 1802 da padre colonnello dell'esercito spagnolo, nel 1822 serv\u00ec sotto Sim\u00f3n Bol\u00edvar e partecip\u00f2 alla Battaglia di Ayacucho. Da allora, partecip\u00f2 a molte lotte nei primi anni della neonata Repubblica peruviana.\nPresidente Costituzionale della Repubblica.\n\u00c8 stato presidente del Consiglio di Stato del Per\u00f9 tra il 1845 e il 1849. Nel 1854 ha collaborato all'insurrezione contro il regime di Echenique. Nel 1862 \u00e8 stato eletto Presidente Costituzionale della Repubblica per il periodo 1862-1866. Ha adottato come moneta il Golden Sun e il sistema decimale di pesi e misure.\nMor\u00ec pochi mesi dopo aver preso il potere, a Chorrillos. Fu sostituito dal suo vicepresidente, il generale Juan Antonio Pezet."}
{"id": "1246829", "revid": "935", "url": "https://it.wikipedia.org/wiki?curid=1246829", "title": "Nuovo Accordo di Basilea", "text": ""}
{"id": "1246830", "revid": "8596", "url": "https://it.wikipedia.org/wiki?curid=1246830", "title": "Ram\u00f3n Castilla y Marquezado", "text": ""}
{"id": "1246831", "revid": "339392", "url": "https://it.wikipedia.org/wiki?curid=1246831", "title": "Alto Commissario per la lotta alla mafia", "text": ""}
{"id": "1246832", "revid": "767487", "url": "https://it.wikipedia.org/wiki?curid=1246832", "title": "Some Say (Sum 41)", "text": "Some Say \u00e8 il terzo singolo estratto dall'album \"Chuck\" del gruppo musicale canadese Sum 41, pubblicato nel febbraio 2005 solo in Canada e Giappone, in contemporanea con l'altro singolo \"No Reason\", pubblicato solo negli Stati Uniti d'America e in Europa.\nDescrizione.\nIl cantante Deryck Whibley ha anticipato la canzone, nell'album \"Go Chuck Yourself\", dicendo \u00abThis song is about your very, very, very confused parents\u00bb (\u00abQuesta canzone riguarda i vostri molto, molto, molto confusi genitori\u00bb).\nVideo musicale.\nIl video mostra immagini di persone impegnate nella loro vita quotidiana, scene di guerra e la scena finale, nella quale Jason McCaslin scorta i Sum 41 fuori dalla zona pericolosa a bordo di un'auto, il tutto riavvolto al contrario."}
{"id": "1246835", "revid": "287204", "url": "https://it.wikipedia.org/wiki?curid=1246835", "title": "Jos\u00e9 Rufino Echenique", "text": "\u00c8 stato Presidente del Per\u00f9 dal 20 aprile 1851 al 5 gennaio 1855."}
{"id": "1246836", "revid": "339392", "url": "https://it.wikipedia.org/wiki?curid=1246836", "title": "Alto Commissario per la lotta contro la delinquenza mafiosa", "text": ""}
{"id": "1246846", "revid": "767487", "url": "https://it.wikipedia.org/wiki?curid=1246846", "title": "Manuel Men\u00e9ndez", "text": "\u00c8 stato Presidente del Per\u00f9 dal 18 novembre 1841 al 16 agosto 1842, dal 10 agosto all'11 agosto 1844 e dal 7 ottobre 1844 al 20 aprile 1845."}
{"id": "1246849", "revid": "767487", "url": "https://it.wikipedia.org/wiki?curid=1246849", "title": "Justo Figuerola", "text": "\u00c8 stato Presidente del Per\u00f9 dal 16 marzo al 20 marzo 1843 e dall'11 agosto al 7 ottobre 1844."}
{"id": "1246854", "revid": "648716", "url": "https://it.wikipedia.org/wiki?curid=1246854", "title": "Domingo El\u00edas", "text": "\u00c8 stato Presidente del Per\u00f9 dal 17 giugno al 10 agosto 1844."}
{"id": "1246860", "revid": "767487", "url": "https://it.wikipedia.org/wiki?curid=1246860", "title": "Domingo Nieto", "text": "\u00c8 stato Presidente del Per\u00f9 dal 20 marzo 1843 al 17 febbraio 1844."}
{"id": "1246863", "revid": "292162", "url": "https://it.wikipedia.org/wiki?curid=1246863", "title": "Dialetti italiani meridionali estremi", "text": "I dialetti italiani meridionali estremi sono un insieme di dialetti parlati in Calabria, Sicilia, Salento e nel Cilento meridionale con caratteristiche fonetiche e sintattiche comuni tali da costituire un unico gruppo, al quale si ricollega anche la lingua siciliana che, nel Basso Medioevo, ebbe esperienze letterarie di prestigio alla corte di Federico II di Svevia nel Regno di Sicilia.\nTali parlate derivano, senza eccezioni, dal latino volgare e non dal toscano; pertanto segue che il nome \"italiano\" \u00e8 un riferimento puramente geografico, usato da studiosi come Giovan Battista Pellegrini che, nella sua trattazione sulle lingue italo-romanze, raggrupp\u00f2 i dialetti dell'Italia centromeridionale in \"mediani\", \"meridionali\" (o alto-meridionali, o ancora meridionali-intermedi) e infine \"meridionali estremi\". Il termine \"dialetto\" viene usato in questo articolo nel senso italiano e non nell'accezione generale, per la quale il termine dialetto indica una variante di una lingua \"maggiore\", eventualmente al plurale per indicare le variet\u00e0 locali.\nTerritorio e storia.\nIl territorio dove si trovano i dialetti meridionali estremi ricalca grosso modo il territorio bizantino nell'Italia del IX secolo. In tale territorio la lingua parlata era il greco, che ancora sopravvive in alcune zone della Calabria e della Puglia ed \u00e8 conosciuto come griko, grecanico, greco d'Italia e altre denominazioni (cfr. minoranza linguistica greca d'Italia).\nA un certo punto vi fu una fase di separazione temporanea del destino della Sicilia, che fu conquistata dagli Arabi a partire dal 17 giugno dell'827 fino a formare l'Emirato di Sicilia. L'arrivo dell'arabo cancell\u00f2 o indebol\u00ec parecchio eventuali rimanenze del latino gi\u00e0 messo alla prova da Bisanzio, mentre il greco riusc\u00ec meglio a resistere. Tanto che quattro secoli dopo Federico II Imperatore del Sacro Romano Impero, pubblicando le Costituzioni di Melfi dovette tradurle anche in greco per raggiungere una maggiore fetta della popolazione. Pi\u00f9 di due secoli dopo, nel 1060, il normanno Ruggero I d'Altavilla inizi\u00f2 l'impresa di riconquista dell'isola, che fu completata nel 1091.\nI fratelli Ruggero e Roberto d'Altavilla conquistarono e iniziarono la rilatinizzazione anche delle zone di Puglia e Calabria di lingua greca. La rilatinizzazione dei Normanni aveva carattere sia politico sia religioso, poich\u00e9 indicava il passaggio dalla chiesa greco-ortodossa alla chiesa di Roma, ma soprattutto dall'islamismo al cristianesimo (come del resto era stato il contrario la diffusione dell'arabo). A dispetto del nome, il latino diffuso non fu il latino classico, ma il latino ecclesiastico dell'epoca, gi\u00e0 piuttosto evoluto in direzione delle lingue romanze moderne.\nDelle tre regioni Calabria, Salento e Sicilia in cui si parlano i dialetti meridionali estremi, la maggiore unit\u00e0 linguistica si ha in Sicilia, come fa notare lo stesso Gerhard Rohlfs. Questa (relativa) unit\u00e0 deriverebbe da diversi fattori, sia geografici (non \u00e8 percorsa da monti che rendono pi\u00f9 difficili le comunicazioni come la Calabria), sia da fattori culturali, poich\u00e9 il passaggio dall'arabo al romanzo \u00e8 molto pi\u00f9 brusco e meno graduale di quello dal greco al latino, interrompendo pi\u00f9 efficacemente l'influenza dell'arabo sulla parlata romanza. Il percorso dal greco al latino invece non ha cancellato del tutto delle isole linguistiche greche, che tuttora si sforzano a mantenere e tramandare la loro lingua.\nDopo la successione degli Hohenstaufen al posto dei Normanni, in Sicilia si ha l'apice letterario della lingua, la quale dopo il periodo di diffusione e \"rodaggio\" normanno-svevo, viene usata come lingua letteraria alla corte dell'imperatore Federico II, quando nelle altre corti d'Italia a tale scopo si usava ancora un latino compreso solo dai dotti. L'esempio siciliano funse da stimolo ed esercit\u00f2 grande influenza sulle varie scuole di \"volgare\" letterario. Non per ultima fu la scuola toscana a subire il fascino e l'influenza della poesia siciliana; e dalla scuola toscana si svilupper\u00e0, come \u00e8 noto, la lingua italiana moderna.\nClassificazione.\nTradizionalmente sono ascritti al gruppo i dialetti del Salento (corrispondente all'intera provincia di Lecce, alla porzione centro-meridionale di quella di Brindisi e quella sud-orientale di quella di Taranto, a sud della soglia messapica), dell'intera Sicilia e della Calabria centro-meridionale (a sud della Sila).\nSono geograficamente ripartiti in tre gruppi:\nSebbene al di fuori di Puglia, Calabria e Sicilia pu\u00f2 essere citato ed eventualmente incluso il cilentano meridionale, un'isola linguistica nel salernitano.\nAll'interno di questo complesso sistema si inseriscono le gi\u00e0 citate isole alloglotte grecaniche in Bovesia e in Salento, quelle derivate da immigrazioni dovute spesso a persecuzioni, come quella albanese (arb\u00ebresh\u00eb) in Calabria e Sicilia, quella gallo-italica in Sicilia e l'occitano di Guardia Piemontese in Calabria.\nCaratteristiche comuni.\nLe principali caratteristiche che accomunano i dialetti meridionali estremi differenziandoli dal resto dei dialetti dell'area meridionale sono:\nTra gli studiosi pi\u00f9 importanti di questa e altre lingue italiane si ricorda il tedesco Gerhard Rohlfs.\nStato della lingua oggi.\nFino a pochissimi anni fa c'\u00e8 stata una forte azione di contrasto dei dialetti in tutta Italia, poich\u00e9 il loro uso contrastava con l'idea di unit\u00e0 nazionale. Alle varie lingue/dialetti d'Italia diverse dall'italiano \u00e8 quindi stato affibbiato un connotato negativo di arretratezza culturale. Sebbene oggi l'opinione sui dialetti sia cambiata, restano ancora alcuni retaggi di quel periodo.\nI vari dialetti italiani meridionali estremi sono ancora parlati quotidianamente, anche se il loro uso \u00e8 limitato ai contesti poco formali ed \u00e8 perlopi\u00f9 orale. A scuola non viene parlato tra alunni e insegnanti, ma solo, eventualmente, tra alunni e alunni e pi\u00f9 raramente tra insegnanti e insegnanti, soprattutto nei centri pi\u00f9 piccoli. Esistono esempi di usi letterari con tanto di concorsi (principalmente poesia), rappresentazioni teatrali e in alcuni casi anche film (va citato Edoardo Winspeare coi suoi film in salentino). Quasi assenti altri generi come i romanzi, anche se \u00e8 da citare l'abbondante uso della lingua siciliana in opere di fama internazionale di Andrea Camilleri, almeno nella versione italiana.\nBibliografia.\nDi importanza notevole le opere del tedesco Gerhard Rohlfs, per qualit\u00e0 e quantit\u00e0:"}
{"id": "1246866", "revid": "599013", "url": "https://it.wikipedia.org/wiki?curid=1246866", "title": "Carlinhos Bala", "text": ""}
{"id": "1246867", "revid": "690118", "url": "https://it.wikipedia.org/wiki?curid=1246867", "title": "Sant\u00edsima Trinidad", "text": "Il vascello spagnolo Sant\u00edsima Trinidad, il cui nome completo era Nuestra Se\u00f1ora de la Sant\u00edsima Trinidad, da non confondere con la \"Sant\u00edsima Trinidad y Nuestra Se\u00f1ora del Buen Fin\", fu un vascello a tre ponti da 120 cannoni della Armada Espa\u00f1ola della seconda met\u00e0 del XVIII secolo. Varata nel 1769, tra il 1795 ed il 1796 i cannoni furono aumentati a 136 unit\u00e0.\nProgetto.\nCostruito nell'arsenale dell'Avana a Cuba fu varato il 3 marzo 1769, dopo ben 4 anni di duro lavoro, su disegno di un irlandese, Matthew Mullan. Inizialmente si presentava come un vascello a tre ponti con 120 o, secondo altre fonti, 116 pezzi di artiglieria. I disegni originali non sono conservati, ma si stima fosse lungo m. 61,40 (o 59,53). Fu superato in grandezza dalle nuove navi francesi da 120 cannoni della classe \"Oc\u00e9an\" (tra cui celebre L'Orient) varate a partire dal 1790. Nel 1795 ricevette una batteria supplementare di cannoni da otto libbre, alloggiata in un quarto ponte creato congiungendo il castello di prua a quello di poppa, il che ne fece l'unico \"quattro ponti\" al mondo. L'armamento fu portato cos\u00ec a 144 pezzi (che per\u00f2 furono spesso ridotti a 130 o 136 per ridurre il peso dei ponti superiori). Solo un'altra nave da guerra, la statunitense \"Pennsylvania\", sarebbe stata, molti anni dopo, costruita con quattro ponti. Dopo le modifiche la sua lunghezza sal\u00ec a 63,36 m.\nIl ponte supplementare gravato di artiglierie ne influenz\u00f2 negativamente le capacit\u00e0 veliche, il che le valse il soprannome di \"El Ponderoso\". Altri soprannomi pi\u00f9 ufficiali, come \" El Escorial de los mares\" facevano riferimento alla grandezza e alla potenza del suo armamento ed equipaggio (1071 marinai e 25 mozzi). Le artiglierie furono presto ridotte a 130 o 134 pezzi, il che ne faceva comunque il pi\u00f9 formidabile vascello in servizio.\nServizio.\nPartecip\u00f2 da protagonista alle vicende delle guerre napoleoniche, seguendo le ondivaghe sorti della Spagna, prima alleata della Francia, poi della Gran Bretagna.\nSfugg\u00ec alla cattura nella battaglia di Capo San Vincenzo il 14 febbraio 1797, nonostante avesse in un primo momento abbassato la propria insegna, in seguito ai gravi danni subiti in seguito al fuoco concentrico delle navi inglesi \"Blenheim\" (90), \"Orion\" (74), \"Irresistible\" (74) e \"Excellent\" (74). Infatti venne soccorsa da altre navi spagnole che giunsero al punto di minacciare di aprire il fuoco se la Sant\u00edsima Trinidad, che era la nave ammiraglia, non avesse rialzato i propri colori. Gravemente rallentata dai danni subiti riusc\u00ec infine a salvarsi nella rada di Cadice.\nVenne affondato durante la Battaglia di Trafalgar (21 ottobre 1805). Nave di bandiera del contrammiraglio (\"jefe de escuadra\") Baltasar Hidalgo de Cisneros, si trov\u00f2 coinvolta nella micidiale mischia intorno alla nave ammiraglia francese \"Bucentaure\" e dopo una dura lotta, disalberata, si arrese al capitano Thomas Fremantle, della \"Neptune\". Presa a rimorchio, imbarcando acqua e incapace di manovrare, affond\u00f2 nella tempesta che si scaten\u00f2 poco dopo la battaglia, il 22 ottobre.\nRepliche.\nIn Spagna al porto di Alicante (molo 4) \u00e8 presente una pur molto scadente riproduzione del vascello ancorato sul quale \u00e8 possibile salire e al suo interno \u00e8 stato creato un bar/ristorante.\nCuriosit\u00e0.\nLa Sant\u00ecsima Trinidad appare nei videogiochi: \",\" nella battaglia di Trafalgar;\ne in pirati dei Caraibi, a pagamento."}
{"id": "1246872", "revid": "114614203", "url": "https://it.wikipedia.org/wiki?curid=1246872", "title": "Sebastiano Addamo", "text": "Biografia.\nSebastiano Addamo nasce da una famiglia originaria di Carlentini. Primo di cinque figli, tre femmine e due maschi, Addamo trascorre in questo piccolo comune del siracusano la propria fanciullezza, nel paese limitrofo, Lentini, compie gli studi liceali; si laurea il 12 marzo 1948 in Giurisprudenza nell'Universit\u00e0 di Catania, discutendo una tesi su Adriano Tilgher dal titolo \"Tilgher Adriano: il suo pensiero e il suo concetto del diritto\".\nDopo la laurea diventa assistente del relatore della sua tesi, il professor Orazio Condorelli, ma non intraprender\u00e0 mai la carriera universitaria a causa delle difficili condizioni economiche della sua famiglia. In questi anni partecipa alla vita culturale e politica del suo paese, Carlentini, come apprezzato consigliere comunale, e poi a Lentini come assessore al Bilancio nella giunta del sindaco Otello Marilli; fu, poi, preside di liceo a Lentini.\nL'esordio narrativo risale al 1963 con \"Violetta\", edito da Arnoldo Mondadori Editore, cui seguirono \"Il giudizio della sera\" del 1974 (edito da Garzanti e ristampato da Bompiani nel 2008); \"Un uomo fidato\" (1978), ancora edito da Garzanti; \"I mandarini calvi\" (1978), dato alle stampe dalla casa editrice dell'amico Vanni Scheiwiller; \"Le abitudini e l'assenza\" (1982), uscito con Sellerio; \"Palinsesti borghesi\" (1987), tre racconti pubblicati nuovamente da Scheiwiller; \"Piccoli dei\" (1994), una breve raccolta di racconti uscita per i tipi de \"Il Girasole\" di Angelo Scandurra; \"Non si fa mai giorno\" (1995), ancora con Sellerio.\nPrincipali raccolte poetiche: \"La metafora dietro a noi\" (1980), pubblicata da Spirali; \"Il giro della vite\" (1983) e \"Le linee della mano\" (1990), uscite presso Garzanti; \"Alternative di memoria\", apparsa in veste non definitiva sulla rivista \"Poesia\" e poi pubblicata da Scheiwiller (1995). A queste opere vanno aggiunte (oltre alle poesie inedite e a quelle apparse su rivista ma ancora non reperibili in volume) la breve raccolta \"Significati e parabole\", uscita nel 1978 presso Guanda per il \"Collettivo di Poesia - Archivio La Fenice\", e la plaquette del 1984 \"Il bel verbale\", stampata da Scheiwiller e impreziosita da due acqueforti di Dimitri Plescan.\nHa pubblicato i volumi di saggi \"Vittorini e la narrativa siciliana contemporanea\" (Sciascia, 1962); \"I chierici traditi\" (Pellicanolibri, 1978); \"Oltre le figure\" (Sellerio, 1989); \"Racconti di editori\" (Scheiwiller, 1991). Per Laterza ha curato nel 1995 Pensaci, Giacomino! di Luigi Pirandello. Postumi sono apparsi il volume \"Sugli scrittori siciliani\" (Prova d'Autore, 2004), una raccolta di interventi di letteratura contemporanea a cura di Maria Cristina Uccellatore; e il poemetto \"Cena con comunisti e cadavere\" (Sikeliana, 2012).\nHa collaborato con quotidiani (La Sicilia, Il Mattino) e riviste (Nuovi Argomenti, \"Poesia\", \"Cronache Parlamentari Siciliane\").\nDel 2000 \u00e8 \"Farfalle\", composizione musicale di Francesco Pennisi con testo di Addamo.\nMassimiliano Perrotta ha curato versione teatrale e regia di due monologhi di Addamo: \"Fine di una giornata\", tratto dall'omonimo racconto, che ha debuttato nel 2005 e nel 2008 \u00e8 stato pubblicato dalla casa editrice La Cantinella; \"Quel grido\", tratto dal libro \"Le abitudini e l'assenza\", che ha debuttato nel 2011.\nSuoi libri sono stati tradotti in Francia e in Bulgaria. Ha vinto il Premio Brancati 1975 e il Premio Nazionale Letterario Pisa 1984 (poesia).\nA Catania viene assegnato un premio letterario internazionale a lui intitolato e una piazza."}
{"id": "1246876", "revid": "125852035", "url": "https://it.wikipedia.org/wiki?curid=1246876", "title": "Fight to Survive", "text": "Fight to Survive \u00e8 il primo album in studio del gruppo musicale statunitense White Lion, pubblicato dalla JVC Victor in Giappone nel novembre del 1985.\nIl gruppo aveva firmato un contratto con la Elektra Records, che accanton\u00f2 l'album senza alcuna intenzione di distribuirlo negli Stati Uniti. L'etichetta indipendente Grand Slamm Records compr\u00f2 i diritti dalla Elektra e pubblic\u00f2 il disco in Nord America nel 1986. Il cantante Mike Tramp ha spiegato come, una volta sciolto il contratto che legava i White Lion alla Elektra, il loro manager sia riuscito a ottenere il diritto di concedere in licenza l'album e pubblicarlo in Giappone. Tramp stesso ha affermato di andare molto orgoglioso di brani come \"All the Fallen Men\" e \"Kid of 1000 Faces\", da lui ritenuti come i pi\u00f9 oscuri che abbia mai scritto. L'album \u00e8 entrato in classifica solamente nel 1988, in seguito al successo ottenuto dal gruppo con il successivo \"Pride\", raggiungendo la posizione numero 151 della Billboard 200 negli Stati Uniti.\nLa canzone \"Broken Heart\" \u00e8 stata pubblicata come singolo di debutto della band ed \u00e8 stata accompagnata da un video musicale. Il brano \u00e8 stato nuovamente registrato per l'album \"Mane Attraction\" nel 1991.\nTracce.\nAlcune versioni rimasterizzate dell'album presentano delle tracce bonus registrate dal vivo durante il tour promozionale di \"Pride\". L'album \u00e8 stato ripubblicato nel 2014 dalla Rock Candy Records in edizione speciale da collezione e con audio completamente rimasterizzato in tecnologia digitale a 24 bit. Quest'ultima edizione contiene anche un libretto di 12 pagine a colori, con rare foto e una nuova intervista a Mike Tramp."}
{"id": "1246877", "revid": "51323", "url": "https://it.wikipedia.org/wiki?curid=1246877", "title": "Death On the Road", "text": ""}
{"id": "1246881", "revid": "536103", "url": "https://it.wikipedia.org/wiki?curid=1246881", "title": "Parkour", "text": "Il parkour () \u00e8 una disciplina sportiva nata in Francia a partire dalla met\u00e0 degli anni 1980. Consiste nell'abilit\u00e0 di compiere un percorso partendo da un punto A e arrivando a un punto B, superando qualsiasi genere di ostacolo in maniera veloce ed efficiente.\nGli atleti di parkour, chiamati tracciatori, si spostano generalmente in un ambiente complesso, adattando il proprio corpo al contesto circostante, naturale o urbano che sia, senza apparecchiature di assistenza e nel modo pi\u00f9 veloce ed efficiente possibile. Il parkour include corsa, arrampicata, oscillazione, volteggio, salto, pliometria, rotolamento, quadrupedia e altri movimenti ritenuti pi\u00f9 adatti alla situazione.\nI primi termini utilizzati per descrivere questa forma di allenamento furono \u00abarte dello spostamento\u00bb (\"art du d\u00e9placement\") e \u00abpercorso\u00bb (\"parcours\"). Il termine parkour, coniato da David Belle deriva invece da \"parcours du combattant\" (percorso del combattente), ovvero il percorso di guerra utilizzato nell'addestramento militare proposto da Georges H\u00e9bert. Alla parola \"parcours\", Belle sostitu\u00ec la \u00abc\u00bb con la \u00abk\u00bb, per suggerire aggressivit\u00e0, ed elimin\u00f2 la \u00abs\u00bb muta perch\u00e9 contrastava con l'idea di efficienza del parkour. I praticanti del parkour sono chiamati tracciatori (\"traceurs\"), o tracciatrici (\"traceuses\") al femminile.\nStoria.\nIl parkour trae ispirazione dal metodo naturale di Georges H\u00e9bert, ufficiale di marina francese, che nei primi anni del Novecento svilupp\u00f2 un particolare metodo di allenamento per l'addestramento delle truppe, definito \"metodo naturale\" (h\u00e9bertismo), il cui motto \u00e8: \u00abEssere forti per essere utili\u00bb.Il principio alla base del metodo h\u00e9bertiano \u00e8 che il miglior modo per allenare un uomo \u00e8 farlo esercitare nei movimenti naturali che sa fare, in situazioni che la natura gli presenta e gli richiede. Il passaggio da tale pratica di allenamento al parkour \u00e8 dovuta al francese David Belle, figlio del pompiere parigino Raymond Belle, addestrato proprio con il metodo di H\u00e9bert. \nScopo.\nLo scopo del parkour, quindi, \u00e8 spostarsi nel modo pi\u00f9 efficiente possibile, da un punto A di partenza a un punto B di arrivo, sfruttando i propri mezzi fisici e l'ambiente circostante. Per efficiente si intende il pi\u00f9 semplice e veloce. Per distinguere che cos'\u00e8 il parkour da che cosa non \u00e8, basta pensare a come sarebbe utile muoversi in una determinata situazione d'emergenza o fuga. Il parkour \u00e8 certamente utile in situazioni di emergenza, ma pu\u00f2 rivelarsi un modo innovativo di vivere la dimensione urbana contemporanea, che abbonda di spazi adatti a questa pratica sportiva. Oltrepassando con semplicit\u00e0 le diverse barriere architettoniche lungo il cammino l'atleta le riabilita e le rende parte di una nuova prospettiva spaziale.\nMovimenti principali del parkour.\nSebbene non esista una reale lista di movimenti nel parkour, \u00e8 possibile distinguere una serie di movimenti base e riconosciuti da tutti i suoi praticanti.\nVolteggi (vault).\nI volteggi sono movimenti il cui scopo \u00e8 generalmente di superare l'ostacolo con le proprie agilit\u00e0.\nIl parkour nel mondo.\nItalia.\nIl parkour arriva in Italia attorno al 2005, sviluppandosi molto grazie al web. Siti minori di rilevanza locale fondati dai praticanti incominciano a creare i primi incontri tra tracciatori.\nNel consiglio nazionale del 19 dicembre 2017, il CONI riconosce il parkour come disciplina ufficiale, aggiungendolo all'elenco delle discipline sportive. Una delle prime palestre di parkour ad aprire in Italia fu il Momu (movimento mutamento).\nA oggi la realt\u00e0 sportiva del parkour in Italia include numerose associazioni sportive dilettantistiche, per la maggior parte affiliate all'Unione Italiana Sport Per tutti (UISP), che conta una sezione dedicata alla pratica del parkour."}
{"id": "1246889", "revid": "121600340", "url": "https://it.wikipedia.org/wiki?curid=1246889", "title": "Tavola (Prato)", "text": "Tavola \u00e8 una frazione di Prato, ricadente nella circoscrizione sud del comune.\nOrigini e storia.\nIl nome di Tavola fu dato al paese, con tutta probabilit\u00e0, per il suo territorio pianeggiante (dal latino \"tabula\" = terreno pianeggiante).\nLa parrocchia di Tavola nasce dal distacco di parte del territorio appartenente alla pieve di San Giusto. Nell'anno 1284 quella piccola comunit\u00e0 viene ad essere riconosciuta come entit\u00e0, comunit\u00e0 con una propria identit\u00e0.\nLa costruzione della prima chiesa in Tavola viene dedicata dal popolo a Santa Maria Maddalena.\nNasce cos\u00ec la parrocchia, assoggettata alla pieve di San Giusto ma riconosciuta poi dal Comune di Prato come \"villa\", cio\u00e8 frazione con un proprio territorio ed una propria autonomia amministrativa.\nIl primo rettore della parrocchia di Tavola fu Ser Benuccio, presbitero, che vi rimase fino al 1292. Con lui inizi\u00f2 il cammino religioso e sociale dei tavolesi.\nIn passato il territorio di Tavola appariva poco ospitale, con piccoli corsi d'acqua, gore, zone paludose, acquitrini e terreni faticosamente resi coltivabili.\nDei bisogni che la frazione di Tavola ha avuto nel passato, sia per problemi ambientali che di Pubblica Amministrazione si riporta alcuni passaggi significativi tratti dal \"Memoriale dei Consiglieri Campagnoli\" inviato al Sindaco di Prato il 16 luglio del 1906.\nOmbrone Pistoiese.\nNella parte sud, Tavola \u00e8 lambita dal fiume Ombrone, che fa anche da confine fra Prato, Quarrata, Poggio a Caiano e Carmignano. Questo fiume ha creato non pochi problemi al paese, per le sue piene straripanti, le sue inondazioni: basti ricordare la pi\u00f9 recente, quella del 4 novembre 1966 che provoc\u00f2 danni ingenti nell'abitato ed all'economia di Tavola.\nAlluvione del 1966 a Tavola.\nGli allagamenti nella zona di Tavola cominciano nella notte tra gioved\u00ec 3 e venerd\u00ec 4. Verso le due i vigili del fuoco e le altre forze di polizia avvertono che la situazione comincia a peggiorare, poco prima delle sette del 4 novembre in localit\u00e0 Ponte a Tigliano l'Ombrone rompe gli l'argine sinistro per una lunghezza di circa 100 metri. Contemporaneamente rompono il torrente Stella, il fosso di Iolo e il Calice. nel pomeriggio tra di venerd\u00ec la situazione si fa critica per il paese di Tavola. Le correnti dell'Ombrone e del Bisenzio incontrandosi grosso modo nella zona di S.Piero a Ponti, si spostano lentamente ma in modo tremendo verso la zona di Tavola. alle quindici di venerd\u00ec via G.Braga \u00e8 divenuta un vero e proprio torrente: in certi punti l'acqua supera i quattro metri. Le cascine di Tavola sono completamente sommerse da un mare di acqua e fango. Centinaia di capi di bestiame rimangono uccisi, la visione per i primi soccorsi sar\u00e0 spettrale: dal fango emergevano i corpi di centinaia di bovini spesso rimasti strozzati nelle inferriate delle stalle. Per far fronte a questa drammatica emergenza si tiene una riunione nel gabinetto del sindaco al termine della quale si ripartiscono gli interventi generali e tecnici fra i rappresentanti dell'amministrazione e i suoi funzionari.\nPer gestire l'emergenza il territorio pratese viene diviso in quattro zone i cui responsabili sono: Assessore Ciasullo e consigliere Lucarini per Castelnuovo e Fontanelle, Assessore Mario Dini e Consigliere Jorio Borchi per Tavola, i consiglieri Bongini e borretti per S. Giusto a Colonica e i consiglieri Pacini e Pagnini per Iolo.\nDurante i giorni dell'alluvione il popolo di Tavola dimostr\u00f2 una incredibile forza di volont\u00e0, uno spirito di reciproca, totale e completa collaborazione con grande spirito di abnegazione e disponibilit\u00e0 per chi, colpito da questa tremenda calimit\u00e0, avesse avuto bisogno di aiuto. L'unit\u00e0 di questo popolo, la sua caparbiet\u00e0, fu certamente determinante per uscire dal fango e ricostruire velocemente tutto ci\u00f2 che era stato distrutto dall'alluvione.\nLuoghi d'interesse.\nCascine di Tavola.\nNella seconda met\u00e0 del Quattrocento, il giovane Lorenzo de' Medici intraprese al Poggio a Caiano e nelle zone limitrofe un'intensa campagna di acquisti e di investimenti terrieri.\nLo scopo era quello di creare, accanto alla villa appena comprata e che avrebbe di l\u00ec a poco ricostruito ex novo, un vasto complesso unitario, formato da un'estesa tenuta agricola, le Cascine, e da luoghi di svago e di delizia all'interno e all'esterno di essa.\nIl progetto laurenziano prese presto forma nelle vaste terre per lo pi\u00f9 incolte tra Tavola e Castelnuovo. A somiglianza delle tradizionali cascine di Lombardia, la fattoria ha pianta quadrangolare e si svolge attorno ad una vasta corte interna.\n\u00c8 circondata da un profondo fossato pieno d'acqua e da alti muri, che ai quattro vertici, in pianta, prendono la forma di altrettanti bastioni e in alzato formano quattro torrette angolari che ne ribadiscono l'aspetto di castelletto di pianura.\nIl complesso delle cascine di Tavola \u00e8 suddiviso in: Golf club \"Le Pavoniere\", maneggio e parco. Le entrate del parco sono due e sono situate in Tavola e Fontanelle.\nMacrolotto.\nIl Macrolotto \u00e8 uno strumento di razionalizzazione del territorio dal punto di vista:\na) urbanistico: in quanto consente di predisporre aree attrezzate in cui svolgere l'attivit\u00e0 produttiva senza compromettere vaste zone del territorio;\nb) del traffico: in quanto attenua tensioni diffuse dotando un'area di funzionali collegamenti interni e con l'estero. Ricordiamo a tal proposito che saranno realizzate due importanti arterie che allenteranno il traffico di tutta la zona Sud-Est di Prato: l'asse dei servizi ed il collegamento tra la bretella con la Firenze-Livorno e via della Repubblica;\nc) ambientale: in quanto si mettono a disposizione dell'area strutture di controllo ed abbattimento di effetti inquinanti che in una situazione diffusa come l'attuale sono di pi\u00f9 difficile attuazione;\nd) produttivo: in quanto si razionalizzano una serie di servizi (energia, approvvigionamenti, assistenza, ecc.) e se ne creano dei nuovi che nascono dalla sinergia di un gruppo elevato di aziende che vivono e lavorano a contatto di gomito.\nA.S.D. Tavola Calcio 1924.\n\u00c8 una storica societ\u00e0 calcistica pratese che ha sede nel paese di Tavola, la sua fondazione risale al 1924 quando il campo da giuoco era situato nella Cascine di Tavola e il nome originale era Juventus Football Tavola. Il miglior piazzamento, della storia recente, nei campionati F.I.G.C. risale alla S.S. 1989/1990 quando disput\u00f2, piazzandosi al terzo posto nel suo girone, il campionato di Promozione Toscana. Adesso la societ\u00e0 pu\u00f2 vantare oltre 250 tesserati che provengono dalle provincie di Prato, Firenze e Pistoia. Grande \u00e8 stato il contributo della societ\u00e0 alla formazione sportiva dei tavolesi, i quali nel corso degli anni hanno messo a disposizione mezzi e soldi con il fine che il sodalizio rossoverde potesse continuare a esistere. L'attuale sede \u00e8 situata sulla principale arteria tavolese: Via Giulio Braga. Nella S.S. 2008/2009 partecipa al campionato di Prima Categoria Toscana inserita nel girone B.\nVie di comunicazione.\nPista ciclabile.\nLa pista ciclabile del territorio di Tavola parte dalle cascine e prosegue come segue: dall'entrata parco delle Cascine di Tavola in via della Fattoria si percorre via Pasquinelli e via Badiani. Attraversiamo, grazie ad una rotonda, la Tangenziale (Viale Sedici Aprile), per immetterci in via delle Risaie, percorriamo lungo via del Coderino fino a via Fonda di Iolo dove la pista sale sull'argine."}
{"id": "1246894", "revid": "2071655", "url": "https://it.wikipedia.org/wiki?curid=1246894", "title": "Gomenasai", "text": "Gomenasai, correttamente latinizzato dal giapponese in , \u00e8 un singolo del duo russo t.A.T.u., pubblicato il 16 marzo 2006 come terzo e ultimo estratto dal secondo album in lingua inglese \"Dangerous and Moving\". \nDel brano sono stati prodotti due video differenti: uno animato e uno con le t.A.T.u. \"in carne ed ossa\". Il duo afferm\u00f2 di non volere che la canzone diventasse un singolo, ma la casa discografica lo scelse contro la sua volont\u00e0.\nDescrizione.\nA differenza delle precedenti uscite del duo, \"Gomenasai\" \u00e8 una tranquilla ballata pop. La canzone, prodotta da Martin Kierszenbaum e Robert Orton, include un arrangiamento di strumenti a corda di Richard Carpenter (membro dei The Carpenters), mentre la foto sulla copertina del singolo \u00e8 stata scattata da Bryan Adams.\nCreazione del brano.\nVoci di corridoio, in origine, affermavano che il brano fosse stato concepito come una sorta di \"canzone di pentimento\" verso il Giappone, a seguito del comportamento inappropriato che il duo aveva tenuto nel paese durante la promozione del loro primo album internazionale (le ragazze avevano abbandonato improvvisamente gli studi televisivi durante un'ospitata in diretta e avevano cancellato all'ultimo un concerto a Tokyo). Seppur ci\u00f2 non sia mai stato affermato ufficialmente, successivamente le cantanti hanno velatamente confermato questa versione. Fu poi detto che la canzone era all'inizio chiamata \"I'm Sorry Japan\" (\"Scusami, Giappone\") ma questo risult\u00f2 essere falso.\nAltre voci affermavano che Julia non apprezzasse il testo della canzone e smise di registrarla fino a quando non fu persuasa dai produttori, che le fecero cambiare idea. Il testo trapel\u00f2 successivamente nella televisione giapponese. Gi\u00e0 prima della pubblicazione la canzone raccolse opinioni negative da molti fan che pensavano non fosse nello stile del duo.\nVideo musicale.\nEsistono due versioni del video di \"Gomenasai\", una animata e una con le t.A.T.u. in persona.\n\"Happy Birthday\".\nAlcuni campioni di \"Gomenasai\" furono usati nella canzone del gruppo rap Flipsyde \"Happy Birthday\", anch'esso un brano realizzato in collaborazione con il compositore Richard Carpenter. I due brani sono diversi per stile: quello dei Flipsyde \u00e8 hip hop, mentre l'altro \u00e8 ballad pop. \"Happy Birthday\" contiene il pezzo in cui Lena dice \u00abWhat I thought was a dream... was as real as it seemed\u00bb e quando Julia dice \u00abI made a mistake\u00bb ed il resto della canzone \u00e8 rappato sopra la musica di \"Gomenasai\". Le t.A.T.u. accompagnarono i Flipsyde nella promozione del singolo e si esibirono insieme a \"Top of the Pops\" e a \"The Dome\" in Germania. Tuttavia, il duo non apparve nel video musicale del brano."}
{"id": "1246905", "revid": "181699", "url": "https://it.wikipedia.org/wiki?curid=1246905", "title": "Fatti di Mayerling", "text": "I fatti di Mayerling furono una serie di eventi che condusse alla morte violenta dell'arciduca Rodolfo d'Asburgo-Lorena e della sua amante, la baronessina diciassettenne Maria Vetsera. I loro corpi furono ritrovati a Mayerling, in Bassa Austria, il 30 gennaio del 1889.\nLa morte degli amanti.\nNel 1889 era risaputo a corte che Rodolfo e la Vetsera avessero una relazione (ne erano a conoscenza persino l'imperatore Francesco Giuseppe, padre di Rodolfo, e la moglie stessa di Rodolfo, la principessa Stefania del Belgio). Il matrimonio di Rodolfo e di Stefania aveva portato alla nascita di una figlia, l'arciduchessa Elisabetta Maria, ma pare che Rodolfo non fosse particolarmente felice. Si vocifer\u00f2 che la ragione per cui Stefania fosse impossibilitata ad avere ancora figli era che Rodolfo l'avesse infettata con una malattia venerea, precisamente gonorrea, contratta da una delle sue innumerevoli amanti. Non avendo Rodolfo eredi maschi, l'erede al trono risultava essere il nipote di Francesco Giuseppe, l'arciduca Francesco Ferdinando.\nInizialmente la versione ufficiale dei fatti fu che un attacco di cuore aveva stroncato Rodolfo; la Vetsera non venne neppure menzionata, e il suo corpo completamente vestito, munito di cappello e legato a un manico di scopa che le teneva diritta la schiena, fu trasportato in carrozza e seppellito segretamente a Heiligenkreuz, talmente in fretta da non dare modo alla madre di vederlo per un'ultima volta. Questa versione non sembr\u00f2, tuttavia, reggere e in breve si dovette ammettere che l'arciduca si era suicidato.\nTra le tante versioni popolari che subito si diffusero, la pi\u00f9 verosimile sembrava quella secondo cui tra l'arciduca e l'amante si fosse raggiunto il lugubre accordo di morire insieme, alla luce della richiesta avanzata da Francesco Giuseppe che i due si separassero. Rodolfo avrebbe sparato alla tempia della Vetsera, pienamente consenziente, per sedere, poi, accanto a lei diverse ore e infine togliersi egli stesso la vita.\nSi ottenne una speciale deroga dalla Santa Sede che permetteva la sepoltura di Rodolfo nella cripta dei cappuccini (poich\u00e9 in quanto suicida non avrebbe avuto diritto a ricevere onori funebri religiosi e a essere seppellito in terra consacrata), dando come motivazione il suo stato di alterazione mentale. Ufficialmente, prima di commettere quel gesto conclusivo, si certificava che Rodolfo sarebbe stato in condizione di grave squilibrio.\nRodolfo aveva scritto alla moglie una fredda lettera di addio:\nIl commento di Stefania fu:\nTeorie alternative.\nPer quanto generalmente gli storici escludano che dietro i fatti di Mayerling ci sia pi\u00f9 dell'omicidio-suicidio di due amanti disperati, sono state avanzate ipotesi alternative alla storia ufficiale. Nessuna prova a supporto di queste teorie \u00e8 stata per\u00f2 mai scoperta.\nL'aborto.\nUna teoria suggerisce che la Vetsera fosse incinta e sia deceduta (per dissanguamento o setticemia) a seguito di un aborto maldestramente praticato e che Rodolfo, in preda al panico e temendo uno scandalo, abbia risolto di suicidarsi subito dopo.\nL'imperatrice Zita.\nL'imperatrice Zita di Borbone-Parma (1892-1989), vedova dell'imperatore Carlo I d'Austria-Ungheria (il quale regn\u00f2 dal 1916 al 1918), afferm\u00f2 che Rodolfo era stato assassinato e che il duplice delitto era stato anche scoperto. I responsabili sarebbero stati ufficiali della sicurezza austriaci, in risposta alle presunte simpatie dell'arciduca nei confronti della parte ungherese dell'Impero asburgico.\nLa congiura francese.\nUn'altra ipotesi sostiene che responsabili fossero agenti francesi, che avrebbero ucciso Rodolfo perch\u00e9 questi si sarebbe rifiutato di partecipare a un complotto contro il padre, filotedesco. In tal caso, la presenza della giovane sarebbe casuale."}
{"id": "1246913", "revid": "1226", "url": "https://it.wikipedia.org/wiki?curid=1246913", "title": "Triennio Liberale Spagnolo", "text": ""}
{"id": "1246915", "revid": "1226", "url": "https://it.wikipedia.org/wiki?curid=1246915", "title": "Decennio Nefasto spagnolo", "text": ""}
{"id": "1246918", "revid": "713168", "url": "https://it.wikipedia.org/wiki?curid=1246918", "title": "Museo civico Umberto Mastroianni", "text": "Il Museo civico \"Umberto Mastroianni\" \u00e8 il principale museo della citt\u00e0 di Marino, in provincia di Roma, nell'area dei Castelli Romani. Il museo, che raccoglie i reperti gi\u00e0 radunati nell'\"Antiquarium Comunale\" istituito nei primi anni del Novecento, dal 2000 ha sede nei locali dell'ex-Chiesa di Santa Lucia (chiamata \"Tempio gotico\", oppure in dialetto marinese \"'u Chiesone\" o semplicemente \"Santa Lucia\"), edificio religioso duecentesco che \u00e8 una rara testimonianza dell'architettura gotica nell'area dei Colli Albani.\nLa chiesa di Santa Lucia.\nStoria.\nAlcune fonti farebbero risalire la fondazione della chiesa al 1102, sopra una cisterna romana riadattata gi\u00e0 a luogo di culto cristiano.\nVerosimilmente la chiesa venne restaurata per volere di Giacoma de Settesoli, vedova di Graziano Frangipane dal 1210 e signora di Marino, nei primissimi anni del XIII secolo.\nAll'epoca di Martino V (1417-1435) forse la chiesa venne elevata al grado di Basilica. Si suppone che sempre nel XV secolo croll\u00f2 parte della navata destra che non fu pi\u00f9 ricostruita.\nIl 28 settembre 1636 Monsignor Altieri, Vicario Generale della Diocesi di Albano, con un atto di visitazione dichiarava la chiesa di Santa Lucia inadatta al culto. Cos\u00ec il 3 dicembre 1643 Papa Urbano VIII, dietro richiesta del cardinal Girolamo Colonna, accorp\u00f2 le due vecchie parrocchie di Marino, Santa Lucia e San Giovanni Battista, in un'unica parrocchie della costruenda Basilica di San Barnaba.\nIl 10 dicembre 1662, terminati ad agosto i lavori della Basilica di San Barnaba, venne solennemente traslata la venerata Immagine della Madonna del Rosario (detta \"del Popolo\") da Santa Lucia a San Barnaba, e cos\u00ec la vecchia chiesa non fu pi\u00f9 officiata.\nNel 1669 il Duca Lorenzo Onofrio Colonna ottenne dal Vescovo di Albano cardinal Campegna l'autorizzazione di ridurre ad uso profano la vecchia chiesa di Santa Lucia. Cos\u00ec questo antico complesso divenne prima un fienile, poi una filanda, quindi un tinello.\nNel 1850 la struttura venne riadattata a luogo di culto dai Frati Missionari del Preziosissimo Sangue, ai quali venne tolta con l'applicazione delle leggi eversive sui beni ecclesiastici nel 1873 da parte dello Stato Italiano.\nDa allora divenne un cinema e una Casa del fascio, prima che il Demanio non cedesse la struttura al Comune di Marino nel 1974.\nLa struttura.\nLa chiesa ad oggi \u00e8 l'unico esempio superstite di arte gotica nei Castelli Romani.\nOggi restano solo due delle tre navate originarie della chiesa, e tutte le 7 campate tranne l'area absidale. Ci sono anche pervenute due cappelline laterali e il vano della torre campanaria.\nDavanti alla chiesa c'era anche un porticato con una grande scalinata che si affacciava sull'attuale Via Santa Lucia. Sulla facciata si apriva anche un rosone.\nIl Museo Civico.\nStoria.\nIl primo Antiquarium venne aperto nel 1915 e la sua recensione venne curata dal professor Seccia-Cortes, che studi\u00f2 sia i reperti archeologici che la struttura dell'Ex-Chiesa di Santa Lucia.\nIl Museo Civico \"Umberto Mastroianni\" \u00e8 stato aperto nel maggio 2000 e dedicato allo scultore che ha risieduto in Marino."}
{"id": "1246925", "revid": "1543377", "url": "https://it.wikipedia.org/wiki?curid=1246925", "title": "Delahaye 148", "text": "La 148 era un'autovettura di lusso prodotta dal 1948 al 1951 dalla Casa automobilistica francese Delahaye.\nProfilo.\nCon la 148 si intendendeva cominciare a rinnovare la gamma Delahaye nell'immediato dopoguerra, pur avendo a disposizione poche risorse. Si trattava di una vettura di lusso che condivideva la meccanica della Delahaye 135, che esord\u00ec 13 anni prima e che ancora rimaneva in listino. La linea era quella tondeggiante e massiccia tipica delle auto di met\u00e0 anni quaranta. Il motore era un 6 cilindri in linea da 3557 cm\u00b3, in grado di erogare una potenza massima di 100 CV a 3800 giri/min. La trazione era posteriore ed il cambio era manuale a 4 marce.\nSfortunatamente quelli dell'immediato dopoguerra erano i tempi peggiori per proporre una vettura di lusso: solo poche marche potevano permettersi di commercializzarne. Cos\u00ec la 148 non incontr\u00f2 molto successo e nel 1951 fu tolta di produzione."}
{"id": "1246929", "revid": "287204", "url": "https://it.wikipedia.org/wiki?curid=1246929", "title": "Shalom", "text": "Shalom ( \u2013 sefardita/ebraico israeliano: \"shalom\"; aschenazita/yiddish: \"sholom\", \"sholem\", \"sholoim\", \"shulem\") \u00e8 una parola ebraica che significa \"pace\", \"completezza\", \"prosperit\u00e0\", \"ciao\", \"arrivederci\" o \"stare bene\".\nL'espressione pu\u00f2 riferirsi sia a \"pace\" tra due entit\u00e0 (specialmente tra uomo e Dio o tra due nazioni), sia al benessere e alla sicurezza di un individuo o un gruppo di individui. La parola si riscontra anche in molte altre espressioni e nomi. Il suo equivalente in arabo \u00e8 \"sal\u0101m\", \"sliem\" in maltese, \"shlama\" in siriaco-assiro e \"s\u00e4lam\" nelle lingue semitiche dell'Etiopia dalla radice protosemitica S-L-M.\nEtimologia.\nLa parola \"shalom\" deriva dalla radice sh\u012bn-lamed-mem (\u05e9.\u05dc.\u05dd).\nIn ebraico, la radice della parola (di solito in un formato di tre o occasionalmente quattro lettere), e a seconda delle vocali che vengono utilizzate, ha diversi significati (che sono pertinenti al significato generale della parola shalom), come ad esempio: un significato \u00e8 \"intero/completo\", un altro pu\u00f2 essere il verbo \"pagare\", di solito in forma imperativa. Il verbo coniugato ha altre varianti degne di nota, come ad esempio: \"Hishtalem\" che significa \"ne valeva la pena\" o \"shulam\" per \"\u00e8 stato pagato\" o \"meshulam\" per \"pagato in anticipo\". Quindi si pu\u00f2 scherzosamente dire che \"quando \u00e8 pagato poi c'\u00e8 pace\". Anche la parola italiana \"pagare\" deriva da \"pacare\", cio\u00e8 quietare, portare pace.\nIl termine ebraico \"shalom\" \u00e8 approssimativamente tradotto in altre lingue con \"pace\" (\"peace\" , \"paz\" , \"Paix\" , \"pax\" ). \"Pax\" in latino significa pace, ma veniva anche usato per indicare tregua o trattato. Quindi, con derivazione dalla definizione e dall'uso latino, la maggior parte dei termini romanzi semplicemente usavano la parola pace per significare tale, e inoltre forniva un'applicazione relazionale (sia che fosse personale, sociale o politica) - uno stato mentale e d'affari. Pace \u00e8 una parola importante nelle sacre scritture e liturgia cristiane. \u0395\u1f30\u03c1\u03ae\u03bd\u03b7, \"Ir\u00e8ne\", il termine greco corrispondente a pace, significa anche tranquillit\u00e0 e riposo.\nShalom, nella liturgia e nel messaggio trascendente delle Scritture cristiane, significa pi\u00f9 di uno stato d'animo, d'essere o di cose. Derivato dalla radice ebraica \"shalam\" - col significato di essere sicuro o completo e, di conseguenza, di essere amichevole o di ricambiare \u2013 shalom, come termine e messaggio, sembra incapsulare una realt\u00e0 e una speranza di completezza per l'individuo, all'interno delle relazioni sociali e per il mondo intero. Completezza sembra essere il centro significativo di shalom, di alcuni derivati dalla sua radice,\"shalam\", in alcuni esempi dei suoi usi nelle Sacre Scritture ebraiche e cristiane, e in alcuni termini omofoni di altre lingue semitiche.\nL'uso di shalom nelle Scritture punta sempre verso l'azione trascendente della totalit\u00e0. Shalom viene interpretato con riferimento al benessere degli altri (, ), ai trattati (), e nella preghiera per il benessere delle citt\u00e0 o nazioni (, ). Casualmente, la radice di \"shalem\" significa 'pacifico' - anche se a volte \u00e8 postulato che questa radice si trovi nel nome della citt\u00e0 di Gerusalemme (combinato con \"yara\", che significa 'porre' o 'fondare'), ma ci\u00f2 \u00e8 probabilmente una rietimologizzazione. Ci\u00f2 nonostante la sua trascendenza si trova in relazione alla verit\u00e0 e giustizia (, ). La completezza di shalom, nella giustizia e verit\u00e0, ispira le parole di speranza per la futura opera del Messia, e si riferisce alla sua rivelazione come tempo di pace (, , ), e conferisce all'Unto il titolo di 'Principe di pace' (, ).\nNelle Scritture cristiane, il termine \"eirene\" viene usato per significare pace, ma nella sua applicazione analoga alla trascendenza della controparte ebraica, viene meglio interpretata in relazione a termini come grazia (), giustizia () e vita (). Viene anche impiegata nelle benedizioni, come quella in e , forse a riflettere le preghiere di pace comuni in tutte le Scritture e benedizioni ebraiche ().\nQuesto senso di completezza, centrale al termine shalom, pu\u00f2 inoltre essere confermato in termini omofonici trovati in altre lingue semitiche. Il termine \"shelam\", di origine caldea, sembra significare sia pace sia ripristino/restaurazione. Le derivazioni aramaiche dei termini shalom e shalam sembra stiano a significare pace, sicurezza, completezza, e benessere. Il termine assiro \"salamu\" significa 'essere completo, illeso, pagato/espiato'. \"Sulmu\", altro termine assiro, significa prosperit\u00e0/benessere. Un rapporto pi\u00f9 stretto con l'idea di shalom come concetto e azione \u00e8 riscontrabile nella radice araba \"salaam\", col significato di essere al sicuro, fiducioso e perdonato, e simili. Implica inoltre un impegno personale al concetto, azione e trascendenza di \"pace\". Salaam \u00e8 anche la radice dei termini 'musulmano' e 'Islam', tradotti letteralmente \"colui/lei che si sottomette a Dio\" e \"sottomissione a Dio\" rispettivamente.\nIn espressioni.\nLa parola \"shalom\" pu\u00f2 essere usata in tutte le parti del discorso; come sostantivo, aggettivo, verbo, avverbio e interiezione. Categorizza tutti gli \"shalom\". La parola \"shalom\" viene usata in una gamma di espressioni e contesti del parlare e scrivere ebraici:\nParole correlate in ebraico moderno includono \"l'shalem\" (), \"pagare\" e \"shalem\" (), \"completo\".\nCome principio religioso ebraico.\nNell'Ebraismo, shalom (pace), \u00e8 uno dei principi basilari della Torah: \"Le sue vie sono vie deliziose, e tutti i suoi sentieri sono pace (shalom)\".\" Il Talmud spiega: \"L'intera Torah \u00e8 per l'amore di shalom\". Maimonide commenta nel suo \"Mishneh Torah\": \"Grande \u00e8 la pace, poich\u00e9 tutta la Torah \u00e8 stata data al fine di promuovere la pace nel mondo, in quanto si afferma, 'Le sue vie sono vie piacevoli e tutti i suoi sentieri sono pace.'\"\nNel suo libro \"Not the Way It's Supposed to Be: A Breviary of Sin\", lo scrittore e teologo Cornelius Plantinga ha descritto il concetto di \"shalom\" nell'Antico Testamento:\nL'intreccio che unisce Dio, gli esseri umani e tutta la creazione, alla giustizia, alla realizzazione e alla gioia, \u00e8 ci\u00f2 che i profeti ebrei chiamano \"shalom\". Noi lo chiamiamo pace, ma significa molto di pi\u00f9 che mera pace della mente o di un cessate il fuoco tra i nemici. Nella Bibbia, shalom significa il fiorire universale, la completezza e delizia - un ricco stato di cose in cui i bisogni naturali sono soddisfatti e le doti naturali fruttuosamente impiegate, uno stato di cose che ispira gioiosa meraviglia mentre il suo Creatore e Salvatore apre le porte e accoglie con favore le creature nelle quali egli si compiace. Shalom, in altre parole, \u00e8 il modo in cui le cose dovrebbero essere.\nUso come nome.\nCome nome di Dio.\nIl Talmud afferma \"il nome di Dio \u00e8 'Pace'\" (\"Pereq ha-Shalom\", Shab. 10b), (); non \u00e8 quindi permesso salutarsi con la parola \"shalom\" in luoghi non sacri, per esempio una stanza da bagno (Talmud, \"Shabbat\", 10b).\nCome nome di persone.\n\"Shalom\" \u00e8 comune anche in ebraico moderno in Israele, come nome proprio o cognome. Viene solitamente usato per uomini come nome, ma ci sono tuttavia donne chiamate Shalom\u2014 vedi per esempio la modella Shalom Harlow.\nIl nome \"Shlomo\", \"Sua pace\" (da \"shalom\", Salomone, \u05e9\u05dc\u05d5\u05de\u05d5), si riferisce al Dio di Pace.\nNomi maschili correlati includono Shlomi (\"il mio benessere\") e Salomone/Solomon (ebraico \"Shlomo\").\nCorrispondenti nomi femminili includono Shulamit, Shulamith, Shlomtzion o Shlomzion, e Salom\u00e8 e Shlomith.\nShalom Aleichem era lo pseudonimo o nom de plume di Shalom Rabinowitz, la cui opera, \"La storia di Tewje il lattivendolo\", ha formato la base di \"\"Fiddler on the Roof\" (Il violinista sul tetto)\".\nCome nome di organizzazioni.\n\"Shalom\" pu\u00f2 formar parte di nomi di organizzazioni.\nIl nome delle seguenti organizzazioni e luoghi si riferiscono a \"pace\" tra Israele e i suoi confinanti arabi:\nCome nome di sinagoghe o strutture.\n\"Shalom\" \u00e8 usato come parte di altri nomi, come per sinagoghe, vedi:"}
{"id": "1246931", "revid": "287204", "url": "https://it.wikipedia.org/wiki?curid=1246931", "title": "Arizona Coyotes", "text": "Gli Arizona Coyotes sono una squadra professionistica di hockey su ghiaccio con sede in Arizona, a Glendale, sobborgo di Phoenix. Sono membri della Pacific Division della Western Conference della NHL. Nelle stagioni 2009-2010 e 2010-2011 la squadra si \u00e8 qualificata per il Play Off della Stanley Cup. Nel 2011-2012 hanno perso le finali di Conference. Dal dicembre 2003 i Coyotes giocano le partite casalinghe alla Gila River Arena (ma raramente viene riempita dato che l'hockey a Phoenix non ha una grande tradizione), dopo aver trascorso sette stagioni e mezzo all'America West Arena (ora Talking Stick Resort Arena). Al 2018, secondo la rivista \"Forbes\", il loro valore \u00e8 di circa 290 milioni di dollari, trentunesimi e ultimi tra le franchigie della NHL\nStoria.\nI Coyotes sono stati fondati il 27 dicembre 1971 come Winnipeg Jets della World Hockey Association (WHA). Dopo che la WHA ha cessato l'attivit\u00e0, sono stati una delle quattro franchigie assorbite dalla National Hockey League e ne sono diventati membri il 22 giugno 1979. I Jets si sono trasferiti a Phoenix il 1\u00ba luglio 1996 e sono stati rinominati Phoenix Coyotes. La NHL ha assunto la propriet\u00e0 della franchigia nel 2009 dopo che il proprietario Jerry Moyes (che aveva sostenuto ingenti perdite finanziarie dal suo acquisto della squadra nel 2005) la gir\u00f2 alla lega dopo la dichiarazione di fallimento. Moyes aveva tentato di vendere privatamente la squadra al miliardario canadese Jim Balsillie, che voleva trasferire la squadra a Hamilton in Ontario ma la NHL ha protestato che la tentata vendita era una violazione della politica della lega e la corte \u00e8 stata d'accordo.\nNei seguenti quattro anni, la lega con veemenza ha resistito a vendere la franchigia dagli interessi che avrebbero spostato la squadra fuori dalla zona di Phoenix e il 3 luglio 2013 ha raggiunto un accordo che manterr\u00e0 la franchigia a Glendale per il prossimo futuro. La vendita all'IceArizona Acquisition Co., LLC. \u00e8 stata completata il 5 agosto 2013. Il 27 giugno 2014 la franchigia ha cambiato il suo nome geografico da \"Phoenix\" a \"Arizona\", e ha modificato il logo secondario. Il 26 giugno 2015 la squadra ha introdotto le nuove maglie per la stagione 2015-16 NHL.\nStagione 2007-2008.\nDopo il risultato negativo della stagione precedente (record: 31-46, penultimi in tutta la lega), a meta della stagione 2007-2008 i Coyotes erano a ridosso della zona playoff che mancavano dal 2001-2002m quando furono eliminati al primo turno dai San Jose Sharks; tuttavia una seconda parte di stagione deludente ha portato i Coyotes fuori dai play-off chiudendo con 38 vittorie e 37 sconfitte. Il miglior realizzatore della franchigia, Radim Vrbata, ha partecipato all'All Star Game di Atlanta.\nStagione 2008-2009.\nPer i Coyotes questa stagione si rivela addirittura peggiore della stagione precedente e la squadra si classifica penultima nella Western Conference con soli 79 punti.\nStagione 2009-2010.\nQuesta risulter\u00e0 una grande annata per i Coyotes che, dopo una fase non brillantissima ad inizio stagione, si riprenderanno e si qualificheranno secondi nella Pacific Division dietro ai San Jose Sharks, approdando ai playoff dopo un'attesa di sette anni. La bella stagione coincide con il ritorno di Radim Vrbata in Arizona che con una serie sorprendente di gol risulter\u00e0 il miglior marcatore della squadra.\nStagione 2010-2011: secondo anno consecutivo ai Play Off.\nAltra buonissima stagione dei Coyotes che si qualificheranno terzi nella Pacific Division dietro a San Jose Sharks e agli Anaheim Ducks. Per il secondo anno consecutivo i Coyotes incroceranno le lame con i Detroit Red Wings uscendo, come capitato nella stagione precedente, sconfitti.\nRecord stagione per stagione.\nNote: PG = partite giocate, V = vittorie, S = sconfitte, P = pareggi, OTL = sconfitte overtime, Pts = punti, GF = gol fatti, GS = gol subiti, PIM = penalit\u00e0 in minuti"}
{"id": "1246936", "revid": "767487", "url": "https://it.wikipedia.org/wiki?curid=1246936", "title": "Confederazione Prussiana", "text": "La Confederazione Prussiana o Alleanza contro i Signori (in tedesco: \"Preu\u00dfischer Bund\" e \"Bund vor Gewalt\", in polacco: \"Zwi\u0105zek Pruski\") fu un'organizzazione fondata il 21 febbraio 1440 da un gruppo di 53 possidenti e uomini di chiesa e 19 citt\u00e0 prussiane, sotto la guida delle citt\u00e0 anseatiche di Danzig (Danzica), Elbing (Elbl\u0105g), e Thorn (Toru\u0144).\nLo scopo era la resistenza contro le alte tasse e la politica imposta dopo la Pace di Toru\u0144 del 1411 nello Stato Monastico dei Cavalieri Teutonici, che aveva base nelle terre prussiane governate dall'Ordine Teutonico. Jan Ba\u017cy\u0144ski (o Ba\u017ce\u0144ski, detto in tedesco Johannes o Hans o Johann von Baysen) guidava i cavalieri, e fu poi nominato governatore dal Re della Polonia in quella che poi divenne la Prussia Reale.\nSituazione politica.\nDopo la sconfitta nella Battaglia di Grunwald del 1410, i Cavalieri dovettero pagare i danni alla Polonia, e lo Stato Monastico impose alte tasse sulle citt\u00e0 che poi si organizzarono per opporsi a questa politica. Dal 1441 al 1449 Konrad von Erlichshausen, Hochmeister dell'Ordine, cerc\u00f2 di negoziare un compromesso. Il successore Ludwig von Erlichshausen, Gran Maestro dal 1450 al 1467 organizz\u00f2 una causa presso il tribunale di Federico III d'Asburgo, il cui verdetto del 1453 dichiar\u00f2 illegale la Confederazione.\nGuerra dei tredici anni.\nNel febbraio del 1454 la Confederazione Prussiana si ribell\u00f2 contro il governo dell'Ordine Teutonico, richiedendo la protezione del re Casimiro IV Jagellone di Polonia (che aveva sposato Elisabetta d'Austria, la figlia dell'imperatore Alberto II di Germania) come garante per i loro diritti e privilegi. La guerra dei tredici anni fin\u00ec con la sconfitta dell'Ordine Teutonico, e con la Pace di Toru\u0144 del 1466. La parte occidentale della Prussia fu in seguito chiamata Prussia Reale, e fu ceduta alla corona polacca. La parte orientale della Prussia rimase nello Stato dei Cavalieri, ma ancora sotto l'influenza dei re polacchi.\nConseguenze.\nSia i polacchi che l'Ordine Teutonico si accordarono per cercare l'approvazione dell'accordo sia da parte dell'imperatore che del Papa, ma misero in chiaro che la loro approvazione non sarebbe stata necessaria per la validit\u00e0 del trattato. N\u00e9 l'imperatore n\u00e9 il Papa riconobbero l'accordo con lo stato polacco. Scoppi\u00f2 invece un piccolo conflitto, detto \"Guerra dei Sacerdoti\", riguardo allo status del vescovado della Varmia."}
{"id": "1246938", "revid": "110157", "url": "https://it.wikipedia.org/wiki?curid=1246938", "title": "Kingdom of Fear", "text": "Kingdom of Fear \u00e8 l'album di debutto della band dance punk Shitdisco."}
{"id": "1246943", "revid": "196390", "url": "https://it.wikipedia.org/wiki?curid=1246943", "title": "Celere", "text": ""}
{"id": "1246950", "revid": "187", "url": "https://it.wikipedia.org/wiki?curid=1246950", "title": "Pubblico Dominio", "text": ""}
{"id": "1246952", "revid": "200568", "url": "https://it.wikipedia.org/wiki?curid=1246952", "title": "Comuni di Mayotte", "text": "La Collettivit\u00e0 d'oltremare di Mayotte \u00e8 divisa in 17 comuni, situati tutti sull'isola di Grande terre, eccetto Dzaoudzi e Pamandzi, che si trovano su Petite Terre.\nPer superficie.\nI comuni si estendono su una superficie totale di 373,24\u00a0km\u00b2. La loro taglia media \u00e8 di 21,95\u00a0km\u00b2, la mediana \u00e8 20,51\u00a0km\u00b2.\nPer popolazione.\nLa popolazione totale \u00e8 di 160.506 abitanti (2002) per una densit\u00e0 media di 430,0 ab./km\u00b2. La popolazione media di un comune \u00e8 di 9.441 abitanti, la mediana \u00e8 di 6.963. Ogni comune \u00e8 suddiviso in villaggi."}
{"id": "1246953", "revid": "767487", "url": "https://it.wikipedia.org/wiki?curid=1246953", "title": "White Tiger (gruppo musicale)", "text": "I White Tiger furono un gruppo hair metal formato a Los Angeles, Stati Uniti, nel 1986.\nI White Tiger furono una band di breve vita fondato da due musicisti che poco prima si erano fatti notare con note band; il cantante David Donato ed il chitarrista Mark St. John. Donato milit\u00f2 nei Black Sabbath nel 1985 mentre St. John era stato nei Kiss nel 1984. Il resto della band era composto dal bassista Michael Norton, fratello di Mark St. John, e dal batterista Brian James Fox.\nStoria.\nLe origini.\nSt. John (Mark Norton), esercitava la professione di maestro di chitarra prima di venire contattato dai Kiss nel 1984, dopo essere stato raccomandato dal noto costruttore di chitarre Grover Jackson, a sostituzione di Vinnie Vincent, che era stato appena licenziato dalla band. Da questo periodo, Norton si fece conoscere al pubblico col nome in Mark St. John. Con i Kiss, St. John partecip\u00f2 alle registrazioni dell'album \"Animalize\" (l'album dei Kiss pi\u00f9 venduto degli anni 80), ma nel dicembre dello stesso anno, dopo aver partecipato a tre date del tour mondiale, fu rimpiazzato da Bruce Kulick per motivi di salute (aveva contratto una rara forma di artrite).\nDonato entr\u00f2 invece nei Black Sabbath nel 1984 a sostituzione di Ian Gillan, e fu licenziato nel 1985, dopo soli sei mesi, per ragioni ancora non del tutto chiarite.\nPrima di questa esperienza Donato, che in precedenza aveva lavorato come modello, era stato membro dei britannici (ma residenti a Los Angeles) Armageddon nei met\u00e0 anni settanta, con cui incise un debut omonimo nel 1975, prima della morte del loro fondatore Keith Relf (ex cantante dei The Yardbirds). Dopo questi, egli entr\u00f2 nella band Hero fondata da Neil Citron (recentemente per un periodo chitarrista dei Quiet Riot).\nWhite Tiger.\nI White Tiger si formarono nel primo 1986 da St. John, suo fratello Michael Norton, Donato ed il batterista Brian James Fox. Questi avevano qualche similitudine nel \"look\" e nella sonorit\u00e0 con l'hair metal dei Kiss dell'epoca ottantaniana. Pochi mesi pi\u00f9 tardi, dopo aver firmato con la EMC Records, pubblicarono il debut omonimo \"White Tiger\", che se da una parte ricevette elogi relativi al songwriting, venne per\u00f2 criticato per la scarsa produzione. Esso non ebbe in ogni caso un successo rilevante e pass\u00f2 inosservato, anche perch\u00e9 prodotto da una piccola etichetta. La label, che non vedeva per il quartetto un futuro promettente, bocci\u00f2 la band a causa del mancato successo.\nLe demo per un eventuale secondo album, che sarebbe dovuto intitolarsi \"On The Prowl\", vennero registrate ma mai realizzate a causa di una mancato contratto discografico.\nIl progetto, non vedendo sbocchi venne interrotto nel 1989. St. John fond\u00f2 la band Keep composta dal St. John, il cantante Michael McDonald (lo pseudonimo con cui si present\u00f2 Michael Donato), il chitarrista Kevin Russell, il bassista Joey Mudarri e alla batteria niente meno che Peter Criss, noto ex membro dei Kiss.\nDopo aver cambiato per un breve periodo bassista con Jim Barnes, St. John introdusse nuovamente il fratello Michael nel gennaio del 1990. Questa incarnazione dei Keep, che comprendeva quasi tutti i membri dei White Tiger, registr\u00f2 alcune demo e partecip\u00f2 a qualche concerto in California. L'etichetta per\u00f2 cominci\u00f2 a prendere le distanze dalla neonata band, anche a causa del irruzione del movimento grunge che cambi\u00f2 radicalmente le tendenze musicali del periodo. La band conseguentemente si sciolse nel 1991 quando Peter Criss fond\u00f2 il suo progetto solista chiamato \"Criss\".\nAnni successivi.\nSt. John successivamente lavor\u00f2 con Stevie Wonder e David Hasselhoff. Il fratello Michael Norton entr\u00f2 nella band Laidlaw pubblicando gli album \"Sample This\" (1998) e \"First Big Picnic\" (1999).\nFox pi\u00f9 tardi entr\u00f2 nei Silent Rage, ironicamente, firmando per l'etichetta di propriet\u00e0 di Gene Simmons, noto bassista dei Kiss. Con loro il batterista pubblic\u00f2 l'album \"Still Alive\" nel 2002. Nel 1998 St. John contratt\u00f2 con una piccola label per pubblicare l'album dei White Tiger \"Raw\" che venne realizzato nel 1999. Dopo aver suonato per qualche data attorno a Los Angeles, la band si sciolse definitivamente. Nello stesso 1999 venne ristampato il debut \"White Tiger\" con l'aggiunta di una bonus track.\nSt. John poi intraprender\u00e0 il suo progetto solista chiamato \"Mark St. John Project\" registrando prima l'EP omonimo \"Mark St. John Project\" nel 1999 a cui partecip\u00f2 alla composizione di alcuni brani Peter Criss, e poi nel 2003 il secondo \"Magic Bullet Theory\".\nVenne reso noto che St. John mor\u00ec il 5 aprile 2007 a causa di un'emorragia cerebrale. Aveva 51 anni."}
{"id": "1246955", "revid": "1363894", "url": "https://it.wikipedia.org/wiki?curid=1246955", "title": "Jurassic Park (colonna sonora)", "text": "Jurassic Park \u00e8 la colonna sonora dell'omonimo film diretto da Steven Spielberg arrivata in decima posizione in Austria.\nLa musica \u00e8 firmata da John Williams, all'ennesima collaborazione con Spielberg, che in quell'anno compose per lui anche la colonna sonora di \"Schindler's List - La lista di Schindler\"."}
{"id": "1246956", "revid": "10873", "url": "https://it.wikipedia.org/wiki?curid=1246956", "title": "Gesher", "text": ""}
{"id": "1246957", "revid": "2009100", "url": "https://it.wikipedia.org/wiki?curid=1246957", "title": "Rifugio \u00c0fata", "text": "Il rifugio \u00c0fata \u00e8 un bivacco, situato in Valle Leventina sopra il paese di Giornico, a 1.669\u00a0m s.l.m.\nCaratteristiche e informazioni.\nL'infrastruttura in muratura possiede 18 posti letto, una stufa a legna, cucina a legna e a gas con stoviglie e padelle, dispone di acqua corrente, mentre i servizi igienici si trovano all'esterno; essa \u00e8 di propriet\u00e0 del patriziato di Giornico.\nAccessi.\nSono due le vie principali per raggiungerlo, la prima sale da Giornico (400\u00a0m) e entra nella valle Cramosino, a met\u00e0 vallata si sposta a sinistra raggiungendo la dorsale aperta sulla valle Leventina, il percorso \u00e8 praticabile in circa 5 ore.\nLeggermente pi\u00f9 breve (poco meno di 3h) ma ancora pi\u00f9 ripida quella che sale da Altirolo (frazione posta a nord ovest di Giornico), essa sale praticamente in linea retta, da prima supera lo sperone di roccia che porta alla frazione di Orsino (780\u00a0m), localit\u00e0 raggiungibile anche con la macchina, poi in un bosco di conifere fino alla meta."}
{"id": "1246958", "revid": "228587", "url": "https://it.wikipedia.org/wiki?curid=1246958", "title": "Western League (baseball)", "text": "Western League \u00e8 un nome dato a numerosi circuiti del baseball minore USA. Il suo primo antenato, esistito fra il 1885 e il 1899 era l'antesignano dell'attuale American League. Nel XX secolo ci sono state altre quattro incarnazioni della WL, ma qui di seguito ci si concentra sui tornei di Classe A esistiti fra il 1900 e il 1937 e fra il 1947 e il 1958.\nLa WL, le cui squadre erano dislocate fra Grandi Pianure, stati delle Montagne Rocciose, Upper Midwest e Upper Southwest, era al massimo livello delle serie minori fino al 1911, poi due classi sotto la Major League Baseball fino al 1935. Scese poi di un altro gradino, per risalire nel secondo dopoguerra.\nLa franchigia pi\u00f9 fedele era dislocata a Des Moines, che arriv\u00f2 nella lega alla sua fondazione nel 1900 e vi rimase fino al 1937 quando la WL fall\u00ec per la Grande depressione. Des Moines ader\u00ec poi alla nuova lega quando il senatore del Colorado Edwin C. Johnson la rifond\u00f2 nel 1947; questa squadra, affiliata ai Chicago Cubs e chiamata Des Moines Bruins, gioc\u00f2 per i restanti 12 anni di vita della lega.\nLega dal 1900.\n1900.\nLa lega viene fondata dalle squadre di Denver, Des Moines, Sioux City, Omaha, St. Joseph (Missouri), Pueblo.\n1912.\nDenver batte la squadra di Minneapolis della American Association 4 partite a 1.\n1913.\nDenver perde con la squadra di Milwaukee della American Association 4 partite a 2.\n1914.\nI Wichita Jobbers cambiano nome in Wichita Wolves.\nDenver perde con la squadra di Indianapolis della American Association 4 partite a 2.\n1916.\nLouisville (American Association) - Omaha 4-1.\n1918.\nIl 7 luglio la lega viene sospesa per la Prima guerra mondiale.\n1919.\nIl giocatore di Wichita Joe Wilhoit una striscia di 69 partite consecutive di hitting, tuttora record nelle serie minori.\n1922.\nTulsa - Mobile (Southern Association) 4 partite a 1, con un pareggio.\n1924.\nSioux City passa alla Tri-State League. Lincoln arriva dalla Nebraska State League.\n1926.\nSpringfield della Three-I League stava conducendo su Des Moines 3 partite a 1 quando la serie fu cancellata per maltempo.\n1927.\nSt. Joseph passa alla Western Association. Nasce una nuova squadra ad Amarillo.\nWaco (Texas League) batte Tulsa 3-2, con un pareggio.\n1933.\n e Springfield dalla American Association\nSt. Joseph perde con Davenport (Mississippi Valley League) 4-2.\n1935.\nFallimenti durante la stagione: Rock Island e Council Bluffs\n1937.\nCedar Rapids e Waterloo passano alla Three-I League. Sioux City va alla Nebraska State League. Davenport, Des Moines e la lega stessa falliscono.\nSecondo dopoguerra.\nOltre a Des Moines nel 1947 la Western League era formata da squadre di Sioux City, Pueblo, Omaha, Denver e Lincoln. Tutti erano affiliati al farm system della MLB. La WL si ampli\u00f2 a otto squadre nel 1950, ma la televisione e la Major League Baseball rese difficile la vita alle squadre del circuito AAA. Nel 1955 le due squadre pi\u00f9 forti della Western League, i Denver Bears e gli Omaha Cardinals furono ammessi alla AAA American Association.\nLa WL continu\u00f2 per altre quattro stagioni prima di fallire nel 1958. I suoi ultimi campioni, i Colorado Springs Sky Sox, attirarono solo 61000 spettatori in una stagione."}
{"id": "1246963", "revid": "1543377", "url": "https://it.wikipedia.org/wiki?curid=1246963", "title": "Europa-Center", "text": "LEuropa-Center \u00e8 un complesso di edifici che si trova a Berlino, nel quartiere di Charlottenburg.\nSorge in Breitscheidplatz, all'angolo con la Tauentzienstra\u00dfe, di fronte alla \"Ged\u00e4chtniskirche\".\n\u00c8 posto sotto tutela monumentale (\"Denkmalschutz\").\nStoria.\nL'edificio sorge su quello che era una volta la sede del \"Romanisches Caf\u00e9\", famoso ritrovo degli artisti dada negli anni venti. L'edificio venne iniziato nel 1963 ed ultimato nel 1965, su progetto di Helmut Hentrich e Hubert Petschnigg, e comprende una serie di bassi edifici che ospitano un centro commerciale, ristoranti, pub, un cinema multisala e un casin\u00f2. Davanti all'ingresso del complesso \u00e8 posta una fontana che rappresenta la terra. A questa serie di edifici sono stati successivamente incorporati il lussuoso \"Palace Hotel\" ed un palazzo per uffici. All'interno dell'Europa-Center si trova l\"Orologio del tempo che scorre\", opera di Bernard Gitton, in cui il tempo \u00e8 scandito da fiale e sfere che si riempiono di un liquido verde. All'esterno dell'Europa-Center si trova l'orologio di Berlino, antesignano dei moderni orologi digitali."}
{"id": "1246964", "revid": "1013865", "url": "https://it.wikipedia.org/wiki?curid=1246964", "title": "Mamoudzou", "text": "Mamoudzou \u00e8 la capitale amministrativa di Mayotte. Mamoudzou \u00e8 il comune pi\u00f9 popolato del Dipartimento. Si trova sulla Grande-Terre (o Mahor\u00e9), l'isola principale di Mayotte. I suoi abitanti si chiamano \"Mamoudzous\"."}
{"id": "1246972", "revid": "1494169", "url": "https://it.wikipedia.org/wiki?curid=1246972", "title": "San Brendano", "text": ""}
{"id": "1246974", "revid": "1442080", "url": "https://it.wikipedia.org/wiki?curid=1246974", "title": "Product (gruppo musicale)", "text": "I Product sono stati un gruppo musicale hardcore punk italiano attivo tra il 1994 e il 2003. La band \u00e8 stata formata da membri provenienti da diverse citt\u00e0 del Nord Italia che si erano conosciuti ai concerti di altri gruppi dello stesso genere. Nell'arco degli anni ci sono stati diversi cambi di formazione, coinvolgendo anche un paio di componenti svizzeri.\nI testi delle canzoni portavano messaggi dichiaratamente straight edge, ma anche sociali, criticando in modo particolare le ipocrisie mascherate da ideologia politica presenti nel proprio ambiente musicale. Questo ha portato una certa polemica nei confronti della band che sembra essersi placata solo dopo lo scioglimento della stessa.\nI Product hanno inciso tre singoli, un LP e due CD, di cui una raccolta, e hanno fatto innumerevoli concerti in Italia, in parte dell'Europa e in California, partecipando ai pi\u00f9 popolari festival europei del settore."}
{"id": "1246976", "revid": "726373", "url": "https://it.wikipedia.org/wiki?curid=1246976", "title": "Mirfak", "text": "Mirfak (\u03b1 Per / \u03b1 Persei) detta anche Algenib, \u00e8 la stella pi\u00f9 luminosa della costellazione di Perseo, situata a 510 anni luce dal nostro Sistema solare\nOsservazione.\nLa posizione della stella \u00e8 fortemente settentrionale e ci\u00f2 comporta che sia osservabile prevalentemente dall'emisfero nord, dove si presenta circumpolare anche da gran parte delle regioni temperate; dall'emisfero sud la sua visibilit\u00e0 \u00e8 invece limitata alle regioni temperate settentrionali e alla fascia tropicale.\nLa sua magnitudine pari a +1,79 le consente di essere scorta con facilit\u00e0 anche dalle aree urbane di moderate dimensioni.\nIl periodo migliore per la sua osservazione nel cielo serale ricade nei mesi compresi fra settembre e marzo; nell'emisfero nord \u00e8 visibile anche per buona parte dell'anno, grazie alla declinazione boreale della stella, mentre nell'emisfero sud pu\u00f2 essere osservata in particolare durante i mesi dell'estate australe.\nCaratteristiche fisiche.\nSi tratta di una supergigante gialla membro dell'ammasso stellare noto come \"Ammasso di Alpha Persei\" o \"Melotte 20\", che \u00e8 facilmente visibile con un binocolo ed include molte delle stelle pi\u00f9 deboli della costellazione.\nMirphak \u00e8 anche la pi\u00f9 brillante delle stelle che fanno parte dell'associazione stellare Perseus OB3; nata come calda stella di classe B meno di 50 milioni di anni fa, come le stelle di grande massa ha avuto un'evoluzione rapida e sta gi\u00e0 probabilmente trasformando l'elio in carbonio e ossigeno all'interno del suo nucleo, tramite il processo tre alfa.\nNel diagramma Hertzsprung-Russell Mirfak si trova nella zona a cui appartengono le cefeidi; si deduce facilmente che Mirfak appartenga dunque a questa classe di variabili. Lo studio di queste stelle \u00e8 estremamente importante in quanto, funzionando come una sorta di candele standard, permettono di calcolare con una certa precisione la distanza delle galassie pi\u00f9 o meno vicine.\nEtimologia e significato culturale.\nI nomi Mirfak e Algenib derivano dall'arabo: Il primo termine significa \"gomito\", viene anche scritto Mirphak, Marfak o Mirzac, e deriva da \"al-Mirfaq Thurayya\", mentre Algenib, o anche Elgenab, Genib, Chenib o Alchemb, deriva da \u0627\u0644\u062c\u0646\u0628 al-janb, che significa \"fianco\", o \"lato\". Algenib tra l'altro \u00e8 un nome usato anche per .\n\"Hinali'i\" \u00e8 il nome della stella nell'astronomia nativa Hawaiiana. Il nome della stella \u00e8 per commemorare un grande tsunami e segna l'inizio della migrazione di Maui. Secondo il folklore hawaiano, Hinali'i \u00e8 il punto di separazione tra la terra e il cielo, creato durante la creazione della Via Lattea.\nIn cinese, \u5929\u8239 (Ti\u0101n Chu\u00e1n) significa \"nave celeste\", e si riferisce ad un asterismo composto da \u03b1 Persei, \u03b7 Persei, \u03b3 Persei, \u03c8 Persei, \u03b4 Persei, 48 Persei, \u03bc Persei e HD 27084. Di conseguenza, \u03b1 Persei stessa \u00e8 conosciuta come \u5929 \u8239 \u4e09 (Tian Chuan San), la terza stella della nave Celeste."}
{"id": "1246977", "revid": "121837", "url": "https://it.wikipedia.org/wiki?curid=1246977", "title": "Alfa Persei", "text": ""}
{"id": "1246978", "revid": "287204", "url": "https://it.wikipedia.org/wiki?curid=1246978", "title": "Algenib", "text": "Algenib (: ), nota anche come Gamma Pegasi, \u00e8 una stella azzurra della costellazione di Pegaso.\nOsservazione.\nSi mostra come una stella di colore azzurro chiaro, al vertice sud-orientale dell'asterismo del Quadrato di Pegaso.\nBrillando alla magnitudine apparente di +2,83, Algenib \u00e8 poco meno luminosa di Enif, che invece splende alla magnitudine di +2,38. \nGrazie alla sua posizione non fortemente boreale, pu\u00f2 essere osservata dalla gran parte delle regioni della Terra, sebbene gli osservatori dell'emisfero nord siano pi\u00f9 avvantaggiati. Nei pressi del circolo polare artico appare circumpolare, mentre resta sempre invisibile solo in prossimit\u00e0 dell'Antartide. La sua magnitudine pari a +2,83 le consente di essere scorta con facilit\u00e0 anche dalle aree urbane di moderate dimensioni. Il periodo migliore per la sua osservazione nel cielo serale ricade nei mesi compresi fra settembre e febbraio; nell'emisfero nord \u00e8 visibile anche per un periodo maggiore, grazie alla declinazione boreale della stella.\nCaratteristiche.\nAlgenib \u00e8 una stella variabile Beta Cephei ed \u00e8, insieme a Mirzam e Hadar, una delle stelle pi\u00f9 luminose di questa classe di variabili; la variazione di questa stella, dovuta alla pulsazione dei suoi strati superficiali, \u00e8 compresa tra le magnitudini +2,78 e +2,89, ed il suo ciclo ha una durata di 3,6 ore. Inoltre, si \u00e8 scoperto che Algenib \u00e8 pure una binaria spettroscopica, con un periodo orbitale di 6,83 giorni. la sua compagna minore, di cui non si hanno dati certi, potrebbe trovarsi a sole 0,15 UA dalla principale."}
{"id": "1246982", "revid": "176990", "url": "https://it.wikipedia.org/wiki?curid=1246982", "title": "Messapia (Grecia)", "text": "Messapia () \u00e8 un ex comune della Grecia nella periferia della Grecia Centrale (unit\u00e0 periferica dell'Eubea) con 13.756 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Dirfys-Messapia."}
{"id": "1246986", "revid": "63945", "url": "https://it.wikipedia.org/wiki?curid=1246986", "title": "Mirphak", "text": ""}
{"id": "1246988", "revid": "63945", "url": "https://it.wikipedia.org/wiki?curid=1246988", "title": "Alpha Persei", "text": ""}
{"id": "1246992", "revid": "56378", "url": "https://it.wikipedia.org/wiki?curid=1246992", "title": "Direttore d'hotel", "text": ""}
{"id": "1246993", "revid": "10023818", "url": "https://it.wikipedia.org/wiki?curid=1246993", "title": "Lingua romanze", "text": ""}
{"id": "1246994", "revid": "819238", "url": "https://it.wikipedia.org/wiki?curid=1246994", "title": "Ferrovia della Valtellina", "text": "La ferrovia della Valtellina \u00e8 una linea ferroviaria gestita da RFI, che da Lecco porta a Sondrio, in Valtellina.\nStoria.\nLa linea venne costruita a tratte nell'arco di tempo tra il 1885, anno in cui le ferrovie della penisola vennero ripartite tra le grandi societ\u00e0 \"Adriatica\" e \"Mediterranea\" e il 1894 quando, con l'apertura della tratta Colico-Bellano, il 1\u00ba agosto 1894 pot\u00e9 iniziare un servizio ferroviario completo.\nLe linee della Valtellina sarebbero rimaste nel comune anonimato se non fosse stato implementato in esse un esperimento destinato ad avere risonanza mondiale; furono le prime in Italia e le prime nel mondo ad impiegare la corrente alternata trifase ad alta tensione per la trazione dei treni. Il 15 ottobre 1902 infatti ebbe inizio l'esercizio sulla Lecco-Colico-Chiavenna e sulla Colico-Sondrio con linee elettriche aeree dapprima a 3.000 V, 15 Hz, poi portate a 15,8 Hz e infine alle tensioni e frequenze unificate per tutte le linee a frequenza ferroviaria italiane di 3.600 V, 16,7 Hz, alimentate dalla centrale idroelettrica di Campovico.\nTra il 1952 e il 1953 le linee Lecco-Sondrio e la Colico-Chiavenna, insieme alla Monza-Lecco, vennero convertite alla trazione in corrente continua a 3.000 V.\nDopo il riscatto della Ferrovia Alta Valtellina, dalla concessionaria \"Societ\u00e0 Anonima Ferrovia Alta Valtellina\", nel 1970 le FS presero anche la linea Sondrio-Tirano.\nNel tratto Morbegno-Tirano fu danneggiata dall'alluvione del 1987. A causa di questo evento, l'esercizio ferroviario fu dapprima sospeso, quindi riattivato una volta finito l'evento.\nLa linea venne costruita, data l'orografia del territorio, con le caratteristiche tipiche del tracciato ferroviario di montagna: ardimento tecnico e attrattiva paesaggistica. Pur se alla sua nascita fu una realizzazione di tutto rispetto, oggi la Lecco-Colico-Chiavenna denuncia il peso dell'et\u00e0, per il tracciato in s\u00e9 stesso e per la velocit\u00e0 di esercizio. Su 40 chilometri fino a Colico ci sono ben 89 curve, 18 viadotti e 19 gallerie. Nonostante la tortuosit\u00e0 la linea, che costeggia la riva orientale del Lago di Como con le sue coste frastagliate, offre allo sguardo di chi viaggia viste di insenature nelle quali si intravedono ville patrizie, vegetazione lussureggiante e porticcioli lacustri.\nDalla stazione terminale di Tirano si pu\u00f2 raggiungere l'adiacente stazione delle ferrovie retiche, da cui partono i collegamenti con St.Moritz, di notevole richiamo turistico.\nCaratteristiche.\nLa linea \u00e8 totalmente a binario singolo ed \u00e8 elettrificata a 3000 volt.\nTraffico.\nLa linea \u00e8 percorsa da treni \"Regionali\" di Trenord che percorrono le tratte Sondrio-Lecco e Sondrio-Tirano (fermando in tutte le stazioni), e da treni \"Regio Express\" - fino al 2007 chiamati \"Diretti\" - di Trenord molti dei quali percorrono interamente la tratta Tirano-Milano Centrale.\nA giugno 2014 i treni della linea Lecco-Sondrio subiscono il taglio del prolungamento su Calolziocorte-Olginate, attivo da anni; insieme a questa operazione vengono tagliate due corse, ognuna per senso di marcia.\nDa dicembre 2014 nei festivi e per il mese d'agosto i treni Regionali della Lecco-Sondrio vengono limitati a Colico e sostituiti da bus nel restante tratto.\nMateriale rotabile.\nInizialmente il materiale di trazione utilizzato, a corrente alternata trifase fu costituito da:\ninoltre dal novembre 2020 sulla linea circolano i nuovi treni ETR 104 Donizetti di Trenord in sostituzione delle vecchie ale 582 che verranno dismesse nel 2021."}
{"id": "1246995", "revid": "1363894", "url": "https://it.wikipedia.org/wiki?curid=1246995", "title": "Schindler's List (colonna sonora)", "text": "Schindler's List \u00e8 la colonna sonora dell'omonimo film di Steven Spielberg del 1993, vincitore di sette Premi Oscar.&lt;br&gt;\nLa firma delle musiche \u00e8 di John Williams; quest'album (assieme al film) \u00e8 considerato uno dei capolavori della storia del cinema e della musica per film."}
{"id": "1246997", "revid": "767487", "url": "https://it.wikipedia.org/wiki?curid=1246997", "title": "Direttore d'albergo", "text": "Il direttore d'albergo \u00e8 specializzato nel coordinamento di tutte le attivit\u00e0 necessarie per il funzionamento di un albergo. L'attivit\u00e0 pu\u00f2 esser svolta in proprio come proprietario dello stesso o come dipendente di societ\u00e0 (single-unit) o di catene di alberghi (multi-unit).\nGli incarichi che egli ricopre possono comprendere:\nPer poter ambire a ricoprire tale ruolo all'interno della struttura alberghiera molto spesso il soggetto \u00e8 in possesso di una laurea in discipline economiche o alberghiere e una lunga precedente esperienza in ruoli intermedi. Sono inoltre necessarie ottime capacit\u00e0 di analisi, autonomia decisionale, capacit\u00e0 di leadership, capacit\u00e0 nel selezionare il personale, ottime capacit\u00e0 organizzative e gestionali, resistenza allo stress, affidabilit\u00e0 e perfetta conoscenza di tre o pi\u00f9 lingue straniere."}
{"id": "1246998", "revid": "287204", "url": "https://it.wikipedia.org/wiki?curid=1246998", "title": "Teatro Farnese", "text": "Il Teatro Farnese, a Parma, era il teatro di corte dei duchi di Parma e Piacenza. Oggi \u00e8 inserito all'interno del percorso della Galleria Nazionale ed \u00e8 diventato recentemente sede di alcune rappresentazioni concertistiche e operistiche del Teatro Regio di Parma.\nLa storia del Teatro Farnese.\nVenne fatto costruire a partire dal 1618 da Ranuccio I, duca di Parma e Piacenza, che intendeva celebrare con uno spettacolo teatrale la sosta a Parma del granduca di Toscana, Cosimo II, diretto a Milano per onorare la tomba di san Carlo Borromeo, canonizzato nel 1610.\nLa realizzazione dell'opera venne affidata all'architetto Giovan Battista Aleotti, detto l'\"Argenta\" (1546-1636): venne costruito al primo piano del Palazzo della Pilotta di Parma, in un grande vano progettato come \"Salone Antiquarium\" ma sempre utilizzato come sala d'armi e come sede di tornei.\nIl teatro venne completato nell'autunno del 1618 e dedicato a Bellona (dea della guerra, in omaggio alla prima destinazione dell'ambiente) ed alle Muse: a causa di una malattia che aveva colpito Cosimo II, costringendolo ad annullare il pellegrinaggio programmato, il teatro rimase inutilizzato per quasi dieci anni. Venne finalmente inaugurato il 21 dicembre del 1628, in occasione delle nozze di Odoardo, figlio di Ranuccio, con Margherita de' Medici, figlia di Cosimo.\nPer celebrare l'evento venne allestito lo spettacolo \"Mercurio e Marte\", con testi di Claudio Achillini, musiche di Claudio Monteverdi e scenografie di Francesco Guitti: nel corso dell'opera venne anche allagata la cavea ed inscenata una naumachia. A causa della complessit\u00e0 e degli elevati costi degli allestimenti, il teatro venne utilizzato solo altre otto volte: l'ultima nel 1732, in occasione dell'arrivo di don Carlo di Borbone nel ducato.\nDescrizione.\nL'Argenta si ispir\u00f2 al Teatro Olimpico di Vicenza, costruito dal Palladio nel 1580, e al Teatro all'Antica di Sabbioneta, costruito tra il 1588 e il 1590 dall'architetto Vincenzo Scamozzi.\nOspitato in un ampio salone (87 metri di lunghezza per 32 di larghezza e 22 di altezza), la cavea ad U \u00e8 formata da quattordici gradini sui quali potevano essere ospitati circa 3000 spettatori: alla sommit\u00e0 della cavea sono due ordini di serliane, quello inferiore tuscanico e quello superiore ionico; il palcoscenico \u00e8 lungo 40 metri, con un'apertura di 12 metri.\nLa struttura venne realizzata in legno (abete rosso del Friuli) ed interamente ricoperto di stucco dipinto per simulare il marmo (materiali caratteristici delle architetture effimere, quale doveva essere il Teatro Farnese).\nLa decorazione scultorea (statue a soggetto mitologico in gesso, con anima di paglia) venne affidata ad una squadra di artisti guidata da Luca Reti; i pittori, guidati da Giovan Battista Trotti detto il \"Malosso\", Lionello Spada, Sisto Badalocchio, Antonio Bertoja e Pier Antonio Bernabei, dovettero provvedere, oltre che alla decorazione delle pareti, anche a quella oggi perduta del soffitto.\n\u00c8 da alcuni considerato uno dei primi teatri ad essere dotato di un arco di proscenio permanente, tuttavia quando il teatro fu costruito le rappresentazioni non si tenevano l\u00ec.\nDecadenza e rinascita.\nDopo la rappresentazione del 1732, il teatro decadde inesorabilmente: venne quasi completamente distrutto durante la II Guerra Mondiale, in un bombardamento degli Alleati del 13 maggio 1944.\nFu ricostruito tra il 1956 e il 1960, secondo i disegni originali con il materiale recuperato e inserito come prestigioso ingresso della Galleria Nazionale di Parma.\nSolo recentemente, dopo un'inattivit\u00e0 durata quasi tre secoli, il teatro \u00e8 ritornato ad ospitare eventi teatrali. Nel 1990 l'Associazione Culturale Ensemble Edgard Var\u00e9se realizz\u00f2 un \"Omaggio a Luigi Nono\", e nel 1991 venne inaugurata la prima edizione di Fondazione Prometeo. Del 2001 \u00e8 il progetto 'FarneseShakespeare', curato dalla Fondazione Teatro Due in occasione delle Celebrazioni Verdiane. La prima tappa del progetto \u00e8 la messa in scena, curata da Dominique Pitoiset, de \"La tempesta\", scritta da Shakespeare nel 1612, cinque anni prima della fine dei lavori di costruzione del Teatro Farnese. \"La Tempesta\" debutta in prima nazionale il 12 giugno 2001 e verr\u00e0 replicata fino al 24 giugno. Tra gli interpreti ci sono Roberto Abbati, Paolo Bonacelli, Nicola Alcozer, Gigi Dall'Aglio. \"Come vi piace\", la seconda tappa del progetto FarneseShakespeare, vede la regia di Gigi Dall'Aglio e tra gli interpreti Elisabetta Pozzi, Francesco Migliaccio, Vittorio Franceschi, Umberto Bortolani, Paolo Bocelli.\nIl 20 giugno 2002 va in scena la tragica storia di \"Amleto\" principe di Danimarca di William Shakespeare per la regia di Walter Le Moli con la traduzione di Luca Fontana. Elisabetta Pozzi indossa gli abiti neri del principe di Danimarca, affiancata da Mauro Avogadro, Mariangela D'Abbraccio, Giovanna Di Rauso, Cosimo Cinieri, Roberto Abbati, Giancarlo Cond\u00e8, Francesco Migliaccio, Gigi Dall'Aglio, Ruggero Cara, Nicola Alcozer.\nIl 24 giugno 2003 Luca Ronconi dirige il testo elisabettiano \"Peccato fosse puttana\" di John Ford. Uno spettacolo in due versioni: una con attori gi\u00e0 noti (Luciano Roman, Laura Pasetti, Giovanni Crippa, Riccardo Bini, Pia Lanciotti, Barbara Valmorin) e l'altra con giovanissimi interpreti tutti maschi, proprio come nella tradizione elisabettiana (Raffaele Esposito, Simone Toni, Francesco Martino, Nicola Russo).\nCon una primissima rappresentazione davanti a 1500 spettatori, 200 era il massimo concesso fino a quel momento, avviene il 12 giugno 2011 il maestro Claudio Abbado dirige la sua Orchestra Mozart."}
{"id": "1246999", "revid": "110157", "url": "https://it.wikipedia.org/wiki?curid=1246999", "title": "Gosau", "text": "Gosau \u00e8 un comune austriaco di 1 774 abitanti nel distretto di Gmunden, in Alta Austria."}
{"id": "1247000", "revid": "110157", "url": "https://it.wikipedia.org/wiki?curid=1247000", "title": "Gr\u00fcnau im Almtal", "text": "Gr\u00fcnau im Almtal \u00e8 un comune austriaco di 2 105 abitanti nel distretto di Gmunden, in Alta Austria."}
{"id": "1247005", "revid": "110157", "url": "https://it.wikipedia.org/wiki?curid=1247005", "title": "Gschwandt", "text": "Gschwandt (o Gschwandt bei Gmunden) \u00e8 un comune austriaco di 2 689 abitanti nel distretto di Gmunden, in Alta Austria."}
{"id": "1247008", "revid": "110157", "url": "https://it.wikipedia.org/wiki?curid=1247008", "title": "Kirchham (Austria)", "text": "Kirchham \u00e8 un comune austriaco di 2 036 abitanti nel distretto di Gmunden, in Alta Austria."}
{"id": "1247009", "revid": "33689", "url": "https://it.wikipedia.org/wiki?curid=1247009", "title": "Horatio Torquemada Marley", "text": ""}
{"id": "1247011", "revid": "110157", "url": "https://it.wikipedia.org/wiki?curid=1247011", "title": "Laakirchen", "text": "Laakirchen \u00e8 un comune austriaco di 9 806 abitanti nel distretto di Gmunden, in Alta Austria; ha lo status di citt\u00e0 (\"Stadt\")."}
{"id": "1247014", "revid": "125947955", "url": "https://it.wikipedia.org/wiki?curid=1247014", "title": "Darwin Day", "text": "Il Darwin Day (\"Giorno di Darwin\") \u00e8 una celebrazione in onore di Charles Darwin che si tiene in occasione dell'anniversario della sua nascita, il 12 febbraio.\nQuesta tradizione \u00e8 nata inizialmente in Inghilterra e negli Stati Uniti immediatamente dopo la morte di Darwin stesso nel 1882 e continua tutt'oggi in tutto il mondo.\nI Darwin Day, divenuti occasione per difendere l'impresa scientifica attraverso i valori del razionalismo e della laicit\u00e0, vengono organizzati di norma nel mese di febbraio. Spesso per\u00f2, grazie ad eventi collaterali come dibattiti e conferenze, si protraggono finoltre il mese di aprile.\nIn Italia i \"Darwin Day\" vengono celebrati dal 2003 grazie soprattutto, ma non esclusivamente, all'Unione degli Atei e degli Agnostici Razionalisti.\nIn alcune citt\u00e0 sono le stesse istituzioni ad organizzare il giorno di Darwin. A titolo di esempio, a Ferrara il Museo Civico di Storia Naturale e la Facolt\u00e0 di Biologia della locale universit\u00e0 organizzano dal 2005 una propria edizione del \"Darwin Day\" che gode del patrocinio del Comune."}
{"id": "1247015", "revid": "110157", "url": "https://it.wikipedia.org/wiki?curid=1247015", "title": "Obertraun", "text": "Obertraun \u00e8 un comune austriaco di 740 abitanti nel distretto di Gmunden, in Alta Austria.\nNella localit\u00e0 si trova un sistema di grotte carsiche visitabili, chiamate Koppenbr\u00fcller."}
{"id": "1247016", "revid": "1272592", "url": "https://it.wikipedia.org/wiki?curid=1247016", "title": "Fussball-Club Ruggell", "text": "Il Fussball-Club Ruggell, pi\u00f9 noto come FC Ruggell, \u00e8 una squadra non professionistica di calcio con sede a Ruggell, in Liechtenstein. Partecipa al campionato di calcio svizzero e milita in Terza Lega, la sesta divisione. Oltre al campionato svizzero, la squadra partecipa alla Liechtensteiner Cup, la coppa nazionale del Liechtenstein, senza tuttavia mai aggiudicarsi il titolo, pur essendo arrivata in finale per sette volte, l'ultima delle quali nel 2019."}
{"id": "1247019", "revid": "917756", "url": "https://it.wikipedia.org/wiki?curid=1247019", "title": "Delahaye 175", "text": "La 175 era un'autovettura di lusso prodotta dal 1948 al 1951 dalla Casa automobilistica francese Delahaye.\nSviluppo.\nLa 175 faceva parte di quel programma di rinnovamento della gamma che la Casa francese ritenne necessaria nell'immediato dopoguerra. Le risorse economiche erano scarse a causa del conflitto, ma la Casa cont\u00f2 ugualmente di riuscire a creare qualcosa di un po' pi\u00f9 moderno utilizzando ci\u00f2 che gi\u00e0 si aveva a disposizione, senza dover investire in qualcosa di nuovo.\nTecnica.\nLa 175 era una elegante vettura con carrozzeria convertibile, che montava un motore a 6 cilindri da 4455 cm\u00b3, in grado di erogare una potenza massima in tre livelli: 140, 160 e 185 CV, permettendo punte velocistiche rispettivamente di 165, 173 e 180\u00a0km/h.\nVersioni speciali.\nDelahaye 175 S Saoutchik Roadster.\nUna versione speciale della 175 S venne creata per l'attrice Diana Dors. Denominata \"Saoutchik Roadster\", aveva il corpo vettura estremamente aerodinamico e su cui vi erano numerosi elementi cromati. Era equipaggiata con un propulsore 4.5, sospensioni posteriori De Dion, sospensioni anteriori Dubbonet e freni Lockhead. Fu tra le prime vetture ad avere installate a bordo la radio e l'aria condizionata.\nAttivit\u00e0 sportiva.\nUna Delahaye 175 S, condotta dall'equipaggio Tr\u00e9voux/Mariotti, fu uno dei tre equipaggi europei che si presentarono alla 1\u00aa Carrera Panamericana del 1950, conquistando un onorevole 12\u00ba posto assoluto. \nMa a causa del periodo critico per l'economia di tutti, la 175 non incontr\u00f2 alcun successo commerciale. Dalla 175 deriv\u00f2 anche la 180, simile nell'architettura e nella meccanica, e simile anche nel triste destino commerciale.\nFurono entrambe pensionate nel 1951."}
{"id": "1247021", "revid": "767487", "url": "https://it.wikipedia.org/wiki?curid=1247021", "title": "Ohlsdorf", "text": "Ohlsdorf \u00e8 un comune austriaco di 5\u00a0201 abitanti nel distretto di Gmunden, in Alta Austria.\nStoria.\nIl comune entr\u00f2 a far parte del ducato d'Austria nel XII secolo. Durante le guerre napoleoniche Ohlsdorf fu occupata pi\u00f9 volte. Dal 1918 appartiene allo Stato federato dell'Alta Austria. Durante l'occupazione tedesca (Anschluss, 1938-1945), il comune appartenne al \"Gau\" dell'Oberdonau per poi ritornare, nel 1945, ad appartenere all'Alta Austria.\nGeografia fisica.\nOhlsdorf si trova nella regione del Traunviertel, a 538\u00a0m s.l.m. di altitufine. Da nord verso sud, il territorio del comune \u00e8 esteso 5,7\u00a0km; da est verso ovest, 7,7\u00a0km. La superficie totale \u00e8 di 27,78\u00a0km\u00b2; il 21,9 % del territorio \u00e8 coperto da foreste e il 64,9 % della superficie \u00e8 utilizzato per l'agricoltura.\nGeografia antropica.\nOhlsdorf confina a nord e a ovest con il distretto di V\u00f6cklabruck (comuni di Desselbrunn e Regau), a sud-ovest con Pinsdorf, a sud con la citt\u00e0 di Gmunden e a est con la citt\u00e0 di Laakirchen.\nIl comune \u00e8 suddiviso in 33 frazioni: Aichlham, Aupointen, Aurachkirchen, Edlach, Edt, Ehrendorf, Ehrenfeld, F\u00f6ding, Fraunsdorf, Gro\u00dfreith, Hafendorf, Hildprechting, Hochbau, Hochleithen, Holzh\u00e4useln, Irresberg, Kleinreith, Kohlwehr, Obernathal, Oberthalham, Ohlsdorf, Parz, Peiskam, Penesdorf, Preinsdorf, Purndorf, Rittham, Ruhsam, Sandh\u00e4uslberg, Traich, Unternathal, Unterthalham e Weinberg. I comuni catastali sono Ehrendorf, Ehrenfeld, Hafendorf, Nathal, Ohlsdorf e Rittham.\nSociet\u00e0.\nEvoluzione demografica.\nLa popolazione al 1\u00ba gennaio 2016 era di 5\u00a0201 abitanti.\nAmministrazione.\nIl sindaco \u00e8 Christine Eisner del Partito Popolare Austriaco (\u00d6VP)."}
{"id": "1247025", "revid": "6923", "url": "https://it.wikipedia.org/wiki?curid=1247025", "title": "Consorzio TREVI", "text": "Il Consorzio TREVI (Treno Veloce Italiano) era il consorzio che si \u00e8 occupato della progettazione e costruzione dei treni ETR 500.\nIl Consorzio \u00e8 stato costituito nel 1986 allo scopo di rispondere all'esigenza delle Ferrovie dello Stato di iniziare la sperimentazione di un servizio di treni ad alta velocit\u00e0 per il trasporto dei passeggeri. I treni sono stati denominati ETR 500.\nIl Consorzio riuniva il \"gotha\" italiano della produzione ferroviaria, ossia le seguenti cinque aziende:\nIl prezzo per 78 carrozze per ETR 500 si aggira sui 140 milioni di euro circa.\nLe aziende avevano stabilimenti a Pistoia, Napoli, Reggio Calabria, Palermo (AnsaldoBreda), Savigliano, Colleferro, Bologna (Fiat Ferroviaria), Vado Ligure (TIBB), Caserta, Foligno, Tito (Firema)."}
{"id": "1247026", "revid": "110157", "url": "https://it.wikipedia.org/wiki?curid=1247026", "title": "Pinsdorf", "text": "Pinsdorf \u00e8 un comune austriaco di 3 821 abitanti nel distretto di Gmunden, in Alta Austria."}
