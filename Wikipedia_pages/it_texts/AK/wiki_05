{"id": "1242094", "revid": "1318658", "url": "https://it.wikipedia.org/wiki?curid=1242094", "title": "Muscoli masticatori", "text": "La masticazione \u00e8 permessa attraverso l'attivit\u00e0 dei cinque muscoli masticatori:\nL'ultimo \u00e8 l'unico responsabile dell'apertura della bocca, mentre i primi quattro sono responsabili della sua chiusura.\nA differenza della maggior parte dei muscoli della faccia, che sono innervati dal nervo faciale, VII nervo cranico, i muscoli masticatori sono tutti innervati dal nervo trigemino, V nervo cranico. Pi\u00f9 specificatamente, essi sono innervati dal nervo mandibolare. Questo in conseguenza della loro derivazione dal primo arco faringeo, mentre gli altri muscoli della faccia derivano dal secondo arco faringeo.\nNell'uomo, la mandibola \u00e8 connessa all'osso temporale del cranio attraverso l'articolazione temporomandibolare, un'articolazione particolarmente complessa che permette movimenti su tutti i piani. I muscoli della masticazione originano dal cranio e si inseriscono sulla mandibola, permettendo il movimento della mascella durante la contrazione. La mandibola \u00e8 l'unico osso che si muove durante la masticazione e le altre attivit\u00e0, come il parlare.\nCiascuno di questi muscoli \u00e8 pari; ogni lato della mandibola ne possiede quattro. Mentre questi muscoli sono i principali partecipanti alla masticazione, altri muscoli aiutano spesso, se non sempre, il processo di masticazione, come quelli della lingua e della guancia."}
{"id": "1242095", "revid": "599013", "url": "https://it.wikipedia.org/wiki?curid=1242095", "title": "Thg", "text": ""}
{"id": "1242097", "revid": "1318658", "url": "https://it.wikipedia.org/wiki?curid=1242097", "title": "VMU", "text": ""}
{"id": "1242098", "revid": "34119", "url": "https://it.wikipedia.org/wiki?curid=1242098", "title": "VOB", "text": ""}
{"id": "1242099", "revid": "599013", "url": "https://it.wikipedia.org/wiki?curid=1242099", "title": "Vta", "text": ""}
{"id": "1242101", "revid": "1318658", "url": "https://it.wikipedia.org/wiki?curid=1242101", "title": "VUE", "text": ""}
{"id": "1242102", "revid": "599013", "url": "https://it.wikipedia.org/wiki?curid=1242102", "title": "Ves", "text": ""}
{"id": "1242104", "revid": "125355273", "url": "https://it.wikipedia.org/wiki?curid=1242104", "title": "Delahaye", "text": "La Delahaye \u00e8 stata una casa automobilistica francese attiva dal 1895 al 1954.\nStoria.\nGli albori.\nLa nascita della Delahaye si deve ad \u00c9mile Delahaye, che fond\u00f2 la casa nella citt\u00e0 francese di Tours, dove lo stesso fondatore nacque il 16 ottobre del 1843. Qui, \u00c9mile Delahaye aveva cominciato a lavorare gi\u00e0 alla fine degli anni '70 del XIX secolo come direttore, quando l'azienda si occupava della produzione di forni per la cottura della ceramica. Poco tempo dopo, \u00c9mile Delahaye rilev\u00f2 l'azienda, a cui diede il proprio cognome, e la indirizz\u00f2 dapprima verso la produzione di mattoni e successivamente verso la produzione di macchine a vapore, forte della prima esperienza lavorativa maturate alla Cail, dove si produceva materiale ferroviario. All'inizio dell'ultimo decennio del secolo, la produzione venne estesa anche ai motori a gas e a petrolio, che proprio in quegli anni stavano conoscendo una sensibile diffusione grazie all'avvento dell'automobile, che stava fornendo ulteriori sbocchi applicativi di questi motori, oltre agli allora consueti impieghi come motori stazionari. Da l\u00ec alla costruzione di un'automobile completa il passo fu breve: la prima vettura a marchio Delahaye vide la luce nel 1895, anno a cui si fa risalire la nascita della Delahaye come casa automobilistica. Generalmente, nel periodo pionieristico dell'automobile, i primi modelli prodotti dalle varie case automobilistiche che con pi\u00f9 o meno successo si dedicarono alla produzione di \"carrozze motorizzate\" venivano battezzati con la prima lettera dell'alfabeto o con numeri in ordine crescente. La Delahaye non fece eccezione ed entr\u00f2 a far parte della seconda categoria quando lanci\u00f2 sul mercato la Type 1.\nLe primissime vetture della casa francese, ancora rassomiglianti alle carrozze a cavallo, montavano motori monocilindrici o bicilindrici ed avevano un particolare cambio a cinghia e pulegge collegate tramite un albero al motore, una di queste era libera e si otteneva la posizione di folle e spostando la cinghia sulla seconda o terza puleggia si ottenevano i due rapporti di marcia mentre la trasmissione meccanica finale era a catena. A differenza di molti altri costruttori di quel periodo, che almeno nei primi tempi equipaggiavano le proprie vetture rifornendosi presso costruttori motoristici terzi, la Delahaye produsse da subito tutti i componenti, motore compreso. Non si trattava di vetture rivoluzionarie, ma si fecero notare per la loro qualit\u00e0 costruttiva, partecipando tra l'altro all'allora durissima corsa Parigi-Marsiglia-Parigi del 1896. A questa gara parteciparono due vetture Delahaye: una fu condotta dallo stesso \u00c9mile Delahaye e da un meccanico. La vettura termin\u00f2 al decimo posto in classifica generale, ma al secondo posto di categoria. L'altra vettura fu invece condotta da Ernest Archdeacon, amico del patron della casa di Tours (nonch\u00e9 di altri imprenditori automobilistici dell'epoca, tra cui Peugeot e Serpollet), che riusc\u00ec anche a far meglio, conquistando il primo posto di categoria e il settimo in classifica generale. Questi risultati comportarono una pubblicit\u00e0 molto positiva per la casa di Tours. Per questi motivi l'azienda crebbe e gi\u00e0 nel 1898 venne trasferita a Parigi, divenendo una societ\u00e0 partecipata anche da Georges Morane, fino a quel momento cliente Delahaye ed ora socio del fondatore \u00c9mile.\nPurtroppo, per\u00f2, per motivi di salute, gi\u00e0 nel 1901 \u00c9mile Delahaye lasci\u00f2 la conduzione dell'azienda, che pass\u00f2 cos\u00ec nelle mani dei soci Georges Morane e L\u00e9on Desmarais. Ad essi si un\u00ec come direttore tecnico anche un giovne fresco di studi, Charles Weiffenbach. Quanto ad \u00c9mile Delahaye, si ritir\u00f2 in una villa in Costa Azzurra, dove mor\u00ec nel 1905. Con la sua scomparsa si concluse il primo capitolo della storia della Delahaye.\nIl periodo della Belle \u00c9poque.\nL'ascesa di Weiffenbach al vertice dell'azienda diede un ulteriore impulso alla Delahaye, la cui nuova ragione sociale mut\u00f2 come \"Soci\u00e9t\u00e9 des Automobiles Delahaye, L\u00e9on Desmarais et Georges Morane successeurs\". Subito dopo il cambio di gestione, la Delahaye sostitu\u00ec le trasmissioni a cinghia con quelle a catena e fece debuttare i suoi primi motori a 4 cilindri, pi\u00f9 moderni e soprattutto montati anteriormente anzich\u00e9 posteriormente com'era stato fino a quel momento. In quel periodo la Delahaye cominci\u00f2 ad occuparsi anche della costruzione di camion, mezzi agricoli, autopompe e veicoli per uso militare. Non solo, ma la maggior parte dei proventi della casa francese deriv\u00f2 proprio da tale attivit\u00e0, basti pensare che nel settore dei veicoli antincendio riusc\u00ec ad ottenere quasi un monopolio, talmente erano apprezzati i suoi veicoli. Rimasero comunque in produzione anche motori bicilindrici, montati sia su autovetture come la 10B sia sui primi camion a marchio Delahaye, come ad esempio il \"Type 15D\". Questi ultimi due esempi montavano fra l'altro lo stesso bicilindrico da 2,2 litri. Nel 1903 la Delahaye abbandon\u00f2 l'attivit\u00e0 sportiva per dedicarsi esclusivamente al trasporto stradale, mentre nel 1905 lanci\u00f2 la sua prima autovettura di lusso, la Type 27, equipaggiata con un grosso quadricilindrico da 8 litri. L'anno seguente vi fu invece il lancio della 28A, prima Delahaye con trasmissione a giunto cardanico, equipaggiata con un motore bicilindrico da 1,5 litri. La trasmissione a giunto cardanico venne utilizzata in quegli anni quasi esclusivamente nelle autovetture, mentre nei camion si continu\u00f2 ad utilizzare la trasmissione a catena, ritenuta pi\u00f9 robusta e quindi pi\u00f9 adatta a motori particolarmente ricchi di coppia motrice. Risale al 1911 il debutto della Type 44, prima Delahaye equipaggiata con motore a 6 cilindri.\nDurante l'effervescente periodo della \"Belle \u00c9poque\", la produzione si estese anche ai motori per uso nautico: il motore di punta di quegli anni fu un enorme quadricilindrico da ben 70 litri ed in grado di erogare ben 300 CV, una potenza enorme per quegli anni, se si pensa che le vetture da record di velocit\u00e0 montavano motori intorno ai 200 CV. Intanto la casa cerco\u00f2 di evolvere la sua attivit\u00e0 anche in altri settori non direttamente connessi con la produzione industriale pura e semplice: una delle idee di Weiffenbach fu quella di creare una sorta di associazione comprendente tutte le case automobilistiche francesi, in maniera tale da uniformare la componentistica ed abbattere cos\u00ec i costi di produzione. Gli esiti iniziali erano buoni, ma si spensero con l'arrivo della guerra.\nGli anni della Prima Guerra Mondiale.\nCon lo scoppio della Prima Guerra Mondiale, anche la Delahaye, come molti altri costruttori, fu costretta a convertire la propria produzione alla causa bellica, ed in particolare alla produzione di proiettili, arrivando anche ad un ritmo di 12.000 pezzi al giorno. Continuarono ad essere prodotti anche i camion, dei quali il \"Type 59\" venne particolarmente apprezzato per le sue doti di robustezza, cos\u00ec importanti per i compiti a cui venne chiamato in quegli anni assai difficili. In un secondo momento, sempre durante la guerra, la Delhaye venne chiamata a produrre anche motori aeronautici Hispano-Suiza su licenza. Anche in questo caso, pur non trattandosi di motori di propria progettazione, la Delahaye mise tutta la sua esperienza per rendere ancora pi\u00f9 affidabili i V8 Hispano-Suiza, guadagnandone in reputazione, un aspetto che venne mantenuto anche dopo la cessazione del conflitto, quando si tratt\u00f2 di riconvertirsi alla produzione civile.\nI ruggenti anni '20.\nAlla fine della guerra, una volta ultimato il processo di riconversione della produzione, Charles Weiffenbach torn\u00f2 ad occuparsi anche del progetto relativo alla creazione di un'unione fra costruttori allo scopo di realizzare accordi per forniture di componenti in comune e di ottenere condizioni economiche pi\u00f9 vantaggiose per tutti. Purtroppo quest'ultimo progetto fu destinato ad arenarsi ben presto a causa dello spirito individualista di ogni singolo costruttore. Un vero peccato, perch\u00e9, come la storia della tedesca Auto Union insegner\u00e0, un analogo sodalizio francese avrebbe dato maggiori possibilit\u00e0 a tutti di attraversare le difficolt\u00e0 finanziarie che si sarebbero presentate all'inizio degli anni '30 del XX secolo in seguito agli effetti della Grande Depressione. In ogni caso, non tutti i costruttori si dimostrarono refrattari a tale iniziativa: la Delahaye riusc\u00ec infatti a stringere accordi con piccoli costruttori come Chaigneau-Brasier, Rosengart, De Bazelaire e Chenard &amp; Walcker, con i quali cominci\u00f2 una sorta di joint venture per la produzione di auto ed autocarri. Quanto alla produzione automobilistica, Charles Weiffenbach decise di orientare la produzione automobilistica nel settore delle vetture di lusso. Lo stesso direttore tecnico della Delahaye, forte delle nuove tecniche produttive apprese dal panorama statunitense, in particolare quella della produzione in catena di montaggio, riusc\u00ec a dare un ulteriore, significativo impulso produttivo, imprimendo un'enorme accelerazione alla produttivit\u00e0 della casa francese. Nel 1921 venne lanciata la Type 87, una vettura di cilindrata non molto elevata in rapporto ai propositi produttivi della casa parigina, ma caratterizzata da una cura costruttiva e da un'affidabilit\u00e0 tali da farne uno dei modelli francesi pi\u00f9 apprezzati nella sua fascia e nella sua epoca, anche se dotata di soluzioni tecniche ormai datate, come ad esempio la frizione a cono. Per questo, nel 1924 le venne affiancata la Type 97, una versione tecnicamente pi\u00f9 evoluta e dotata fra l'altro di freni anche all'avantreno (fino a quel momento tutte le Delahaye, \"Type 87\" compresa, erano dotate di impianto frenante agente solo sul retrotreno e sulla trasmissione.\nNel frattempo, la collaborazione con gli altri costruttori francesi funzion\u00f2, ma solo per la produzione di autocarri, mentre non si rivel\u00f2 prticolrmente efficace nella produzione automobilistica, settore in cui, anzi, la stessa Delahaye fin\u00ec per perdere un po' del suo smalto. Per questo motivo la Delahaye torner\u00e0 a produrre automobili in proprio a partire dal 1932. Alla fine di quel decennio, la gamma Delahaye fu cos\u00ec composta: \nUna particolarit\u00e0 della \"Type 108\" stava nella misura della corsa, pari a 107 mm, un valore che da quel momento in avanti verr\u00e0 gradualmente uniformato in tutta la produzione Delahaye e per i successivi vent'anni.\nGli anni '30: crisi e ritorno alle competizioni.\nPer ridare lustro all'immagine della Delahaye, Charles Weiffenbach assunse un giovane ingegnere fresco di studi, Jean Fran\u00e7ois, grazie al quale si torn\u00f2 a progettare vetture degne della miglior tradizione del marchio Delahaye. Fu proprio in quei primissimi anni '30 che venne imbastito il progetto relativo alla futura 135, il modello Delahaye in assoluto pi\u00f9 famoso di sempre. Nel frattempo, la gamma fu oggetto di un'ulteriore evoluzione e nel 1933 i modelli 122, 134 e 138 andarono a costituire la nuova gamma Delahaye. Questa volont\u00e0 di rinnovamento, unita agli utili derivanti dalle vendite ottenute nel decennio precedente, permise alla Delahaye di affrontare degnamente la crisi economica dei primi anni '30. L'acquisto della Brasier avvenuto sempre nel 1933, permise alla Delahaye di disporre di un nuovo stabilimento per la costruzione di camion. Anche in quest'ultimo settore, la casa francese volle tornare ad imporsi in maniera pi\u00f9 decisa e gi\u00e0 nel 1931 lanci\u00f2 il nuovo \"Type 103\", disponibile sia con un motore 6 cilindri a benzina, sia successivamente anche con un motore diesel da 10 litri prodotto su licenza Fiat. Si tratta del primo motore a gasolio proposto dalla Delahaye. Quanto all'unit\u00e0 a benzina prevista per questo camion, da essa deriv\u00f2 una versione pi\u00f9 performante e adatta ad una vettura stradale, ossia quello stesso motore montato sotto il cofano della gi\u00e0 citata \"138\". Essa rappresenter\u00e0 il debutto della Delahaye in quella fascia di mercato rappresentata dalle vetture di lusso dal carattere sportivo, quelle che oggigiorno vengono definite \"premium\". \nProprio il debutto della \"138\" diede un ulteriore impulso allo sviluppo della celebre \"135\", mentre Charles Weiffenbach, su consiglio dell'amico Ettore Bugatti, si trov\u00f2 a considerare l'idea di un ritorno nelle competizioni. Gi\u00e0 in quello stesso 1933, quindi, sulla base della \"piccola\" \"122\" venne realizzata una sport biposto impiegata in alcune competizioni di prestigio, mentre una \"138\" con carrozzeria profilata stabil\u00ec a Montlh\u00e9ry il record delle 48 ore percorrendo 8.464,084 km in due giorni ad una media di 176,294 km/h.\nIl 1935, oltre a vedere il lancio della \"135\" (di fatto un'evoluzione della gi\u00e0 notevole \"138\"), vide anche la Delahaye rilevare il marchio Delage, che si trovava in crisi a causa della crisi finanziaria sviluppatasi pohi anni prima: in questo modo pot\u00e9 attingere dalle valide soluzioni tecniche della casa di Levallois che in passato le avevano fatto conquistare un'enorme fama in campo sportivo, e cos\u00ec anche la Delahaye pot\u00e9 togliersi alcune soddisfazioni in tal senso, per esempio al rally di Montecarlo del 1937 ed alla 24 Ore di Le Mans nel 1938. Artefice di tali successi fu soprattutto la \"135\", la cui base meccanica venne sfruttata per ottenerne delle valide vetture da competizione. Le Delahaye ottennero successi significativi prevalentemente nelle gare di durata, ma quasi mai nei Gran Premi, dove invece furono i costruttori tedeschi, Mercedes-Benz e Auto Union in primis, a detenere un monopolio quasi esclusivo. Riuscirono comunque spesso ad ottenere piazzamenti assai significativi.\nI tardi anni '30 videro l'apice dello stile \"flamboyant\" in Francia: le Delahaye furono oggetto di alcune tra le pi\u00f9 notevoli interpretazioni da parte dei migliori carrozzieri specializzati in tale stile, come Saoutchik e Figoni &amp; Falaschi. Ne scaturirono esemplari unici con carrozzerie ardite, dotate di profili molto aerodinamici, a goccia. Nello stesso periodo venne lanciata la pi\u00f9 performante Delahaye di sempre, ossia la 145, equipaggiata con un motore V12 da 4,5 litri e 240 CV. Tale modello, molto esclusivo e costoso, venne prodotto in appena 12 esemplari fra il 1937 e il 1940, ma fu anche impiegato in ambito sportivo dove fra l'altro riport\u00f2 alcune delle rare vittorie ottenute dalla Delahaye in un Gran Premio, vale a dire la vittoria al Gran Premio di Pau e quella al Gran Premio di Cork, entrambe ottenute nel 1938 e con Ren\u00e9 Dreyfus al volante. L'anno prima, a Montlh\u00e9ry, ancora Dreyfus batt\u00e9 il record di velocit\u00e0 sui 200 km: la sua \"145\" copr\u00ec tale distanza alla media di 146,654 km/h. Il premio in palio per tale exploit fu di un milione di franchi.\nDagli anni bui della Seconda Guerra Mondiale alla fine dell'attivit\u00e0.\nLo scoppio della Seconda Guerra Mondiale vide nel giro di nove mesi l'occupazione della Francia da parte dell'esercito tedesco e la nascia del governo-fantoccio di Vichy: durante l'occupazione tedesca, lo stabilimento Delahaye di rue de Banquier venne requisito e costretto ad esercitare l'attivit\u00e0 di riparazione autocarri. Al termine del conflitto, con la Francia semidistrutta, venne attuato il cosiddetto \"piano Pons\", un piano quinquennale per la redistribuzione delle attivit\u00e0 industriali in campo automobilistico ed evitare il pi\u00f9 possibile fenomeni di concorrenza in quei primi anni allo scopo di agevolare il mercato in ogni segmento e portare risorse finanziarie alle provate case automobilistiche coinvolte. Alla Delahaye venne affidato il compito di produrre autocarrie vetture di lusso destinate prevalentemente all'esportazione. I modelli riproposti nell'immediato secondo dopoguerra furono la \"135\", la \"134\" e la 148, ossia modelli con motori a 6 cilindri. I modelli equipaggiati con motori V12 vennero invece abbandonati. Nel 1947 la \"134\" scomparve dal listino, lasciando spazio solo alla \"135\" e alla \"148\". Per quanto riguarda la produzione di autocarri, l'attivit\u00e0 fu pi\u00f9 febbrile, data l'estrema necessit\u00e0 di questo tipo di veicoli in un contesto storico che vedeva un intero paese da ricostruire. Ma soprattutto, la Delahaye progett\u00f2 e realizz\u00f2 uno dei primissimi fuoristrada francesi, ossia il VLR, lanciato nel 1951 e prodotto fino al 1954 in oltre 9.600 esemplari. Ma se questo settore conobbe un buon successo di mercato, quello delle automobili stent\u00f2 parecchio: le Delahaye erano infatti basate su tecnologie ormai superate, le architetture a telaio separato stavano infatti ormai cedendo il passo a modelli a scocca portante, pi\u00f9 leggeri e performanti a parit\u00e0 di motore, ma anche pi\u00f9 sicuri su strada grazie alla loro struttura che univa rigidit\u00e0 e leggerezza. A poco serv\u00ec far evolvere la \"135\" nei modelli 175 (con motore portato a 4,5 litri di cilindrata) e 235 (con motore della \"135\" ma con carrozzeria di tipo ponton). E a poco servirono anche le partecipazioni della Delahaye ad alcune competizioni sportive, in alcuni casi ottenendo anche risultati di rilievo. \nFu cos\u00ec che nel 1954 la casa francese fu rilevata dalla Hotchkiss, andando cos\u00ec a costituire il gruppo Hotchkiss-Delahaye. In realt\u00e0, il nome Delahaye verr\u00e0 utilizzato solo per brevissimo tempo, destinato unicamente alla produzione di autocarri, e comunque, gi\u00e0 alla fine di quello stesso anno, il marchio Delahaye cess\u00f2 di essere utilizzato. Nel 1956, la Brandt rilev\u00f2 il gruppo Hotchkiss-Delahaye trasformandolo in Hotchkiss-Brandt, sancendo cos\u00ec la scomparsa definitiva del marchio Delahaye anche dal nome del gruppo preesistente."}
{"id": "1242106", "revid": "1064007", "url": "https://it.wikipedia.org/wiki?curid=1242106", "title": "Bamir Topi", "text": "\u00c8 stato eletto Presidente dell'Albania il 24 luglio 2007.\nTopi \u00e8 stato per tanti anni un leader del partito democratico per il quale ha svolto diversi incarichi: \u00e8 stato vice primo ministro per due volte e capo del gruppo parlamentare. Per tre legislature Topi \u00e8 stato deputato del parlamento albanese. In passato \u00e8 stato anche Ministro dell'agricoltura e dell'alimentazione nel governo Meksi II (1996-1997).\nIl Parlamento dell'Albania con 85 voti ha incaricato Bamir Topi di succedere ad Alfred Moisiu che era in carica dal 24 luglio 2002.\n\u00c8 stato inoltre presidente onorario della squadra di calcio del KF Tirana."}
{"id": "1242110", "revid": "78273", "url": "https://it.wikipedia.org/wiki?curid=1242110", "title": "Poste e Telegrafi", "text": ""}
{"id": "1242114", "revid": "1566286", "url": "https://it.wikipedia.org/wiki?curid=1242114", "title": "Leonardo Benvenuti", "text": "Biografia.\nIntraprese la carriera di sceneggiatore nella seconda met\u00e0 degli anni quaranta, collaborando con Luigi Giachino alla stesura della pellicola \"L'ultima cena\".\nNegli oltre cento film scritti e sceneggiati in stretta unione con l'amico e collega Piero De Bernardi, col quale cre\u00f2 una delle coppie pi\u00f9 conosciute del cinema italiano, collabor\u00f2 con Sergio Leone, Vittorio De Sica, Mario Monicelli, Pietro Germi, Mauro Bolognini, Nanni Loy, Carlo Verdone per il quale firm\u00f2 tutti i primi successi, e molti altri registi italiani del XX secolo.\n\u00c8 stato autore della saga di Fantozzi e della trilogia di Amici miei, nel quale rivers\u00f2 il suo caustico spirito fiorentino e molte delle sue scorribande autobiografiche giovanili, mentre per la televisione ha collaborato al programma televisivo \"Mixer\" e, sempre con De Bernardi, alla sceneggiatura della miniserie televisiva del 1978 \"Il balordo\". Insieme a De Bernardi, Benvenuti viene designato con il Premio Flaiano per la sceneggiatura per il complesso della collaborazione tra i due autori.\nNella sua carriera, durata mezzo secolo, Benvenuti si \u00e8 aggiudicato tre David di Donatello, sei Nastri d'argento, un premio alla carriera della stampa estera in Italia.\nLeo Benvenuti, narratore istintivo e grande affabulatore, \u00e8 stato inoltre un promotore del nuovo cinema italiano creando e gestendo, per quasi 10 anni, presso l'Anac - Associazione nazionale autori cinematografici una scuola di sceneggiatura indipendente, fondamentale per la formazione di sceneggiatori, autori, registi come Francesca Archibugi, Paolo Virz\u00ec, Carlo Mazzacurati, Cinzia Tani, Stefano Disegni, Alfredo Accatino, Umberto Contarello, Francesca Melandri, Giovanna Koch, Gloria Malatesta, Graziano Diana, Enzo Monteleone, Alessandro Bencivenni.\nGrazie alla sua supervisione il cortometraggio \"Exit\", scritto da Luca D'Ascanio e Stephan Gasser per la regia di Stefano Reali, ha ottenuto la Nomination dell'Academy Award.\nIn seno al Premio Solinas per la sceneggiatura \u00e8 stato istituito il premio Leo Benvenuti."}
{"id": "1242116", "revid": "2014155", "url": "https://it.wikipedia.org/wiki?curid=1242116", "title": "Federico II di Sassonia-Gotha-Altenburg", "text": "Biografia.\nEgli era il quinto ma il maggiore dei figli sopravvissuti di Federico I di Sassonia-Gotha-Altenburg e di Maddalena Sibilla di Sassonia-Weissenfels.\nAlla morte del padre, nel 1691, Federico II assunse il Ducato di Sassonia-Gotha-Altenburg.\nDal momento che non era ancora maggiorenne, venne formata una salvaguardia costituita dagli zii, il Duca Bernardo I di Sassonia-Meiningen ed Enrico di Sassonia-R\u00f6mhild. Nel 1693, dopo essere tornato da un viaggio in Olanda ed in Inghilterra, egli scrisse all'imperatore per ottenere una licenza di maggiore et\u00e0 e govern\u00f2 personalmente il ducato. Federico fu uno dei rappresentanti pi\u00f9 tipici del regnante barocco; la sua volont\u00e0 di avere un esercito stabile, per\u00f2, assottigli\u00f2 le sue ricchezze. Come soluzione per fronteggiare questo problema, Federico cre\u00f2 nel suo esercito un corpo di mecenari che \"affitt\u00f2\" man mano a diversi principi, il che gli cre\u00f2 non poche difficolt\u00e0 nel 1702, quando il Re Luigi XIV di Francia le prese in pagamento per usarle contro l'Imperatore.\nRiguardo agli affari interni, Federico essenzialmente prosegu\u00ec la politica del padre. Egli cre\u00f2 un orfanotrofio a Altenburg (1715) e un manicomio Kahla (1726), oppure la Magdalenenstift -in onore della madre e della moglie (entrambe con lo stesso nome)- (1705), una scuola per nobildonne. Per 100,000 talenti dalla sua cassa personale, acquis\u00ec la famosa collezione numismatica del Principe Antonio G\u00fcnther di Schwarzburg-Arnstadt, che and\u00f2 a formare l'attuale collezione (\"M\u00fcnzkabinetts\") del Castello di Friedenstein.\nCon l'accumulo di parte delle linee di Sassonia-Coburgo (estinta nel 1699), Sassonia-Eisenberg (estinta nel 1707) e Sassonia-R\u00f6mhild (estinta nel 1710), succedette nei domini dei cugini, incrementando la disputa con la linea Ernestina.\nMatrimonio.\nSpos\u00f2, il 7 giugno 1696 al Castello di Friedenstein, presso Gotha, Maddalena Augusta di Anhalt-Zerbst, figlia di Carlo Guglielmo di Anhalt-Zerbst. Dal matrimonio nacquero diciannove figli, di cui solo nove raggiunsero l'et\u00e0 adulta:"}
{"id": "1242117", "revid": "827882", "url": "https://it.wikipedia.org/wiki?curid=1242117", "title": "The Best of Warrant", "text": "The Best of Warrant \u00e8 una raccolta del gruppo musicale statunitense Warrant, pubblicata il 2 aprile 1996 dalla Legacy Recordings.\nIl disco.\nIl disco contiene tracce estratte dai primi tre album in studio del gruppo, \"Dirty Rotten Filthy Stinking Rich\", \"Cherry Pie\" e \"Dog Eat Dog\", mentre \u00e8 escluso materiale dell'ultimo album, \"Ultraphobic\".\nSono inoltre presenti per la prima volta su disco: \"Thin Disguise\", che era il lato B del singolo \"Cherry Pie\", la cover dei Queen \"We Will Rock You\", incisa per la colonna sonora del film \"I gladiatori della strada\", e una versione acustica di \"I Saw Red\", anch'essa utilizzata come lato B e accompagnata da un video musicale."}
{"id": "1242121", "revid": "124284657", "url": "https://it.wikipedia.org/wiki?curid=1242121", "title": "Amy Smart", "text": "Biografia.\nAmy Smart si fece notare a inizio carriera nei film per giovani \"Varsity Blues\" (1999) e \"L'occasione per cambiare\" (1999). Partecip\u00f2 poi, come protagonista, ai due film comici \"Road Trip\" (2000) e \"Rat Race\" (2001), entrambi in compagnia di Breckin Meyer. Nel 2002 ricopre un ruolo di rilievo in \"Interstate 60\". Nel 2004 ha partecipato come co-protagonista nel film \"The Butterfly Effect\" e successivamente ha interpretato Eve in \"Crank\" (2006) e \"\" (2009). In televisione \u00e8 stata la \"B.S.C. - Bella Sposina del Coma\" della seconda stagione della serie televisiva \"Scrubs - Medici ai primi ferri\", ed ha avuto un ruolo ricorrente nella serie \"Felicity\".\nVita privata.\nSi \u00e8 sposata nel 2011 con Carter Oosterhouse, conduttore televisivo e modello."}
{"id": "1242123", "revid": "6923", "url": "https://it.wikipedia.org/wiki?curid=1242123", "title": "Isole Riau", "text": "Le Isole Riau (indonesiano: \"Kepulauan Riau\", \"Kepri\" o \"Riau Kepulauan\") sono una provincia dell'Indonesia, che comprende l'Arcipelago Riau, le Isole Natuna, le Isole Anambas e le Isole Lingga.\nStoria.\nOriginariamente parte della Provincia di Riau, dal giugno 2004 le Isole Riau formano una provincia autonoma, con capitale Tanjung Pinang. Gli arcipelaghi di Anambas e Natuna, tra la Malaysia e il Borneo, vennero uniti alla nuova provincia.\nPer numero di abitanti, le isole principali sono Bintan, Batam e Karimun, mentre le scarsamente abitate Isole Natuna sono la reggenza pi\u00f9 estesa.\nSuddivisione amministrativa.\nLa provincia \u00e8 suddivisa in 5 \"kabupaten\" (reggenze):\ne 2 \"kota\" (municipalit\u00e0):"}
{"id": "1242125", "revid": "44638", "url": "https://it.wikipedia.org/wiki?curid=1242125", "title": "Paraboloide, a concentrazione puntiforme", "text": ""}
{"id": "1242126", "revid": "1293655", "url": "https://it.wikipedia.org/wiki?curid=1242126", "title": "Hyde Park (Massachusetts)", "text": "Hyde Park \u00e8 un grande quartiere a sud della citt\u00e0 di Boston, nello Stato del Massachusetts.\nStoria.\nHyde Park era una citt\u00e0 autonoma della Contea di Norfolk fino al 1912, anno in cui \u00e8 stata annessa alla citt\u00e0 di Boston divenendo quindi parte della Contea di Suffolk.\nIl 54th Massachusetts Volunteer Infantry, che \u00e8 stata una delle prime unit\u00e0 afro/americane presenti nell'Esercito degli Stati Uniti, comandata da Col. Robert G. Shaw, \u00e8 stata creata e addestrata a Camp Meigs a Readville, ora Hyde Park, Massachusetts.\nHyde Park \u00e8 stata per molti anni la base della Westinghouse Sturtevant Corporation.\nQui nacque nel 1869 Bryson Burroughs, noto pittore statunitense."}
{"id": "1242127", "revid": "827882", "url": "https://it.wikipedia.org/wiki?curid=1242127", "title": "Rocking Tall", "text": "Rocking Tall \u00e8 una raccolta del gruppo musicale statunitense Warrant, pubblicata il 13 maggio 1996 dalla Legacy Recordings.\nPubblicata quasi in contemporanea con \"The Best of Warrant\", pu\u00f2 essere considera una raccolta alternativa ad essa, seppur priva di alcuni classici come \"Heaven\" e \"I Saw Red\"."}
{"id": "1242129", "revid": "228587", "url": "https://it.wikipedia.org/wiki?curid=1242129", "title": "Galdh\u00f8piggen", "text": "Il Galdh\u00f8piggen con i suoi 2.469\u00a0m s.l.m. \u00e8 la cima pi\u00f9 alta della catena del Jotunheimen e della Norvegia, nonch\u00e9 di tutto il Nord Europa. Si trova nel comune di Lom, nella contea di Innlandet.\nEtimologia.\n\"Galdh\u00f8piggen\" in norvegese significa \"il picco (piggen) del monte Galdh\u00f8\"."}
{"id": "1242132", "revid": "287204", "url": "https://it.wikipedia.org/wiki?curid=1242132", "title": "Galdhopiggen", "text": ""}
{"id": "1242135", "revid": "287204", "url": "https://it.wikipedia.org/wiki?curid=1242135", "title": "De syv sostre", "text": ""}
{"id": "1242136", "revid": "827882", "url": "https://it.wikipedia.org/wiki?curid=1242136", "title": "Greatest &amp; Latest (Warrant)", "text": "Greatest &amp; Latest \u00e8 una raccolta del gruppo musicale statunitense Warrant, pubblicata il 5 ottobre 1999 dalla Deadline Records.\nIl disco \u00e8 composto di nuove tracce, mixaggi e vecchi brani ri-registrati. Nel 2004 \u00e8 stato ristampato col titolo \"Cherry Pie (All the Hitz 'N' More)\"."}
{"id": "1242138", "revid": "287204", "url": "https://it.wikipedia.org/wiki?curid=1242138", "title": "Felix Cardenas", "text": ""}
{"id": "1242139", "revid": "57342", "url": "https://it.wikipedia.org/wiki?curid=1242139", "title": "Leo Benvenuti", "text": ""}
{"id": "1242140", "revid": "1318658", "url": "https://it.wikipedia.org/wiki?curid=1242140", "title": "Cimitero paleocristiano di P\u00e9cs", "text": "Il cimitero paleocristiano di P\u00e9cs \u00e8 un sito archeologico risalente al IV secolo, contenente i resti di una chiesa paleocristiana e diverse cappelle funerarie, che si trova nel centro della citt\u00e0 ungherese di P\u00e9cs, l'antica \"Sopianae\" romana.\nIl sito si estende sotto tutta l'area della piazza antistante la cattedrale di Santo Stefano (Szent Istvan ter). Gli scavi, iniziati nel 1870, e tuttora in corso, hanno portato alla scoperta di 16 cappelle funerarie. Fra queste risultano particolarmente significative due cappelle, una \"trichora\", sul lato sinistro della piazza, scoperta nel 1922 (non visitabile); ed una \"septichora\" sul lato destro della piazza, scoperta nel 1913. In questa ultima in particolare, dal 2002 sono iniziati nuovi scavi, che hanno portato a scoperte di grande importanza.\nDal centro della piazza si accede all'antico mausoleo cristiano, scoperto nel 1975-1976. Dalla piazza \u00e8 tuttora visibile il tracciato della fondamenta di una chiesa paleocristiana ad abside unica del IV secolo. Le pareti delle cappelle sono affrescate con motivi ornamentali e figurativi che riproducono scene della Bibbia e simboli cristiani simili a quelli ritrovati nelle catacombe romane.\nAltro punto di grande interesse \u00e8 la camera sepolcrale dell'anfora (o brocca), scoperta nel 1938, che prende il nome dall'anfora per il vino dipinta in una nicchia.\nNel 2000 il cimitero paleocristiano di P\u00e9cs \u00e8 diventato un patrimonio dell'umanit\u00e0 dell'UNESCO."}
{"id": "1242141", "revid": "36426", "url": "https://it.wikipedia.org/wiki?curid=1242141", "title": "Aureole", "text": ""}
{"id": "1242142", "revid": "137185", "url": "https://it.wikipedia.org/wiki?curid=1242142", "title": "Liaz", "text": ""}
{"id": "1242143", "revid": "729019", "url": "https://it.wikipedia.org/wiki?curid=1242143", "title": "Muscolo pterigoideo interno", "text": "Lo pterigoideo interno (o muscolo pterigoideo mediale) \u00e8 uno spesso, quadrilatero muscolo masticatore.\nIl ramo mandibolare del quinto nervo cranico, il nervo trigemino, innerva il muscolo pterigoideo interno.\nHa forma quadrilatera ed \u00e8 situato sulla faccia mediale del ramo della mandibola. Ha origine dalla fossa pterigoidea, dal processo piramidale del palatino e dalla tuberosit\u00e0 del mascellare e termina sulla faccia mediale dell'angolo mandibolare e del ramo, giungendo in alto fino al livello del foro mandibolare. La faccia mediale del muscolo entra in rapporto con lo spazio mandibolo faringeo e con la faringe.\nLe sue fibre passano in basso, lateralmente e posteriormente, e si vanno a inserire, con una forte lamina tendinea, a un\"'impronta rugosa triangolare\", posta sulla faccia mediale della mandibola, fra l'angolo della mandibola e il solco miloioideo.\nInnervazione.\nCome lo pterigoideo esterno, lo pterigoideo interno \u00e8 innervato dal ramo mandibolare del nervo trigemino, quinto nervo cranico.\nAzione.\nIl muscolo pterigoideo interno innalza la mandibola e in questo modo concorre a chiudere la bocca. A causa della direzione delle fibre muscolari protrude la mandibola. Quando i muscoli pterigoidei esterno e interno di un lato si contraggono contemporaneamente, il mento ruota dal lato opposto. Questi movimenti sono molto importanti nella masticazione."}
{"id": "1242145", "revid": "599013", "url": "https://it.wikipedia.org/wiki?curid=1242145", "title": "Ivica Dragutinovi\u0107", "text": "Possiede il passaporto belga.\nCarriera.\nClub.\nHa iniziato la carriera nella squadra serba del Polimlje Prijepolije. Nel 1994 viene acquistato dal Borac \u010ca\u010dak, dove diventa titolare a 19 anni. Vi rimane fino al 1996; in quell'anno passa alla squadra belga del .\nNel 2002 si concretizza il suo passaggio allo dove diviene titolare.\nNel 2005 passa al Siviglia dal quale si svincola al termine della stagione 2010-2011. Il 25 agosto 2007, durante la partita Siviglia-Getafe, prima giornata della Primera Divisi\u00f3n, Antonio Puerta, allora calciatore spagnolo del Siviglia, ebbe un arresto cardiaco; Dragutinovi\u0107 e Andr\u00e9s Palop, portiere sivigliano, lo soccorsero subito, evitandogli di soffocarsi con la sua stessa lingua. Tre giorni dopo Puerta mor\u00ec.\nNazionale.\nHa esordito in nazionale serbo-montenegrina il 13 dicembre 2000 nella partita pareggiata 1 a 1 contro la Grecia. Ha partecipato ai Mondiali di calcio Germania 2006.\nDal 2006 al 2010, dopo la separazione di Serbia e Montenegro, ha fatto parte della Serbia."}
{"id": "1242147", "revid": "1543377", "url": "https://it.wikipedia.org/wiki?curid=1242147", "title": "Grace Moore", "text": "Era soprannominata \"L'usignolo del Tennessee\". I film da lei interpretati hanno contribuito a rendere pi\u00f9 popolare la lirica, ponendola all'attenzione di un pubblico pi\u00f9 vasto.\nBiografia.\nNacque il 5 dicembre 1898 (ma alcune fonti indicano il 1901 come reale anno di nascita) da Richard Lawson Moore e Jane (Stokely) Moore, nella comunit\u00e0 di Slabtown, che oggi fa parte di Del Rio, nella Contea di Cocke nel Tennessee. \nDopo aver abitato a Knoxville la famiglia si trasfer\u00ec a Jellico nella Contea di Campbell (Tennessee) quando lei era ancora bambina. \nDopo le scuole superiori si iscrisse per un breve periodo al \"Ward-Belmont College\" di Nashville, andando quindi a New York per proseguire i suoi studi musicali ed iniziare la propria carriera.\nIl 15 luglio 1931, Grace Moore spos\u00f2 a Cannes Valent\u00edn Parera, un attore cinematografico spagnolo con una cerimonia molto stravagante che all'epoca provoc\u00f2 molta sensazione. La coppia non ebbe figli.\nNel 1935 ricevette la medaglia d'oro della \"Society of Arts and Sciences\" per i suoi \" notevoli conseguimenti nel mondo del cinema\" e nel 1936 il re di Danimarca le concesse la medaglia \"Ingenito et Arti\", riconoscimento ufficiale di quel paese. Nel 1937 fu nominata \"colonel\" (una nomina onoraria) dello \"staff\" del governatore del Tennessee, nonch\u00e9 membro a vita della \"Tennessee State Society\" di Washington D.C.. Nel 1939 divent\u00f2 cavaliere di Francia, ottenendo la Legion d'Onore.\nNel dicembre 1938 ricevette molte critiche per essersi inchinata a Cannes di fronte alla duchessa di Windsor Wallis Simpson. Ritornata negli Stati Uniti la Moore difese il suo gesto dicendo: \"Sarebbe potuta diventare una duchessa reale da molto tempo se solo non fosse stata americana. Dopotutto quanto ha fatto \u00e8 stato di dare ad un uomo felicit\u00e0 ed il coraggio di compiere le proprie scelte, che \u00e8 pi\u00f9 di quanto la maggior parte delle donne possa fare. Merita un inchino solo per questo.\"\nNel 1944 pubblic\u00f2 un'autobiografia intitolata \"You're Only Human Once\".\nGrace Moore mor\u00ec in un incidente aereo, avvenuto nelle vicinanze dell'aeroporto di Copenaghen su un DC3 della KLM, il 26 gennaio 1947, a soli 48 anni. Tra le altre vittime dello stesso incidente vi fu il principe Gustavo Adolfo di Svezia, all'epoca secondo nella linea ereditaria del trono della nazione scandinava, e padre dell'attuale re Carlo XVI Gustavo di Svezia.\n\u00c8 sepolta a Chattanooga, nel Tennessee.\nLa vita di Grace Moore \u00e8 stata portata sul grande schermo nel 1953 con il film \"Sogno di Boh\u00e8me\" (Orig. \"So This is Love\"), interpretato dalla cantante originaria della Carolina del Nord Kathryn Grayson.\nLa Carriera.\nIl Musical.\nLa prima apparizione per il Broadway theatre di Grace Moore fu il 19 ottobre 1920, nel musical \"Hitchy-Koo of 1920\" di Jerome Kern al New Amsterdam Theatre. \nNel 1922 e nel 1923 partecip\u00f2 alla seconda e terza annata di rappresentazioni della rivista Music Box di Irving Berlin. Nell'edizione del 1923 lei e John Steel presentarono il brano di Berlin \"\"What'll I Do\". Quando poi la cantante intonava \"An Orange Grove in California\"\", nella sala del teatro veniva diffuso profumo di fiori d'arancio.\nNel 1932 fu, sempre a Broadway, nel \"cast\" dell'operetta \"The DuBarry\" di Karl Mill\u00f6cker, che per\u00f2 rimase in cartellone solo per un breve periodo.\nL'Opera.\nDopo essersi perfezionata in Francia, il 7 febbraio 1928 la Moore fece il proprio debutto nel mondo della lirica al Metropolitan Opera di New York, interpretando il ruolo di Mim\u00ec ne \"La boh\u00e8me\" di Puccini. Il 29 settembre seguente debutt\u00f2 nello stesso ruolo all'Opera-Comique di Parigi, ruolo che sostenne in seguito anche in una rappresentazione tenutasi al Covent Garden di Londra davanti alla Famiglia Reale inglese il 6 giugno 1935\nNel corso delle 16 stagioni nella compagnia del Metropolitan Opera si esib\u00ec in diverse opere italiane e francesi sostenendo tra gli altri anche il ruolo di protagonista in \"Tosca\", \"Manon\" e \"Louise\". Proprio \"Louise\" era la sua opera preferita, ed \u00e8 opinione comune che quello sia stato il ruolo in cui ha dato il meglio di s\u00e9.\nNegli anni trenta e quaranta tenne concerti negli Stati Uniti e in Europa, esibendosi in un repertorio che comprendeva selezioni di brani d'opera ed altre canzoni in tedesco, francese, italiano, spagnolo ed inglese. Nel corso della seconda guerra mondiale fece parte dell\"'USO\", l'ente che tuttora si occupa di organizzare spettacoli per le truppe statunitensi, esibendosi per i soldati che si trovavano in missione all'estero.\nIl Cinema.\nAttratta da Hollywood nei primi anni del cinema sonoro, il primo ruolo per il grande schermo interpretato dalla Moore fu quello di Jenny Lind, nell'omonimo film del 1930, prodotto da Irving Thalberg per la MGM e diretto da Sidney Franklin. Nello stesso anno, insieme al cantante del Metropolitan Lawrence Tibbett, interpret\u00f2 la prima trasposizione cinematografica dell'operetta di Sigmund Romberg \"The New Moon\", sempre per conto della MGM.\nDopo una pausa di diversi anni, la Moore torn\u00f2 ad Hollywood, stavolta firmando un contratto con la Columbia Pictures, per cui gir\u00f2 sei film. Nel film del 1934 \"Una notte d'amore\", il primo per la Columbia, interpret\u00f2 una ragazza di provincia che sogna di diventare una cantante lirica. Grazie a quel ruolo nel 1935 ottenne una nomination all'Oscar alla miglior attrice. Interpret\u00f2 parti simili in diversi altri film. In un momento memorabile di \"Amanti di domani\" (\"When You're in Love\") del 1937, la Moore si esib\u00ec in una scena comica durante la quale, indossati camicia e pantaloni di flanella, si unisce ad una band di 5 musicisti scatenandosi in una strepitosa versione di \"Minnie the Moocher\" di Cab Calloway, cambiandone per\u00f2 il testo per adeguarsi ai parametri della Hollywood dell'epoca.\nIn \"Quando la vita \u00e8 un romanzo\" del 1937, insieme al tenore statunitense Frank Forest, esegu\u00ec il celebre duetto \"Vogliatemi bene\" tratto da \"Madama Butterfly\".\nL'ultimo film da lei interpretato fu \"Luisa\" del 1939, tratto dall'omonima opera di Gustave Charpentier, che prevedeva delle parti parlate al posto di alcune delle arie originali dell'opera. Il compositore stesso partecip\u00f2 alla realizzazione del film, autorizzando i tagli ed i cambiamenti al libretto, istruendo la Moore e dando suggerimenti al regista Abel Gance. la produzione includeva nel cast anche due celebri cantanti francesi: il tenore Georges Thill e il basso Andr\u00e9 Pernet."}
{"id": "1242148", "revid": "110157", "url": "https://it.wikipedia.org/wiki?curid=1242148", "title": "Coppa delle nazioni oceaniane 2004", "text": "La Coppa delle nazioni oceaniane 2004 \"(2004 OFC Nations Cup)\" fu la settima edizione della Coppa delle nazioni oceaniane, competizione calcistica per nazionali organizzata dalla OFC. La competizione si svolse in Australia dal 29 maggio 2004 al 12 ottobre 2004 e vide la partecipazione di sei squadre: , , , , e . Il torneo valse anche come qualificazione per la FIFA Confederations Cup 2005 e per il Campionato mondiale di calcio 2006 (ad eccezione della finale).\nFase finale.\nGirone unico.\n e qualificate alla finale per il primo posto valida anche per l'accesso allo spareggio CONMEBOL-OFC per il campionato mondiale di calcio 2006.\nStatistiche.\nClassifica marcatori.\n6 reti\n4 reti\n3 reti\n2 reti\n1 rete\nAutoreti"}
{"id": "1242151", "revid": "767487", "url": "https://it.wikipedia.org/wiki?curid=1242151", "title": "Jessica Boehrs", "text": "Cantante del gruppo vocal trance \"Novaspace\", molte loro canzoni hanno scalato le posizioni nelle Hit parade tedesche.\nCarriera.\nGli inizi.\nJessica Boehrs comincia a lavorare all'et\u00e0 di 13 anni come attrice. In seguito recit\u00f2 piccole parti in serie TV o film per la televisione. Risale al 1996 il suo primo brano musicale \"JessVaness\", cos\u00ec come la comparsa come corista per il gruppo musicale Caught in the Act e la \"girl band\" Tic Tac Toe. Riscosse i primi successi e si assicur\u00f2 anche le prime registrazioni in studio. Cant\u00f2 tra le altre cose nel coro di \"Laura\".\nCarriera nei \"Novaspace\".\nNel 2002 incontra il produttore di musica Felix Gauder, originario di Stoccarda, che avrebbe creato i Novaspace. Il primo singolo, \"Time after Time\", originariamente di Cyndi Lauper, raggiunse la posizione 6 della classifica tedesca. Seguirono altre cover e nel 2003, finalmente, il primo album \"Supernova\". Nel 2004 esce il secondo album, prodotto da Claude Nova e Fabienne Space, dal titolo \"Cubes\", contenente molte canzoni di cui la Boehrs \u00e8 autrice, al contrario del precedente.\nVi si possono trovare anche cover come:\"Run To You\", \"Beds Are Burning\" e \"So Lonely\" originariamente di Bryan Adams, Midnight Oil e The Police. Tutti e tre i singoli raggiunsero la vetta della classifica tedesca. \"Beds Are Burning\" fu la canzone di maggior successo nella carriera dei Novaspace. La Hit \"So Lonely\" usc\u00ec negli USA, ma si piazz\u00f2 mediocremente in classifica. Risale al 2 giugno 2006, il terzo album, \"DJ Edition\".\nFilm e televisione.\nJessica Boehrs recit\u00f2 nelle serie: \"Die Wagenfelds\", \"Der Bulle von T\u00f6lz\", \"Die Wache\", \"SOKO 5113\" oder \"Die Rote Meile\". Nel 2003 vest\u00ec i panni di Melanie Neuhaus nella soap opera di ARD \"Marienhof\". Nello stesso anno ottenne una parte nella produzione della Dreamworks-Produktion \"EuroTrip\": nel film interpret\u00f2 Mieke, l'amica di penna tedesca del protagonista Scott, che crede invece si tratti di un maschio (Mike). La Boehrs ha recitato nella serie di ZDF \"Un amore sul lago di Garda\", cos\u00ec come anche nella serie \"Schloss Einstein\" veste i panni della istuttrice Nina. Ha partecipato inoltre, in coppia con il marito, alla serie televisiva \"La nave dei sogni - Viaggio di nozze\".\nDoppiatrici italiane.\nNelle versioni in italiano dei suoi film, Jessica Boehrs \u00e8 stata doppiata da:"}
{"id": "1242152", "revid": "827882", "url": "https://it.wikipedia.org/wiki?curid=1242152", "title": "Cherry Pie (All the Hitz 'N' More)", "text": "Cherry Pie (All the Hitz 'N' More) \u00e8 una raccolta del gruppo musicale statunitense Warrant, pubblicata il 30 marzo 2004 dalla Deadline Records.\n\u00c8 una ristampa della raccolta \"Greatest &amp; Latest\" con due cover non presenti nella versione precedente."}
{"id": "1242153", "revid": "228587", "url": "https://it.wikipedia.org/wiki?curid=1242153", "title": "Benvenuti", "text": ""}
{"id": "1242157", "revid": "830939", "url": "https://it.wikipedia.org/wiki?curid=1242157", "title": "Paolo D'Antoni", "text": "Biografia.\nLaureato in filosofia e in giurisprudenza, avvocato.\nIn giovent\u00f9 fu attratto dal movimento politico di Nunzio Nasi. Consigliere comunale di Trapani nel 1920. Nel settembre 1943 fu chiamato dagli Alleati a reggere la prefettura di Trapani, poi nel 1944 quella di Palermo e nel 1946 divenne vice Alto Commissario per la Sicilia, che per alcuni mesi resse ad interim. Dal 31 ottobre 1946 al 31 maggio 1947, fu ancora vicecommissario.\nNel maggio 1947 viene eletto all'Assemblea regionale siciliana nel collegio di Trapani, nelle liste della DC, di cui diviene capogruppo. \u00c8 nominato assessore ai trasporti e nel 1949, vice presidente dell'Assemblea..\nFu rieletto al Parlamento siciliano nel 1951 nel collegio di Trapani, quando ruppe con la DC e fond\u00f2 la Concentrazione Autonomista, che ottenne tre deputati all'Ars, tra cui lui.\nRieletto nel 1955 come indipendente con il PCI, fu uno dei protagonisti dell'elezione a presidente della Regione di Silvio Milazzo, nel cui primo governo fu vicepresidente della Regione e assessore alla Pubblica istruzione..\nDopo la crisi del milazzismo, lascia il PCI e dal 1961 al 1963 fu assessore al Bilancio e poi alle Finanze per il PRI. Non fu rieletto nelle elezioni del 1963."}
{"id": "1242160", "revid": "2224701", "url": "https://it.wikipedia.org/wiki?curid=1242160", "title": "Strada statale 216 Maremmana III", "text": "L'ex strada statale 216 Maremmana III (SS 216), ora strada provinciale 216 Maremmana III (SP 216), \u00e8 una strada provinciale italiana di origine medioevale che collega la maggior parte dei centri abitati dei Colli Albani, da San Cesareo ad Albano Laziale.\nPercorso.\nPrima parte: da San Cesareo a Frascati (16\u00a0km).\nLa strada ha origine al chilometro 28 della strada statale 6 Via Casilina, poco prima dell'abitato di San Cesareo. Al chilometro 2 sottopassa l'A1 diramazione Roma Sud e si connette alla stessa con l'uscita di San Cesareo.\nAl chilometro 7 la Maremmana risale le propaggini settentrionali dei colli Albani ed entra nell'abitato di Monte Compatri. Sulla sinistra si ha la strada che conduce all'ospedale San Raffaele e al convento di San Silvestro, mentre sulla destra si apre piazza Marco Marcofini che termina con palazzo Savelli, sede del municipio.\nVerso il chilometro 11, lambisce il centro storico di Monte Porzio Catone, raggiungibile con il diverticolo di via Roma. Poi la strada inizia a scendere lentamente verso valle. \nAll'altezza del chilometro 15, la strada lambisce la recinzione del Barco Borghese e si incontra con la SP 66/A Frascati-Colonna. Prosegue, prendendo nome di via Gregoriana ed entrando nell'espansione moderna di Frascati. Poco oltre si incontra con la ex strada statale 215 Tuscolana davanti al santuario di Santa Maria del Capocroce e procede verso la centrale piazza Marconi.\nSeconda parte: da Frascati a Marino (6\u00a0km).\nLa Maremmana procede tortuosamente fino al bivio di Grottaferrata, prendendo nome di via dell'Alberata (Via San Bartolomeo), e intersecandosi in quel punto con la ex SS 511. Poi entra dentro l'espansione moderna di Grottaferrata chiamandosi via Santovetti e poi Via XXV luglio e giungendo alla rotonda di Squarciarelli, al chilometro 19 della strada statale.\nDalla rotonda di Squarciarelli parte anche la strada per Rocca di Papa. La Maremmana da questo punto riprende a salire, fiancheggiata da eleganti ville in massima parte appartenenti ad enti religiosi, e sulla sinistra in localit\u00e0 Colonnele dal deposito CO.TRA.L. di San Giuseppe.\nPoi alla strada statale si innesta la via Capo d'Acqua proveniente da Rocca di Papa prima che entri nell'abitato di Marino, al chilometro 21 del tracciato.\nTerza parte: da Marino ad Albano (5\u00a0km).\nNell'abitato di Marino, la strada passa davanti alla chiesa della Santissima Trinit\u00e0 e alla centrale piazza Matteotti, prima di scendere verso la vallata della Marana con un viadotto voluto da Gregorio XVI nel 1835 e pertanto chiamato ponte Gregoriano.\nSulla destra si ha il santuario dell'Acquasanta di Marino, mentre sulla sinistra c'\u00e8 l'imbocco della SP 16/B Costa Caselle che conduce alla via dei Laghi. La Maremmana da qui riprende a salire incontrandosi al km 22 con la ex strada statale 217 Via dei Laghi, al cosiddetto quadrivio della via dei Laghi o bivio di Marino.\nPoi la strada prosegue verso Castel Gandolfo, con vista sul lago Albano e, passando davanti ai cancelli della villa papale di Castel Gandolfo, si innesta con la ex strada statale 140 del Lago Albano che qui termina. \nDa Castel Gandolfo la via prende nome di viale Giovanni Paolo II (gi\u00e0 via San Giovanni Battista de La Salle) e arriva, costeggiando per 2 chilometri la recinzione massiccia della tenuta dei papi, alla salita di Sant'Andrea. La statale prosegue con il tratto denominato galleria di Sotto mentre si distacca la galleria di Sopra, classificata come SP 71/B. Queste due strade sono chiamate cos\u00ec perch\u00e9 la vegetazione era, una volta, cos\u00ec fitta che sembravano due gallerie vere e proprie. Oggi non \u00e8 pi\u00f9 cos\u00ec, ma queste due strade continuano a segnare ancora i limiti della villa Barberini, convergendo entrambe ad Albano Laziale: difatti mentre la galleria di Sopra porta alla sommit\u00e0 della cittadina, la statale termina confluendo nella strada statale 7 Via Appia nella centrale piazza Mazzini.\nGestione.\nIn seguito al decreto legislativo n. 112 del 1998, dal 2002 la gestione \u00e8 passata dall'ANAS alla Regione Lazio che ha provveduto al trasferimento dell'infrastruttura al demanio della Provincia di Roma."}
{"id": "1242168", "revid": "827882", "url": "https://it.wikipedia.org/wiki?curid=1242168", "title": "Then and Now (Warrant)", "text": "Then And Now \u00e8 una raccolta del gruppo musicale statunitense Warrant, pubblicata il 4 maggio 2004 dalla Sanctuary Records.\nIl disco.\nIl disco raccoglie le migliori tracce di \"Belly to Belly\" e \"Warrant Live 86-97\", che sono album pubblicati dopo l'ultima raccolta di successi \"The Best of Warrant\" (1996). Sono inoltre inclusi brani estratti dall'album \"Ultraphobic\", pubblicato ai tempi ma non considerato nella precedente raccolta. Non compaiono invece tracce di \"Greatest &amp; Latest\" e \"Under the Influence\"."}
{"id": "1242169", "revid": "767487", "url": "https://it.wikipedia.org/wiki?curid=1242169", "title": "Dar\u00f2 un milione", "text": "Dar\u00f2 un milione \u00e8 un film del 1935 diretto da Mario Camerini, scritto tra gli altri da Cesare Zavattini, al suo esordio cinematografico, a partire dal racconto \"Buoni per un giorno\" di Giacinto \"Giaci\" Mondaini e dello stesso Zavattini.\nSegna il debutto della coppia Vittorio De Sica-Assia Noris, che reciteranno insieme in altre tre commedie di Camerini: \"Ma non \u00e8 una cosa seria\" (1936), \"Il signor Max\" (1937) e \"I grandi magazzini\" (1939).\nTrama.\nUn milionario annoiato e stanco della vita, si traveste da povero e decide di offrire un milione a chi compir\u00e0 un atto di bont\u00e0 verso di lui. Nonostante il travestimento non riesce a trovare alcuna considerazione. Si commuove solo una ragazza, con la quale fiorisce un idillio.\nProduzione.\nIl film \u00e8 stato girato negli stabilimenti della Cines, irreparabilmente distrutti quello stesso anno da un incendio.\nDistribuzione.\nPresentato alla terza edizione della Mostra del cinema di Venezia, ha vinto la Coppa del Ministero delle Corporazioni per il miglior film comico italiano. \u00c8 stato presentato nuovamente a Venezia nel 2002 all'interno della retrospettiva dedicata ai settant'anni della Mostra.\nDistribuito negli Stati Uniti nel 1937, nel 1938 ne \u00e8 stato realizzato il remake hollywoodiano \"Chi vuole un milione?\" (I'll Give a Million), diretto da Walter Lang.\nCritica.\nPer Orazio Bernardinelli \u00abil film \u00e8 fresco spigliato, veloce, e corre alla conclusione senza lentezze e rallentamenti\u00bb (\"Il Messaggero\", 31 agosto 1935). Per Mario Gromo \u00e8 \u00abun film intelligente come pochi, sia pure con qualche squilibrio e alcune incertezze, un film quasi sempre gustosissimo e talvolta piacevolissimo\u00bb (\"La Stampa\", 31 agosto 1935)."}
{"id": "1242181", "revid": "580", "url": "https://it.wikipedia.org/wiki?curid=1242181", "title": "Bilibro animato", "text": ""}
{"id": "1242183", "revid": "125256913", "url": "https://it.wikipedia.org/wiki?curid=1242183", "title": "Hans-Valentin Hube", "text": "Valoroso combattente della prima guerra mondiale durante la quale rimase mutilato di una mano, prosegu\u00ec la carriera militare e durante la seconda guerra mondiale ebbe importanti incarichi di comando alla testa di reparti corazzati della Wehrmacht. Molto apprezzato dallo stesso Adolf Hitler per la sua rude combattivit\u00e0, Hube godeva anche della fiducia e della stima dei suoi soldati, da cui era soprannominato \"der mensch\" (l'uomo). Fino alla morte, avvenuta il 21 aprile 1944 per un incidente aereo, si distinse soprattutto sul fronte orientale dove prese parte alla tragica battaglia di Stalingrado, e durante la breve campagna in Sicilia che condusse con abilit\u00e0 riuscendo ad evacuare gran parte delle sue forze. Ufficiale molto energico e dalla estrema risolutezza, ottenne l'altissima decorazione al valore della Croce di cavaliere della croce di ferro con foglie di quercia, spade e diamanti e fu citato tre volte nel Wehrmachtbericht il 17 agosto 1943, il 31 gennaio e il 9 aprile 1944.\nBiografia.\nGli inizi e la prima guerra mondiale.\nNato a Naumburg il 29 ottobre 1890, il giovane Hans-Valentin Hube intraprese la carriera militare come ufficiale cadetto nel \"F\u00fcrst Leopold von Anhalt-Dessau Infanterie-Regiment n. 26\", un reparto di fanteria prussiana dell'esercito tedesco dislocato a Magdeburgo, dove ebbe modo di distinguersi venendo promosso il 22 agosto 1910, dopo diciotto mesi di servizio, al grado superiore di \"leutnant\".\nNell'agosto 1914, all'inizio della prima guerra mondiale, Hube prese parte con il suo battaglione alle prime fasi dei combattimenti sul fronte occidentale; il 20 settembre 1914 venne gravemente ferito durante uno scontro a Fontenay; dovette subire l'amputazione della mano sinistra e venne evacuato in patria per un lungo periodo di cure e riabilitazione. Nonostante la mutilazione, Hube rientr\u00f2 in servizio attivo sul fronte occidentale nel dicembre 1915 e prese il comando, con il grado di \"oberleutnant\", di una compagnia di fanteria impegnata in linea nella logorante guerra di trincea. In riconoscimento del suo servizio durante la battaglia della Somme ricevette nel 1916 la Croce di ferro di I classe mentre l'anno seguente venne promosso capitano e nel 1918 gli fu assegnata la Croce di Cavaliere dell'Ordine di Hohenzollern con spade. Hube fu costantemente impegnato in prima linea con i suoi uomini; prese parte ai primi combattimenti contro i carri armati britannici, sub\u00ec anche un attacco con i gas e dovette essere trasferito in ospedale nelle retrovie. Per il valore dimostrato in azione venne proposto per l'assegnazione della decorazione Pour le M\u00e9rite, il pi\u00f9 alto riconoscimento al merito concesso dalla Germania imperiale, ma la prima guerra mondiale termin\u00f2 l'11 novembre 1918 prima che fosse accolta dall'alto comando tedesco la proposta presentata dai suoi superiori.\nDopo la fine della Grande Guerra Hube era intenzionato a rimanere nel nuovo esercito tedesco, la Reichswehr, formata da soli 100.000 soldati, ma, a causa della sua mutilazione, la sua richiesta di prestare servizio venne inizialmente respinta; Hube tuttavia non rinunci\u00f2 a rimanere nell'esercito; dimostr\u00f2 la sua determinazione e la sua tenace volont\u00e0 di superare le limitazioni dovute al suo \"handicap\" e infine venne inserito nella \"Reichswehr\" come comandante di compagnia. Hube miglior\u00f2 l'efficienza del reparto assegnatogli sviluppando soprattutto l'addestramento realistico e la preparazione fisica dei soldati; in questa periodo egli scrisse anche un manuale sul combattimento di fanteria che venne molto apprezzato e promosse l'addestramento della fanteria nella lotta anticarro e nel combattimento ravvicinato.\nNel 1928 venne assegnato per le qualit\u00e0 dimostrate alla scuola di guerra di Dresda, e nel 1932, dopo essere stato promosso maggiore, assunse il comando del I battaglione della 3\u00ba Reggimento di fanteria in Prussia orientale; nel 1934 venne promosso tenente colonnello e il 1\u00ba maggio 1935 fu assegnato alla direzione della scuola di fanteria di D\u00f6beritz.\nSul fronte orientale nella seconda guerra mondiale.\nAll'inizio della seconda guerra mondiale, Hube non ricevette incarichi attivi durante la campagna di Polonia e venne invece nominato al comando del suo vecchio reparto, il 3\u00ba Reggimento di fanteria, che era schierato sul fronte occidentale; durante il periodo della \"strana guerra\" svilupp\u00f2 l'addestramento dei suoi uomini, attivando esercitazioni estremamente realistiche che suscitarono alcune critiche da parte dei comandi superiori per gli eccessivi rischi corsi dai soldati.\nDurante la campagna di Francia Hans Hube venne promosso maggior generale e ricevette, a partire dal 14 maggio 1940, il comando della 16\u00aa Divisione fanteria, inquadrata nel Panzergruppe Kleist, il principale raggruppamento mobile tedesco incaricato di effettuare lo sfondamento decisivo del fronte alleato. Hube condusse la sua divisione, che faceva parte della seconda schiera del gruppo corazzato, attraverso la Francia settentrionale fino alle coste della Manica; nella seconda parte della campagna, Fall Rot, la 16\u00aa Divisione fanteria avanz\u00f2 in Lorena fino a Mirecourt dove Hube ricevette, due giorni prima dell'armistizio, la resa delle truppe del generale Jean Flavigny.\nDopo la vittoria tedesca ad occidente la Wehrmacht procedette ad un'ampia riorganizzazione delle sue forze e a un ampliamento del numero delle formazioni corazzate; nel quadro di questo programma Hube ricevette l'incarico di costituire, con i quadri e alcuni reparti della 16\u00aa Divisione fanteria, la nuova 16. Panzer-Division. Questa grande unit\u00e0, rinforzata con l'arrivo di un esperto reggimento di carri appartenente in precedenza alla 1. Panzer-Division, venne ufficialmente costituita, sotto il comando di Hube, il 1\u00ba novembre 1940 e in dicembre venne subito trasferita in Romania per supportare il nuovo governo locale filo-tedesco e svolgere compiti di addestramento dell'esercito rumeno. Durante la breve campagna dei Balcani della primavera 1941 Hube e la sua divisione non vennero impiegati attivamente nelle operazioni; la 16. Panzer-Division rimase in riserva a disposizione dell'armata del feldmaresciallo Wilhelm List ma non entr\u00f2 in combattimento.\nLa 16. Panzer-Division ebbe invece un ruolo di grande importanza fin dall'inizio della gigantesca operazione Barbarossa, il 22 giugno 1941; Hans Hube venne posto alle dipendenze del 48\u00ba \"Panzerkorps\" del generale Werner Kempf, a sua volta inquadrato nel \"Panzergruppe 1\" del generale Ewald von Kleist, una grande concentrazione di carri armati che aveva la missione di sfondare le difese di frontiera nel settore meridionale del fronte e invadere l'Ucraina. In questa area l'Armata Rossa aveva concentrato un gran numero di formazioni corazzate che contrattaccarono confusamente fin dai primi giorni per cercare di fermare l'avanzata tedesca; i panzer furono quindi duramente contrastati. La battaglia di Brody-Dubno vide impegnate fino alla fine del mese di giugno tutte le unit\u00e0 del generale von Kleist e la 16. Panzer-Division svolse un ruolo decisivo; Hube diresse con grande efficacia l'azione dei suoi reparti sul campo di battaglia; i panzer della divisione rivendicarono la distruzione di quasi 300 carri armati sovietici. Dopo questo primo brillante successo, Hube continu\u00f2 l'avanzata verso est incontrando per\u00f2 ancora aspra resistenza; a Starokonstantinov (in ucraino Starokostjantyniv) alcuni reparti si trovarono in difficolt\u00e0, infine il 9 luglio 1941 la 16. Panzer-Division super\u00f2 la linea Stalin a Ljubar da dove pot\u00e9 partecipare alla grande battaglia di Uman' che si concluse con una netta vittoria tedesca. Per il valore dimostrato in queste prime battaglie dell'operazione Barbarossa Hans Hube ricevette la Croce di cavaliere della croce di ferro il 1\u00ba agosto 1941; ricevettero la stessa decorazione anche due dei suoi pi\u00f9 abili comandanti di carri: il maggiore Hyazinth von Strachwitz e il colonnello Rudolf Sieckenius.\nHube, dopo la conclusione della battaglia di Uman', riprese l'avanzata e la 16. Panzer-Division marci\u00f2 a sud raggiungendo le coste del Mar Nero e occupando di sorpresa il 16 agosto l'importante porto di Nikolaev; subito dopo la formazione, sempre dipendente dal 48\u00ba \"Panzerkorps\", prese parte alla grande battaglia della sacca di Kiev. Hube condusse personalmente dalle prime linee l'azione delle sue colonne corazzate che, avanzando da sud verso nord, misero in pericolo le retrovie delle forze sovietiche in combattimento intorno alla capitale ucraina. Il 10 settembre 1941 venne superato il Dniepr, Hube continu\u00f2 verso nord, occup\u00f2 Lubny e raggiunse il 14 settembre Lokhvitsa dove i suoi soldati si congiunsero, dopo duri combattimenti, con gli elementi di testa della 3. Panzer-Division del generale Walter Model che era discesa da nord; in questo modo venne definitivamente chiusa la sacca e furono intrappolate cinque armate sovietiche che vennero in gran parte distrutte.\nDopo la grande vittoria in Ucraina, il Gruppo d'armate Sud del feldmaresciallo Gerd von Rundstedt riprese l'avanzata verso est e invase la Crimea e il Donbas; Hube guid\u00f2 la sua divisione, trasferita alla dipendenze del 14\u00ba \"Panzerkorps\", fino al Donec, mentre altri reparti corazzati tedeschi marciavano in direzione di Rostov sul Don. Nonostante le perdite tuttavia i sovietici furono in grado, a novembre 1941, di rafforzare le loro posizioni e contrattaccare; i tedeschi subirono le prime sconfitte; dovettero evacuare Rostov e ripiegare. Hube fu impegnato durante i critici mesi invernali in una difficile battaglia difensiva sulle posizioni raggiunte che cost\u00f2 molte perdite. Il 16 gennaio 1942 il generale ricevette, in riconoscimento del valore dimostrato, le foglie di quercia per la Croce di cavaliere. \nHube rimase al comando della 16. Panzer-Division anche all'inizio della seconda offensiva estiva tedesca all'est nel 1942; egli guid\u00f2 la sua formazione corazzata, che era stata riorganizzata dopo le elevatissime perdite dell'inverno e rinforzata con panzer ultimo modello, nel corso della sanguinosa seconda battaglia di Char'kov che si concluse il 28 maggio 1942 con una schiacciante vittoria della Wehrmacht. I panzer della 16. Panzer-Division, inquadrati nel Gruppo d'armate Sud del feldmaresciallo Fedor von Bock, svolsero un ruolo decisivo nella battaglia e Hube contribu\u00ec a chiudere l'accerchiamento di due armate sovietiche che vennero distrutte.\nNella successiva operazione Blu nel luglio 1942 Hube, promosso tenente generale dal 1\u00ba aprile 1942, continu\u00f2 a dirigere le difficili operazioni offensive in direzione del fiume Don della 16. Panzer-Division con grande risolutezza; spesso presente con il suo veicolo di comando sulla linea del fuoco in prima linea, mostr\u00f2 freddezza e coraggio, venendo anche coinvolto in pericolosi scontri ravvicinati con i mezzi corazzati sovietici. Il generale era rispettato dai suoi soldati che lo avevano soprannominato \"Pap\u00e0 Hube\" o \"Der mensch\" (l'uomo) e avevano piena fiducia nelle sue capacit\u00e0; Hube era brusco e rigoroso ma era apprezzato dai suoi uomini ed anche dagli ufficiali superiori per la sua lucida valutazione della situazione, la sua sincerit\u00e0 e la sua solidit\u00e0 di carattere. In questa fase la 16. Panzer-Division di Hube entr\u00f2 a far parte della 6\u00aa Armata del generale Friedrich Paulus di cui divenne l'elemento corazzato di punta.\nL'obiettivo della 6\u00aa Armata era l'importante citt\u00e0 di Stalingrado; le unit\u00e0 corazzate del generale Hube iniziarono il 23 luglio 1942 l'Operazione Fischreiher, l'avanzata nella steppa verso il Don e il Volga, e affrontarono duri combattimenti contro le riserve di carri armati che il comando dell'Armata Rossa aveva fatto intervenire per cercare di bloccare la marcia del nemico. Hube diresse con abilit\u00e0 le sue formazioni in una serie di confuse e violente battaglie di carri a ovest del Don che si prolungarono fino alla met\u00e0 del mese di agosto e che terminarono con la vittoria dei tedeschi. La 6\u00aa Armata raggiunse il fiume il 21 agosto e riusc\u00ec a costituire una preziosa testa di ponte a est del fiume da cui il generale Paulus intendeva spingere i panzer direttamente verso Stalingrado. Il 23 agosto 1942 inizi\u00f2 la fase finale dell'avanzata verso il Volga; Hube era presente nelle unit\u00e0 di testa della 16. Panzer-Division e controll\u00f2 personalmente la rapida progressione dei suoi panzer attraverso la steppa; le operazioni si conclusero al termine della giornata con un brillante e apparentemente decisivo successo; le avanguardie meccanizzate della 16. Panzer-Division raggiunsero, dopo aver superato una debole opposizione, il Volga alla periferia settentrionale di Stalingrado e si prepararono ad attaccare la citt\u00e0.\nIn realt\u00e0 la battaglia di Stalingrado era appena cominciata; dal 24 agosto 1942 Hube dovette affrontare una serie di contrattacchi contro le sue unit\u00e0 avanzate fino al Volga. La 16. Panzer-Division era quasi isolata e mancava di carburante; la divisione venne contrastata a sud, non riusc\u00ec ad avanzare nella periferia settentrionale della citt\u00e0 e venne attaccata da nord dove altre forze sovietiche sferrarono una serie di assalti. In un primo momento la situazione apparve molto critica; il generale Gustav von Wietersheim, comandante del 14\u00ba \"Panzerkorps\" da cui dipendeva la 16. Panzer-Division, si mostr\u00f2 molto pessimista e propose all'alto comando di abbandonare le posizioni raggiunte sul Volga e ripiegare, ma il generale Paulus decise di perseverare; il generale von Wietersheim venne destituito e il 15 settembre 1942 Hube assunse il comando del 14\u00ba \"Panzerkorps\" con l'ordine di mantenere a tutti i costi le posizioni raggiunte sul fiume a nord di Stalingrado.\nNel frattempo altre divisioni della 6\u00aa Armata si erano avvicinate alla periferia occidentale di Stalingrado, mentre da sud erano giunte le truppe meccanizzate del generale Hermann Hoth; il 13 settembre 1942 aveva avuto inizio la cruenta fase dei combattimenti all'interno del vasto agglomerato urbano della citt\u00e0. Hube fu impegnato per settimane con le sue formazioni del 14\u00ba \"Panzerkorps\" soprattutto a difendere le posizioni raggiunte sul Volga e a coprire il fianco settentrionale della 6\u00aa Armata nel cosiddetto \"corridoio Don-Volga\" che in settembre e ottobre venne ripetutamente attaccato dalle riserve dell'Armata Rossa che tentavano di accorrere in aiuto della guarnigione sovietica asserragliata all'interno di Stalingrado. Hube organizz\u00f2 un efficace schieramento difensivo anticarro sfruttando le alture e i vasti campi di tiro disponibili e i sovietici furono ripetutamente respinti con pesanti perdite; il territorio del \"corridoio\" venne solidamente sbarrato dal 14\u00ba \"Panzerkorps\" mentre il grosso della 6\u00aa Armata era impegnato negli sfibranti scontri all'interno di Stalingrado. Le formazioni di Hube tuttavia subirono a loro volta un forte logoramento; fu impossibile per il comando tedesco ritirare dietro il Don le sue forze mobili per ricostituire una riserva; alla vigilia della controffensiva invernale sovietica Hube disponeva di una divisione corazzata e due divisioni mootorizzate con appena 84 carri armati Panzer III e Panzer IV in totale.\nL'operazione Urano, iniziata dai sovietici il 19 novembre 1942, colse di sorpresa gli alti comandi e le truppe tedesche nel settore di Stalingrado ed ebbe subito uno sviluppo disastroso per la 6\u00aa Armata le cui linee di comunicazione vennero minacciate dalla profonda avanzata dei corpi corazzati dell'Armata Rossa. Fu solo al termine della giornata che il comando tedesco diram\u00f2 i primi ordini urgenti per sospendere gli attacchi nella citt\u00e0 e disimpegnare forze mobili per contrastare l'avanzata nemica. Il generale Hube ricevette quindi la disposizione di concentrare tutte le forze corazzate disponibili del 14\u00ba \"Panzerkorps\" e dirigere subito a ovest del Don per proteggere le retrovie della 6\u00aa Armata e contrattaccare. La situazione delle truppe tedesche era molto pi\u00f9 difficile del previsto e Hube, intralciato dalla carenza di carburante, dalla confusione delle retrovie, dalla mancanza di informazioni precise e dalla debolezza delle sue forze, raggiunse e attravers\u00f2 il Don con ritardo. Dal 21 novembre 1942 le sue Panzer-Division, frammentate in piccoli \"kampfgruppen\", furono attaccate dai corpi carri e meccanizzati sovietici in arrivo da nord e furono pesantemente sconfitte senza riuscire a fermare o rallentare le principali colonne corazzate nemiche che poterono completare con pieno successo la grande manovra d'accerchiamento. Entro pochi giorni il generale dovette passare sulla difensiva per coprire la ritirata dei numerosi reparti sbandati; egli e i suoi ufficiali mostrarono grande preoccupazione e pessimismo per la sorte dell'armata. Il 26 novembre 1942 Hube ricevette l'ordine di ripiegare con il 14\u00ba \"Panzerkorps\" di nuovo a est del Don per ricongiungersi con resto della 6\u00aa Armata che era ormai accerchiata nella sacca di Stalingrado.\nIl generale Paulus aveva gi\u00e0 richiesto l'autorizzazione all'alto comando di abbandonare le posizioni sul Volga e ritirare l'armata verso ovest per cercare di ricollegarsi con il fronte principale tedesco; Hube, insieme agli altri quattro comandanti dei corpi d'armata accerchiati, condivideva le valutazioni del comandante dell'armata e riteneva che fosse indispensabile ripiegare, ma gli ordini del F\u00fchrer furono completamente diversi. Hitler prescrisse alla 6\u00aa Armata di rimanere ferma, organizzare la difesa della sacca in tutte le direzioni e attendere il soccorso dall'esterno; la Luftwaffe avrebbe assicurato i rifornimenti per via aerea. La 6\u00aa Armata quindi rimase accerchiata e Hube ebbe il comando con il 14\u00ba \"Panzerkorps\" del settore pi\u00f9 esposto agli attacchi sovietici; il cosiddetto \"naso\" di Marinovka sul lato occidentale della sacca. Il 10 dicembre 1942 Hube ricevette anche l'incarico di concentrare tutti i panzer ancora disponibili e preparare un eventuale sortita dalla sacca verso ovest per effettuare il ricongiungimento con le colonne di soccorso che dal 12 dicembre 1942 il generale Hoth fece avanzare per cercare di sbloccare l'armata; Hube pot\u00e9 concentrare nel 14\u00ba \"Panzerkorps\" solo 60 mezzi corazzati con carburante sufficiente solo per percorrere 20-30 chilometri.\nNell'ultima settimana di dicembre 1942 la situazione della 6\u00aa Armata peggior\u00f2 in modo irreversibile: i rifornimenti aerei della sacca si dimostrarono del tutto insufficienti e la colonna di soccorso venne bloccata dall'accanita resistenza sovietica. Dopo lunghe e drammatiche discussioni tra gli alti comandi, il generale Paulus decise di rinunciare alla rischiosa sortita dalla sacca delle deboli forze che il generale Hube aveva potuto raggruppare a Marinovka.\nDa Stalingrado alla Sicilia.\nIl 29 dicembre 1942 Hans Hube usc\u00ec fuori dalla sacca in aereo e si rec\u00f2 al quartier generale di Hitler a Rastenburg per essere promosso \"general der Panzertruppen\" e ricevere la decorazione delle spade per la Croce di cavaliere, assegnatagli per il valore dimostrato nei combattimenti del 1942; il generale parl\u00f2 direttamente con il F\u00fchrer. Hube era giunto a Rastenburg con la ferma intenzione di illustrare con assoluta franchezza la situazione tragica dell'armata a Stalingrado e avvertire Hitler che in mancanza di aiuti e rifornimenti la catastrofe sarebbe stata inevitabile, ma il F\u00fchrer riusc\u00ec in parte a rafforzare la fiducia del generale evocando grandiosi piani in preparazione per sferrare una nuova manovra controffensiva con l'intervento di potenti formazioni di Waffen-SS in arrivo dalla Francia. Hitler inoltre disse a Hube che il rifornimento aereo sarebbe stato molto potenziato; sembra che Hube in realt\u00e0 cerc\u00f2 anche di convincere Hitler a cedere il comando supremo dell'esercito; il F\u00fchrer critic\u00f2 il pessimismo del generale che egli stimava soprattutto per la sua determinazione. Il 9 gennaio 1943 il generale ritorn\u00f2 in aereo nella sacca di Stalingrado dove ebbe un incontro con il generale Paulus al quale illustr\u00f2 la posizione di Hitler e la sua certezza di poter ancora salvare l'armata; il comandante della 6\u00aa Armata e altri ufficiali rimasero delusi e ritennero che Hube si fosse lasciato facilmente convincere dalle irrealizzabili promesse del F\u00fchrer. \nIl 10 gennaio 1943 l'Armata Rossa sferr\u00f2 l'operazione Anello ed ebbe inizio la fase finale della battaglia di Stalingrado; la 6\u00aa Armata, sempre pi\u00f9 indebolita e isolata, cerc\u00f2 tenacemente di contrastare ancora l'offensiva generale sovietica; Hube diresse i combattimenti del 14\u00ba \"Panzerkorps\" che, schierato nella posizione pi\u00f9 esposta del \"naso\" di Marinovka, sub\u00ec gli attacchi pi\u00f9 pesanti; egli riteneva suo dovere combattere fino all'ultimo insieme ai suoi soldati ed espresse la volont\u00e0 di non sopravvivere alla disfatta dell'armata. Giunse invece dal quartier generale di Rastenburg l'ordine di Hitler ad Hube di lasciare immediatamente la sacca per via aerea per assumere nuovi incarichi; il F\u00fchrer aveva deciso di salvare dalla morte o dalla prigionia alcuni dei migliori ufficiali della 6\u00aa Armata. Hitler espresse ancora il suo apprezzamento per Hube che egli considerava il generale pi\u00f9 combattivo tra gli ufficiali tedeschi della sacca. Il generale mostr\u00f2 disappunto per la disposizione di Hitler e sembr\u00f2 deciso ad ignorare gli ordini e rimanere con i suoi uomini a Stalingrado; tuttavia alla fine si convinse a partire in aereo il 18 gennaio 1943, egli forse sperava ancora poter indurre Hitler ad autorizzare una sortita finale della 6\u00aa Armata. Hube raggiunse in volo Taganrog dove venne assegnato al nuovo quartier generale costituito dal feldmaresciallo Erhard Milch per potenziare l'inefficiente sistema di rifornimento aereo dell'armata isolata nella sacca. La situazione dei tedeschi era ormai senza speranza; la battaglia di Stalingrado termin\u00f2 il 2 febbraio 1943 con la resa degli ultimi resti della 6. Armata; tutte le formazioni del 14\u00ba \"Panzerkorps\" furono completamente distrutte. Hube manifest\u00f2 grande rammarico per la fine tragica delle truppe tedesche accerchiate e rivolse aspre critiche soprattutto ai comandanti della Luftwaffe che a suo parere, non essendo riusciti come promesso a rifornire la 6\u00aa Armata per via aerea, avrebbero resero inevitabile la catastrofe; Hube in precedenza si era espresso in termini estremamente duri arrivando al punto di proporre di \"uccidere un generale dell'aeronautica o due\".\nHitler era deciso anche per scopi propagandistici a ricostituire rapidamente tutti i comandi e le divisioni distrutte a Stalingrado e quindi un nuovo 14\u00ba \"Panzerkorps\" venne organizzato nel marzo 1943 nella regione di Dnepropetrovsk e Zaporo\u017e'e, e in aprile venne trasferito all'ovest alle dipendenze del Gruppo d'armate D. Hans Hube venne incaricato il 3 marzo 1943 di prendere il comando e organizzare questo nuovo quartier generale in vista di un suo possibile impiego contro le potenze anglo-sassoni. Nel quadro del programma di rafforzamento della Wehrmacht nel teatro bellico mediterraneo dove la situazione dell'Asse era divenuta critica dopo la fine della campagna di Tunisia, il 19 maggio 1943 Hube ricevette l'ordine di trasferimento con il quartier generale del 14\u00ba \"Panzerkorps\" in Italia, dove venne schierato inizialmente in Calabria; prima di raggiungere la nuova assegnazione venne ricevuto personalmente da Hitler che lo avvert\u00ec di prestare la massima attenzione nei suoi rapporti con gli alti ufficiali italiani e non dare loro alcuna fiducia. Il F\u00fchrer giunse al punto di raccomandare a Hube di evitare inviti dai generali italiani per timore che essi potessero ucciderlo o avvelenarlo. \nIl 10 luglio 1943 gli anglo-americani diedero inizio all'Operazione Husky, lo sbarco in Sicilia, e misero subito in grande difficolt\u00e0 le truppe italo-tedesche del generale Alfredo Guzzoni; divenne essenziale quindi per evitare un crollo rovinoso delle difese trasferire importanti rinforzi tedeschi nell'isola. Il 16 luglio 1943 Hube ricevette nuovi ordini dal feldmaresciallo Albert Kesselring, comandante supremo tedesco del teatro meridionale; egli avrebbe dovuto trasferire il suo 14\u00ba \"Panzerkorps\" in Sicilia e assumere il comando in capo di tutte le forze tedesche impegnate nell'isola, in quel momento al comando del generale Fridolin von Senger und Etterlin; in quello stesso giorno Hitler ordin\u00f2 il potenziamento delle difese antiaree nella zona dello stretto di Messina e il 18 luglio autorizz\u00f2 il trasferimento in Sicilia della 29. Panzergrenadier-Division. Hube quindi ebbe a disposizione per la difesa due divisioni panzergrenadier, una divisione corazzata e una divisione paracadutisti; inoltre egli venne anche nominato, su proposta del feldmaresciallo Erwin Rommel, responsabile generale di tutte le unit\u00e0 antiaeree presenti in Sicilia, nonostante l'opposizione di Hermann G\u00f6ring che avrebbe preferito che l'incarico fosse assegnato al generale della Luftwaffe Rainer Stahel.\nHube assunse subito la direzione delle operazioni di tutte le forze dell'Asse in Sicilia e mostr\u00f2 grande energia e risolutezza nei primi colloqui con il generale Guzzoni a cui apparve rigido, molto determinato e poco propenso alla collaborazione; il generale italiano lo descrisse come \"un guerriero teutonico che a messo da parte corazza, spada e scudo\". Il generale tedesco chiar\u00ec subito che, secondo gli ordini di Hitler, avrebbe agito di propria iniziativa e che avrebbe assunto il controllo delle operazioni contro gli Alleati.\nLe truppe tedesche in Sicilia erano in netta inferiorit\u00e0 numerica e materiali nei confronti del corpo di spedizione alleato del generale Dwight Eisenhower che inoltre disponeva di una schiacciante superiorit\u00e0 aerea, ma Hube riusc\u00ec a condurre con notevole abilit\u00e0 la battaglia difensiva; dopo la caduta di Mussolini il 25 luglio 1943 prese la completa direzione dei pochi reparti italiani ancora combattivi e riusc\u00ec a stabilizzare temporaneamente la situazione. Adottando abili tattiche difensive, il generale prima ferm\u00f2 la marcia dei britannici del generale Bernard Montgomery sulla linea dell'Etna, quindi estese le sue posizioni verso nord e arrest\u00f2 anche la rapida avanzata delle truppe americane del generale George Patton sulla cosiddetta linea di San Fratello imperniata sui capisaldi di Troina e Santo Stefano. Il feldmaresciallo Kesselring espresse il suo pieno apprezzamento per l'operato di Hube e nelle sue memorie scrive di una \"collaborazione ideale\" tra i due.\nNonostante i successi, Hube divenne presto consapevole che la situazione delle sue truppe era rischiosa e che sarebbe stato impossibile resistere a lungo di fronte alle crescenti forze anglo-americane; vennero quindi predisposti, con l'accordo del feldmaresciallo Kesselring e dello stesso Hitler, piani dettagliati per organizzare un'evacuazione completa dalla Sicilia delle truppe tedesche. Hube non si fece sorprendere da alcune operazioni di sbarco sulla costa settentrionale siciliana effettuate dal nemico per minacciare le sue retrovie, contrast\u00f2 duramente gli attacchi americani e diede inizio al suo piano per ritirare attraverso lo stretto di Messina le divisioni tedesche; il generale organizz\u00f2 una serie di linee difensive sempre pi\u00f9 arretrate per rallentare l'avanzata anglo-americana e dal 10 agosto 1943 diresse personalmente la cosiddetta \"operazione Lehrgang\", l'evacuazione della Sicilia. La manovra ebbe pieno successo entro il 17 agosto: le potenti difese antiaeree schierate nella zona dello stretto misero in difficolt\u00e0 le aviazioni alleati e protessero le truppe tedesche che poterono ripiegare sistematicamente in Calabria insieme a gran parte delle armi pesanti e dei materiali; circa 40.000 soldati tedeschi con 51 carri armati, 9.789 veicoli e 163 cannoni riuscirono ad evacuare l'isola e a trasferirsi sul continente, vennero anche trasportati in Calabria 62.000 soldati italiani con 227 veicoli e 41 cannoni. Hans Hube, dopo aver controllato tutta l'operazione, pass\u00f2 a sua volta lo stretto sull'ultima imbarcazione tedesca.\nPer la sua abile condotta delle operazioni in Sicilia, Hube non ricevette riconoscimenti dall'alto comando tedesco mentre l'Italia gli confer\u00ec la decorazione della Gran Croce dell'Ordine militare di Savoia.\nLe ultime campagne all'est e la morte.\nIl 2 settembre 1943 Hube cedette temporaneamente il comando del 14\u00ba \"Panzerkorps\" al generale Hermann Balck; egli non fu quindi presente al momento dello sbarco a Salerno del 9 settembre 1943 ed alla successiva, dura battaglia che vide la partecipazione dei reparti della sua formazione ritirata dalla Sicilia. Dopo il ferimento in azione del generale Balck, Hube riprese il comando del 14\u00ba \"Panzerkorps\" e diresse con abilit\u00e0 la lenta ritirata delle sue truppe sotto il controllo supremo del feldmaresciallo Kesselring che intendeva rallentare gli Alleati prima di stabilizzare il fronte a sud di Roma. Hube trattenne sul fiume Volturno a partire dal 12 ottobre 1943 le forze americane del generale Mark Wayne Clark e nel frattempo predispose le successive linee di ripiegamento che vennero denominate Linea Barbara, Linea Bernhardt e Linea Gustav; Hube riteneva che la Linea Bernhardt fosse la pi\u00f9 solida delle tre posizioni. Dopo abili combattimenti di retroguardia i tedeschi abbandonarono il Volturno il 15 ottobre e ripiegarono sulla Linea Bernhardt. Hube condusse la battaglia difensiva del 14\u00ba \"Panzerkorps\" fino al 22 ottobre 1943 quando venne richiamato in patria da Hitler e assegnato di nuovo al Fronte orientale dove avrebbe dovuto assumere il comando della 1. Panzerarmee schierata nel Gruppo d'armate Sud del feldmaresciallo Erich von Manstein.\nIl secondo periodo di comando di Hube sul fronte orientale fu caratterizzato da una serie di drammatiche battaglie invernali combattute dalle truppe tedesche per cercare di frenare le continue grandi offensive sferrate dall'Armata Rossa in Ucraina. All'inizio di gennaio 1944 Hube ricevette l'ordine urgente di trasferire la 1. Panzerarmee dall'ansa del Dnepr verso nord per contrattaccare le colonne corazzate sovietiche che avevano sfondato il fronte tedesco a ovest di \u017dytomyr; dopo una difficile marcia di sganciamento Hube riusc\u00ec a concentrare le sue divisioni corazzate e contrattacc\u00f2 riuscendo a frenare temporaneamente le punte avanzate nemiche. La tregua fu di breve durata; fin dal 25 gennaio 1944 l'Armata Rossa diede inizio alla grande battaglia di Korsun' e accerchi\u00f2 due corpi d'armata tedeschi; Hube venne incaricato dall'alto comando di organizzare una forza corazzata di soccorso per cercare di sbloccare a qualsiasi costo le truppe accerchiate. L'azione, condotta in un clima invernale estremo, diede luogo a durissimi combattimenti che continuarono fino al 18 febbraio 1944. Le unit\u00e0 mobili di Hube non riuscirono, nonostante strenui sforzi, a raggiungere le truppe bloccate nella sacca che quindi dovettero cercare di aprirsi un varco autonomamente; solo una parte dei soldati riusc\u00ec a salvarsi, la maggior parte delle formazioni tedesche accerchiate furono distrutte dai sovietici.\nL'offensiva generale sovietica dell'inverno 1944 era ancora in corso ed entro poche settimane dalla fine della battaglia della sacca di Korsun', Hans Hube dovette affrontare al comando della 1. Panzerarmee una delle situazioni pi\u00f9 difficili della sua carriera. Le armate corazzate sovietiche del maresciallo Georgij \u017dukov e del maresciallo Ivan Konev travolsero dal 5 marzo 1944 le linee appena ricostituite del precario fronte tedesco e avanzarono in profondit\u00e0 nonostante il terreno quasi impraticabile per il fango, raggiungendo e superando il Dnestr. Il 27 marzo 1944 Hube si trov\u00f2 isolato nella regione di Proskurov (oggi Chmel'nyc'kyj) e Kam\"janec'-Podil's'kyj con le truppe della 1. Panzerarmee; sopravvissuto fortunosamente all'accerchiamento di Stalingrado, il generale rischiava di nuovo di cadere in trappola. Le truppe accerchiate al comando di Hube erano costituite da ventidue divisioni, tra cui le migliori Panzer-Division ancora efficienti nel settore meridionale del fronte orientale. Il generale decise subito di concentrare le sue forze, abbandonare materiali ed equipaggiamenti superflui e cercare di conservare la mobilit\u00e0 dell'armata con il carburante disponibile; da Rastenburg arrivarono ordini di mantenere le posizioni e di contrattaccare per riaprire le comunicazioni, ma il feldmaresciallo von Manstein era invece intenzionato ad ordinare alla 1. Panzerarmee di ripiegare con urgenza verso ovest, mentre Hube a sua volta propose di ripiegare con tutte le sue forze verso sud. Dopo una serie di discussioni al quartier generale di Hitler, mentre l'armata accerchiata riceveva modesti rifornimenti per via aerea, il feldmaresciallo von Manstein riusc\u00ec a convincere il F\u00fchrer e Hube ricevette l'ordine di ritirarsi con la 1. Panzerarmee verso ovest.\nLe truppe accerchiate, la cosiddetta \"sacca mobile Hube\", iniziarono quindi una difficile ritirata verso ovest per 200 chilometri attraverso un terreno innevato, in parte paludoso e solcato da almeno quattro grandi corsi d'acqua; i reparti tedeschi dovettero spesso aprirsi la strada combattendo e si trovarono in grave difficolt\u00e0. L'alto comando sovietico intim\u00f2 ripetutamente la resa, ma l'armata riusc\u00ec lentamente ad aprirsi un varco, mantenendo la coesione e riuscendo a salvare buona parte dei veicoli e dell'equipaggiamento. Il 6 aprile 1944 la sfibrante ritirata si concluse con successo; i reparti della 1. Panzerarmee sfruttarono alcuni errori tattici del comando sovietico, superarono gli ultimi sbarramenti e presero contatto con le forze corazzate Waffen-SS che il feldmaresciallo Walter Model, successore del feldmaresciallo von Manstein, aveva fatto avanzare in soccorso da ovest. Hans Hube diresse con tenacia e coraggio le sue truppe durante la ritirata e riusc\u00ec a salvare l'armata; per la sua abilit\u00e0 e il suo valore \u00e8 stato paragonato dallo storico francese Raymond Cartier al maresciallo Michel Ney, protagonista della ritirata di Russia nel 1812.\nAdolf Hitler ricevette Hube a Berchtesgaden il pomeriggio del 21 aprile 1944 per congratularsi della riuscita della drammatica ritirata della sua armata dalla sacca di Kam\"janec'-Podil's'kyj ed esprimendogli il suo grande apprezzamento, lo promosse \"generaloberst\", assegnandogli i diamanti per la Croce di cavaliere: fu il tredicesimo soldato della Wehrmacht a ottenere questa altissima decorazione. Il giorno precedente Hitler aveva informato i suoi collaboratori che stava prendendo in considerazione la possibilit\u00e0 di nominare Hube comandante in capo dell'esercito tedesco. La sera stessa invece Hans Hube mor\u00ec in un incidente aereo durante la fase di decollo dell'aereo destinato a riportarlo al suo quartier generale al fronte orientale.\nHans-Valentin Hube, coraggioso e tenace combattente protagonista di alcune delle pi\u00f9 difficili e sanguinose battaglie combattute dall'esercito tedesco, \u00e8 stato considerato da alcuni storici \"uno dei maggiori specialisti della Wehrmacht in fatto di guerra con mezzi corazzati\". Durante la guerra pi\u00f9 volte Adolf Hitler espresse la sua alta considerazione per Hube; ancora il 24 febbraio 1945 manifest\u00f2 il suo dispiacere per la morte del generale, lamentando la mancanza di altri generali \"fatti dello stesso legno di quercia\"."}
{"id": "1242185", "revid": "1429175", "url": "https://it.wikipedia.org/wiki?curid=1242185", "title": "Omega (azienda)", "text": "Omega SA \u00e8 un'azienda svizzera specializzata nella produzione di orologi di lusso.\nStoria.\nNel 1848 Louis Brandt apr\u00ec a La Chaux-de-Fonds un laboratorio di assemblaggio, alla sua morte, nel 1889, i due figli Louis-Paul e Caesar aprono una manifattura industriale che divenne nel 1900 il primo produttore di orologi svizzero e dal 1932 cronometrista ufficiale dei Giochi olimpici (tranne alcune edizioni).\nI suoi movimenti (in gergo tecnico chiamati \"calibri\") si sono evoluti nel tempo, usando movimenti puramente meccanici fino al 1975 circa e introducendo poi movimenti elettronici quarzati. Tra le famiglie di movimenti celebri, il 30 a carica meccanica prodotto nelle sue varianti nel periodo 1939-1963, la famiglia 470 (25 mm) / 470 (27mm) prodotta nel periodo 1955-1960 ed evolutasi nella serie 500, con movimenti automatici a lunetta alcuni dei quali con datario e la serie 550/560 immediatamente successiva da cui sono derivati anche i calibri serie 700. Gli ultimi movimenti meccanici automatici prima dell'era elettronica sono stati quelli della famiglia 1000/1010/1020.\nIl marchio \u00e8 divenuto famoso anche per la scelta da parte della NASA di utilizzare il cronografo \"Speedmaster\" per tutte le missioni spaziali dagli anni '60 in poi, compreso lo sbarco sulla Luna. Sul fondello dello \"Speedmaster\" \u00e8 incisa la dicitura \"The first watch worn on the Moon\" (il primo orologio indossato sulla Luna) e \"Flight-qualified by NASA for all manned space missions\" (riconosciuto idoneo dalla NASA per il volo in tutte le missioni spaziali con equipaggio umano).\nNegli ultimi film (da \"GoldenEye\" in poi) l'agente 007, James Bond, porta sempre al polso un orologio \"Omega Seamaster Diver 300\" o altri prestigiosi modelli. Altra linea molto famosa della casa, evolutasi nel tempo \u00e8 stata la \"Constellation\". Queste tre linee hanno nel tempo condiviso i vari calibri in produzione con una variet\u00e0 di quadranti e casse generando una notevole variet\u00e0 di pezzi. Per esempio si trovano orologi denominati \"Seamaster De Ville\", con vari calibri e tipologie di casse.\nOmega sta lentamente introducendo, sulla quasi totalit\u00e0 dei propri orologi, lo scappamento \"Co-Axial\", ideato da George Daniels.\nNel 2016, Omega presenta la propria collezione di occhiali in collaborazione con Marcolin."}
{"id": "1242188", "revid": "45927", "url": "https://it.wikipedia.org/wiki?curid=1242188", "title": "Omega (orologeria)", "text": ""}
{"id": "1242189", "revid": "253269", "url": "https://it.wikipedia.org/wiki?curid=1242189", "title": "Joan Chen", "text": "Biografia.\nNata in una famiglia di dottori, Chong ha frequentato la \"Shanghai Film Academy\" e lo \"Shanghai Institute of Foreign Languages\", prima di essere scoperta dal regista cinese Jin Xie, che l'ha scelta per il film \"Qingchun\" (1977). Con l'interpretazione in \"Xiao hua\" (1980) l'attrice cinese ha vinto il premio per la migliore attrice cinese, ottenendo il titolo di \"Elizabeth Taylor della Cina\".\nAll'et\u00e0 di vent'anni si \u00e8 trasferita negli Stati Uniti, dove ha studiato cinema presso la California State University, a Northridge. Nel 1989 \u00e8 diventata cittadina statunitense. Il suo primo film a Hollywood \u00e8 \"Tai-Pan\", girato in Cina, con il quale ottiene molto successo recitando a fianco dell'attore Bryan Brown. Ottiene altri successi con il film \"L'ultimo imperatore\" di Bernardo Bertolucci e con la serie televisiva \"I segreti di Twin Peaks\" di David Lynch, dove interpreta Josie Packard.\nNel 1992 il settimanale \"People\" ha inserito Joan Chen tra le 50 donne pi\u00f9 belle del mondo. Nel 1996 \u00e8 stata membro della giuria del Festival internazionale del cinema di Berlino. Nel 2014 \u00e8 membro della Giuria del Concorso in occasione della 71\u00aa Mostra internazionale d'arte cinematografica di Venezia. Nel 2002 ha esordito nella regia con il film drammatico \"Autumn in New York\" interpretato da Richard Gere e Winona Ryder.\nVita privata.\nJoan Chen si \u00e8 sposata due volte. Dal 1985 al 1990 \u00e8 stata sposata con l'attore Jim Lau. Dal 18 gennaio 1992 \u00e8 sposata con il cardiologo Peter Hui dal quale ha avuto due figlie; vive a San Francisco col marito e le figlie, ma trascorre gran parte dell'anno a Shanghai con la sua famiglia.\nOmaggi.\nIl gruppo musicale indie rock \"Xiu Xiu\" prende il nome dal suo film \"\"."}
{"id": "1242195", "revid": "2179318", "url": "https://it.wikipedia.org/wiki?curid=1242195", "title": "Bombardamento di Roma", "text": "Il primo bombardamento di Roma avvenne il 19 luglio del 1943, durante la seconda guerra mondiale, ad opera di bombardieri statunitensi delle forze aeree alleate del Mediterraneo, guidati dal generale James Doolittle.\nL'attacco, sferrato la mattina da quasi trecento bombardieri pesanti quadrimotori Boeing B-17 Flying Fortress e Consolidated B-24 Liberator e nel pomeriggio da altri duecento bombardieri medi, incontr\u00f2 solo una debole resistenza; la citt\u00e0 di Roma sub\u00ec pesanti danni materiali e le perdite umane furono numerose. Il bombardamento di Roma fece grande scalpore ed ebbe importanti conseguenze militari e soprattutto politiche, favorendo l'ulteriore indebolimento del regime fascista e accelerando verosimilmente la caduta di Benito Mussolini che aveva appreso dell'attacco mentre si trovava a Feltre per l'incontro con Adolf Hitler.\nIl bombardamento.\nDopo un triennio di ipotesi intorno all'inserimento della capitale italiana nel novero degli obiettivi aerei alleati, San Lorenzo fu il quartiere pi\u00f9 colpito dal primo bombardamento degli Alleati mai effettuato su Roma, insieme al Tiburtino, al Prenestino, al Casilino, al Labicano, al Tuscolano e al Nomentano.\nLe 4.000 bombe (circa 1.060 tonnellate) sganciate sulla citt\u00e0 provocarono circa 3.000 morti e 11.000 feriti, di cui 1.500 morti e 4.000 feriti nel solo quartiere di San Lorenzo.\nAl termine del bombardamento papa Pio XII si rec\u00f2 a visitare le zone colpite, benedicendo le vittime sul Piazzale del Verano.\nBench\u00e9 tra i soccorritori morti (morirono ventiquattro vigili del fuoco) vi fosse anche il comandante dei carabinieri generale Azolino Hazon, fedelissimo monarchico che era accorso sul posto, la \"limousine\" di Vittorio Emanuele III fu fatta oggetto di sassate e di grida ostili che gli consigliarono un rapido dietro-front mentre un coro di donne gli gridava: \"non vogliamo le vostre elemosine, vogliamo la pace, fate la pace\u201d.\nMussolini, invece, nel suo \"Rapporto sul 25 luglio\" che scriver\u00e0 l'anno dopo a Sal\u00f2, ammise di aver aspettato il 25 luglio per una breve visita ai feriti.\nSeguiti bellici.\nIl 14 agosto 1943 il Governo Badoglio dichiar\u00f2 Roma citt\u00e0 aperta e il suo Ministro degli Esteri Raffaele Guariglia, con l'aiuto della Santa Sede e del canale diplomatico dei paesi neutrali Svizzera e Portogallo, comunic\u00f2 ai governi di Londra e Washington la nota ufficiale che conteneva tale dichiarazione.\nIl Comando Supremo italiano ordin\u00f2 immediatamente alle batterie antiaeree della zona di Roma di non reagire in caso di passaggio degli aerei nemici sulla citt\u00e0, comand\u00f2 poi lo spostamento di sede dei comandi italiani e tedeschi e delle rispettive truppe, si impegn\u00f2 a trasferire le infrastrutture militari e le fabbriche di armi e munizioni, e a non utilizzare il nodo ferroviario romano per scopi militari, di smistamento, di carico o scarico, e di deposito.\nLe direttive italiane vennero largamente ignorate dai tedeschi, che continuarono ad utilizzare la capitale italiana per scopi militari. Di conseguenza Roma venne bombardata dagli Alleati altre volte, fino ad arrivare ad un totale di 51 al 4 giugno del 1944, giorno della sua liberazione.\nCitazioni.\nAl bombardamento del 19 luglio il cantautore romano Francesco De Gregori ha dedicato il brano musicale \"San Lorenzo\", contenuto nell'LP \"Titanic\" (\"\u00abCadevano le bombe come neve/ il 19 luglio a San Lorenzo\u00bb\").\nAlcuni superstiti del bombardamento compaiono nel film-documentario \"Roma sotto le bombe\" dell'autore romano Pino Nazio, proiettato nel 2003 a Piazzale Tiburtino in occasione del 60\u00ba anniversario della tragedia.\nIn precedenza, il documentario \"SAN LORENZO, UOMINI E CASE\" del 1963 (con la regia di Lino Del Fra ed il testo di Felice Chilanti) era stato girato sotto forma di lettera visiva, indirizzata al Ministro dei lavori pubblici: vi si denunciava l'abbandono del quartiere di San Lorenzo da parte delle istituzioni, dopo i bombardamenti alleati di 20 anni prima.\nL\u2019episodio compare inoltre nel romanzo storico di Elsa Morante, \"la Storia\". Ida e il figlio \u2018Useppe rimangono senza casa proprio a seguito del bombardamento che distrugge la loro casa nel quartiere di San Lorenzo.\nBibliografia.\nIn lingua italiana.\nRolando Galluzzi \u201dRoma brucia. 19 luglio 1943 11:03\u201d Ponte Sisto Edizioni, 2018"}
{"id": "1242196", "revid": "1305772", "url": "https://it.wikipedia.org/wiki?curid=1242196", "title": "Le pagine della nostra vita", "text": "Le pagine della nostra vita (\"The Notebook\") pu\u00f2 riferirsi a:"}
{"id": "1242198", "revid": "767487", "url": "https://it.wikipedia.org/wiki?curid=1242198", "title": "Atom and His Package", "text": "Gli Atom and His Package sono un gruppo punk rock formato da un solo membro, Adam Goren.\nAlbum.\nMaking Love \u00e8 stato ristampato nel 2005. Adam Goren continua a lavorare con il gruppo Armalite, nonostante mantenga un sito internet sotto il nome Atom."}
{"id": "1242204", "revid": "47767", "url": "https://it.wikipedia.org/wiki?curid=1242204", "title": "Terre Esterne", "text": "Le Terre Esterne (\"Outland\"), un tempo e occasionalmente anche tuttora chiamate Draenor, sono un mondo immaginario dell'universo di \"Warcraft\" creato da Blizzard Entertainment, che fluttua nella Grande Oscurit\u00e0. \nStoria.\nL'arrivo dei Draenei.\nDiverse migliaia di anni prima degli eventi di \"World of Warcraft\" i draenei, una fazione di eredar guidata da Velen in fuga dalla Legione Infuocata, trov\u00f2 rifugio su un pianeta tranquillo che chiamarono \"Draenor\", cio\u00e8 \"Rifugio degli esiliati\" nella loro lingua natia (gli abitanti indigeni del pianeta non avevano un nome per esso, cos\u00ec alla fine adottarono quello dei draenei). Draenor era abitato da diverse razze intelligenti, le pi\u00f9 importanti delle quali erano gli orchi e gli ogre.\nLa corruzione degli orchi.\nGli orchi erano una popolazione pacifica, con una lunga tradizione sciamanica e amica dei draenei. La Legione per\u00f2 riusc\u00ec infine a trovare i draenei e Kil'jaeden, uno dei demoni pi\u00f9 potenti, si interess\u00f2 molto agli orchi. Manipolando alcuni orchi importanti, prima Ner'zhul e poi Gul'dan, Kil'jaeden riusc\u00ec a corrompere pressoch\u00e9 l'intera razza orca mutandola in una stirpe di violenti e sanguinari conquistatori. Cos\u00ec cambiati, gli orchi sterminarono i draenei, schiavizzarono gli ogre e trasformarono Draenor in un campo di battaglia. Per evitare che la neonata Orda si distruggesse da s\u00e9 nella sua sete di sangue, Gul'dan e Medivh aprirono un Portale Oscuro per il mondo di Azeroth, per dare agli orchi nuovi nemici da sconfiggere.\nNascita delle Terre Esterne.\nDopo due guerre, l'Orda fu respinta dalle forze dell'Alleanza e costretta a battere in ritirata attraverso il Portale Oscuro, inseguita da una spedizione di forze dell'Alleanza. Lo sciamano Ner'zhul tent\u00f2 di aprire diversi portali per permettere agli orchi di fuggire, ma la presenza di cos\u00ec tanti varchi dimensionali ruppe l'equilibrio del pianeta, causando un enorme cataclisma che lasci\u00f2 solo alcuni frammenti contorti a vagare nella Distorsione Fatua. Ci\u00f2 che restava del pianeta venne rinominato \"Terre Esterne\".\nL'arrivo di Illidan.\nAnche se il cataclisma provocato da Ner'zhul estirp\u00f2 buona parte della vita dalle Terre Esterne, molti orchi, ogre, draenei e membri di altre razze sopravvissero. Un demone di nome Magtheridon raccolse gli orchi sopravvissuti e con essi prese il controllo delle Terre Esterne; usando i portali dimensionali rimanenti, fece arrivare orde di demoni dalla Distorsione Fatua per aiutarlo. Magtheridon venne sconfitto dal demone-elfo della notte Illidan Stormrage e dalle sue forze di naga, elfi del sangue e draenei Corrotti, e Illidan si impose come nuovo leader delle Terre Esterne.\nIn \"World of Warcraft\".\nCon la riapertura del Portale Oscuro in \"The Burning Crusade\" le forze della Nuova Orda e dell'Alleanza hanno fatto ritorno nelle Terre Esterne. Anche organizzazioni neutrali, come i druidi del Circolo Cenariano, hanno mandato spedizioni.\nGeografia.\nPrima del cataclisma che lo sconvolse, Draenor era un pianeta ricoperto da pianure verdeggianti e acquitrini. Era presente un mare, il Mare Divorante (\"Devouring Sea\"), corrispettivo del Grande Mare di Azeroth, che per\u00f2 \u00e8 completamente scomparso dopo la trasformazione nelle Terre Esterne; curiosamente, la linea costiera \u00e8 rimasta la stessa, ma adesso si \"affaccia\" sulla Distorsione Fatua anzich\u00e9 sull'acqua. Le Terre Esterne attuali sono composte da sette maggiori territori:\nForesta di Terokk.\nLa Foresta di Terokk (\"Terokkar Forest\"; il nome \u00e8 preso da quello dell'omonimo dio arakkoa) \u00e8 una foresta nel centro-sud delle Terre Esterne, confina ad est con la Valle di Torvaluna, ad ovest con Nagrand e a nord con le Paludi di Zangar e la Penisola del Fuoco Infernale. Nel nordovest si trova la citt\u00e0 di Shattrath, un tempo citt\u00e0 sacra dei draenei, ora maggior punto di ritrovo neutrale di tutte le Terre Esterne. Altri punti di interesse sono le Distese d'Ossa (\"Bone Wastes\"), una zona arida nel sud al cui centro di erge Auchindoun, ex citt\u00e0 sacra dei draenei in rovina, e Skettis, capitale degli arakkoa.\nShattrath.\nShattrath (\"Shattrath City\"), \u00e8 una grande citt\u00e0 situata nel nordovest della Foresta di Terokk, presso i confini con Nagrand e le Paludi di Zangar. Un tempo capitale della civilt\u00e0 draenei sul pianeta, fu l'ultima citt\u00e0 a cadere sotto l'assedio degli orchi. Venne ricostruita tempo dopo dai sopravvissuti della citt\u00e0, gli Aldor, e dai naaru guidati da A'dal. Alle forze della citt\u00e0 si unirono poi gli elfi del sangue dei Veggenti, che costituiscono la fazione opposta agli Aldor a Shattrath. In \"The Burning Crusade\", \u00e8 divenuta il centro principale delle Terre Esterne, assolutamente neutrale rispetto ad Orda e Alleanza (come lo sar\u00e0 poi Dalaran in \"Wrath of the Lich King\"), nonch\u00e9 rifugio per i profughi di guerra delle razze pi\u00f9 disparate, aggregatisi in una terza fazione, la Citt\u00e0 Bassa (\"Lower City\").\nLanda Fatua.\nLa Landa Fatua (\"Netherstorm\", letteralmente \"Tempesta del Nether\") \u00e8 un caotico ammasso di isole fluttuanti e sterili nella Distorsione Fatua, situato ad est delle Montagne Spinaguzza. Vi si trova Forte Tempesta (\"Tempest Keep\"), bastione degli elfi del sangue guidati dal principe Kael'thas Solealto, e la citt\u00e0 neutrale dei goblin Area 52. Nella zona sono presenti anche alcune \"ecosfere\", zone rigogliose gestite dagli eterei.\nMontagne Spinaguzza.\nLe Montagne Spinaguzza (\"Blade's Edge Mountains\", cio\u00e8 \"punta della lama\", tradotti anche come \"Monti Blade's Edge\") sono una catena montuosa situata a nord delle Paludi di Zangar e ad ovest della Landa Fatua. Sono caratterizzate da punte rocciose simili ad enormi spine che sporgono da tutte le pareti montuose. Sono abitate prevalentemente da ogre.\nNagrand.\nNagrand \u00e8 un territorio pianeggiante e fertile, dimora di alcuni clan di ogre e dei Mag'har, gli orchi che non sono mai stati corrotti dai demoni. La locazione pi\u00f9 importante \u00e8 sicuramente Oshu'gun, una costruzione nel sudovest della regione. Nagrand confina a nord con le Paludi di Zangar e ad est con la Foresta di Terokk.\nNagrand in Orcish (lingua degli Orchi) significa \"Land of Winds\" ovvero \"Terra dei Venti\".\nPaludi di Zangar.\nLe Paludi di Zangar (\"Zangarmarsh\") sono una regione acquitrinosa nel centro delle Terre Esterne, confinante a nord con le Montagne Spinaguzza, ad est con la Penisola del Fuoco Infernale e a sud con Nagrand e con la Foresta di Terokk. I naga di Dama Vashj si sono stabiliti nella zona, pi\u00f9 precisamente dentro il Bacino degli Spiraguzza (\"Coilfang Reservoir\").\nPenisola del Fuoco Infernale.\nLa Penisola del Fuoco Infernale (\"Hellfire Peninsula\"; \"Hellfire\" significa \"fuoco dell'inferno\". \u00c8 stato tradotto anche come \"Penisola Hellfire\") \u00e8 un luogo arido, abitato principalmente da orchi del caos e demoni. Fra i luoghi pi\u00f9 importanti della zona ci sono il Portale Oscuro, nella punta orientale, la Cittadella del Fuoco Infernale, bastione degli orchi nonch\u00e9 prigione d Magtheridon al centro e il trono di Kazzak, comandante delle forze della Legione, nel nord. La Penisola del Fuoco Infernale confina ad ovest con le Paludi di Zangar e a sud-ovest con la Foresta di Terokk.\nValle di Torvaluna.\nLa Valle di Torvaluna (\"Shadowmoon Valley\", letteralmente \"Valle della Luna d'Ombra\", dal nome dell'omonimo clan di orchi, tradotta anche come \"Valle di Shadowmoon\") \u00e8 una regione nel sudest delle Terre Esterne, situata ad est della Foresta di Terokk. Dal Tempio Nero (\"Black Temple\"), situato nella punta orientale della regione, Illidan controlla le Terre Esterne. Prima del cataclisma che sconvolse Draenor, nella regione si trovava anche l'enorme citt\u00e0 di Fortress Shadowmoon, ora scomparsa."}
{"id": "1242211", "revid": "767487", "url": "https://it.wikipedia.org/wiki?curid=1242211", "title": "The Best of Twisted Sister", "text": "The Best of Twisted Sister \u00e8 una raccolta del gruppo heavy metal statunitense Twisted Sister pubblicata nel 2005 per l'etichetta Demolition Records. "}
{"id": "1242223", "revid": "1776051", "url": "https://it.wikipedia.org/wiki?curid=1242223", "title": "We're Not Gonna Take It and Other Hits", "text": "We're Not Gonna Take It and Other Hits \u00e8 una raccolta del gruppo heavy metal statunitense Twisted Sister pubblicata nel 2003 per l'etichetta Rhino Flashback. "}
{"id": "1242225", "revid": "1433186", "url": "https://it.wikipedia.org/wiki?curid=1242225", "title": "Quebradillas", "text": "Quebradillas \u00e8 una citt\u00e0 di Porto Rico situata sulla costa nord-occidentale dell'isola. L'area comunale confina a est con Camuy, a sud con Lares e San Sebasti\u00e1n e a ovest con Isabela. \u00c8 bagnata a nord dalle acque dell'oceano Atlantico. Il comune, che fu fondato nel 1772, oggi conta una popolazione di oltre 25.900 abitanti ed \u00e8 suddiviso in 8 circoscrizioni (\"barrios\")."}
{"id": "1242226", "revid": "92723", "url": "https://it.wikipedia.org/wiki?curid=1242226", "title": "Campionato mondiale di scherma 1987", "text": "Il Campionato mondiale di scherma del 1987 si \u00e8 svolto a Losanna in Svizzera. Le competizioni sono iniziate il 16 luglio e sono terminate il 26 luglio 1987.\nSono stati assegnati 2 titoli femminili e 6 titoli maschili:"}
{"id": "1242230", "revid": "3358", "url": "https://it.wikipedia.org/wiki?curid=1242230", "title": "W. V. Quine", "text": ""}
{"id": "1242231", "revid": "112581456", "url": "https://it.wikipedia.org/wiki?curid=1242231", "title": "Gwallog ap Llaennog", "text": " Si pensa che sia la fondamenta storica del personaggio di Sir Galvano, personaggio delle vicende arturiane.\nStoria.\nSi un\u00ec all'alleanza di sovrani britannici, tra cui Urien del Rheged, Riderch Hael di Alt Clut e Morcant Bulc del Bryneich, guidata dal cugino Urien del Rheged per cercare di scacciare gli angli di Bernicia dalla Britannia. Ma questa alleanza naufrag\u00f2 a seguito dell'assassinio di Urien da parte di Llofan Llaf Difo. Gwallog mosse poi guerra al Rheged insieme a Dunod Fawr delle Pennines settentrionali, attaccando il figlio di Urien, Elffin. Nel 590 Gwallog partecip\u00f2 all'assedio di Ynys Metcaut.\nA Gwallog successe il figlio Ceretic, che fu l'ultimo sovrano dell'Elmet e che fu deposto da re Edwin di Deira.\nLetteratura.\nSono sopravvissuti due poemi che parlano di lui: \"Gwallawc the Battle Horseman\" e \"En env Gvledic nef gorchordyon\".\nCollegamenti esterni.\n Early British Kingdoms"}
{"id": "1242235", "revid": "9972375", "url": "https://it.wikipedia.org/wiki?curid=1242235", "title": "Alt Clut", "text": ""}
{"id": "1242238", "revid": "709565", "url": "https://it.wikipedia.org/wiki?curid=1242238", "title": "We're Not Gonna Take It", "text": "We're Not Gonna Take It \u00e8 un singolo del gruppo musicale statunitense Twisted Sister, il primo estratto dal loro album \"Stay Hungry\" nel 1984."}
{"id": "1242240", "revid": "9972403", "url": "https://it.wikipedia.org/wiki?curid=1242240", "title": "Morcant Bulc", "text": ""}
{"id": "1242242", "revid": "9972422", "url": "https://it.wikipedia.org/wiki?curid=1242242", "title": "Bryneich", "text": ""}
{"id": "1242243", "revid": "1185701", "url": "https://it.wikipedia.org/wiki?curid=1242243", "title": "Freddy Gonz\u00e1lez", "text": "Carriera.\nScalatore al pari di molti suoi connazionali, ha vinto nel 2001 e nel 2003 la maglia verde di miglior grimpeur al Giro d'Italia.\nIn carriera vanta 34 successi."}
{"id": "1242244", "revid": "9972438", "url": "https://it.wikipedia.org/wiki?curid=1242244", "title": "Ceretic di Elmet", "text": ""}
{"id": "1242248", "revid": "44939", "url": "https://it.wikipedia.org/wiki?curid=1242248", "title": "Folato", "text": ""}
{"id": "1242255", "revid": "181699", "url": "https://it.wikipedia.org/wiki?curid=1242255", "title": "Comitato di Tolna", "text": "Il comitato di Tolna (in ungherese \"Tolna v\u00e1rmegye\", in latino \"Comitatus Tolnensis\") \u00e8 stato un antico comitato del Regno d'Ungheria, situato nell'attuale Ungheria centroccidentale. Capoluogo del comitato era la citt\u00e0 di Szeksz\u00e1rd.\nGeografia fisica.\nIl comitato di Tolna confinava con gli altri comitati di Veszpr\u00e9m, Albareale, Pest-Pilis-Solt-Kiskun, Baranya e Somogy. Il comitato, che corrisponde quasi perfettamente all'attuale provincia di Tolna, era prevalentemente pianeggiante e delimitato nettamente ad est dal corso del Danubio, mentre ad ovest e nordovest includeva le colline a sud del lago Balaton.\nStoria.\nEsistito per lunghi secoli nella storia ungherese, il comitato sopravvisse indenne lo smembramento del Regno d'Ungheria provocato dal Trattato del Trianon (1920) e mantenne la sua struttura pressoch\u00e9 inalterata fino alla grande riforma amministrativa ungherese del 1950. Attualmente corrisponde all'odierna provincia di Tolna."}
{"id": "1242256", "revid": "198277", "url": "https://it.wikipedia.org/wiki?curid=1242256", "title": "Ti amo campionato", "text": "Ti amo campionato \u00e8 una canzone di Elio e le Storie Tese del 1998, pubblicata nell'album \"Peerla\".\nStoria.\nLa canzone, suonata e registrata per la prima volta dal vivo \u00abcon la complicit\u00e0 della Gialappa's\u00bb nel corso dell'ultima puntata dell'edizione 1997-1998 del programma televisivo \"Mai dire Gol\", elenca in modo umoristico e satirico nonch\u00e9 palesemente soggettivo \u2014 ovvero unicamente dal punto di vista di un \u00abinterista sfegatato\u00bb qual \u00e8 Elio, \"leader\" del gruppo \u2014 alcuni presunti errori arbitrali che avrebbero favorito la a scapito dell' nella corsa Scudetto del campionato italiano di Serie A 1997-1998.\nLa base musicale \u00e8 quella di una precedente canzone del 1987 dello stesso gruppo, \"Ti amo\", che era gi\u00e0 stata utilizzata per una canzone di denuncia sociale riguardo ai politici italiani, \"Sabbiature\", suonata dal vivo a Roma al Concerto del Primo Maggio del 1991 (all'epoca censurata dalla RAI) e contenuta nello stesso album \"Peerla\".\nLa canzone ha avuto nuova popolarit\u00e0 nell'estate 2006, dopo il coinvolgimento della Juventus nello scandalo Calciopoli."}
{"id": "1242257", "revid": "599013", "url": "https://it.wikipedia.org/wiki?curid=1242257", "title": "Battaglia di Tanagra", "text": ""}
{"id": "1242259", "revid": "3358", "url": "https://it.wikipedia.org/wiki?curid=1242259", "title": "W.V.O. Quine", "text": ""}
{"id": "1242260", "revid": "767487", "url": "https://it.wikipedia.org/wiki?curid=1242260", "title": "Syrian", "text": "I Syrian sono un gruppo musicale synthpop italiano.\nStoria.\nFondati nel 2001 da Lorenzo Bettelli (Voyager), realizzano nello stesso anno un disco autoprodotto dal titolo \"Sadness Deluxe\", nel quale i pezzi hanno suoni orientati verso il rock gotico-elettronico. Nello stesso anno entra a far parte del gruppo il cantante e tastierista Andrea Peluso (Andylab) e lo stile musicale dei Syrian cambia, diventando decisamente pi\u00f9 vicino al Synthpop/Electropop.\nNel 2001 i Syrian, dopo avere inviato i loro demo ad alcune case discografiche, firmano il loro primo contratto con l'etichetta statunitense A Different Drum, realizzando poi nel 2003 il loro primo singolo \"No atmosphere\" seguito dall'album \"De-Synchronized\".\nNel 2004 realizzano i due singoli \"Space Overdrive\" e \"Cosmic Gate\". Nello stesso anno firmano, per il mercato europeo, con l'etichetta tedesca Infacted Recordings e con quella sudcoreana Oi Music/Dreambeat, realizzando cos\u00ec altre due edizioni di \"De-Synchronized\".\nIl 2005 vede l'uscita solo europea dell'EP \"Enforcer\", che include i migliori pezzi contenuti nei precedenti singoli e una serie di nuovi remixes esclusivi, nonch\u00e9 un'ulteriore edizione dell'album \"De-Synchronized\" per l'etichetta russa AMG.\n\u00c8 dello stesso anno il concept album \"Kosmonauta\", pubblicato negli USA da A Different Drum\ne in Europa dalla Infacted, del quale esce nel 2006 una versione russa per Gravitator Records.\nNel 2007 esce infine l'album \"Alien Nation\", sempre per A Different Drum (USA), Infacted\n(Europa) e Gravitator Records (Russia). L'album contiene un brano, Supernova, che vede in veste\ndi guest vocalist Marian Gold, il cantante del celeberrimo gruppo tedesco \"Alphaville\".\nIl loro brano \"MUSIKA ATOMIKA\" fa parte della tracklist del gioco \"DANCING STAGE UNIVERSE 2\" per Xbox 360\nStile ed ispirazioni.\nCaratteristica dei Syrian \u00e8 che tutti i testi dei loro pezzi hanno un'ambientazione fantascientifica, ma malinconica e romantica, in cui l'infinito e il silenzio dell'universo fanno da cornice a sentimenti e pensieri, e ne accentuano la vena nostalgica. \nDa menzionare il \"concept album\" \"Kosmonauta\", dove esiste una tematica comune ed un filo conduttore narrativo tra i diversi pezzi. Il sottotitolo dell'album \u00e8 infatti \"An incredible intergalactic odissey through outer space\". Il protagonista, il kosmonauta appunto, si ritrova unico superstite di un disastro climatico che rende impossibile la vita sulla terra. Egli riesce a fuggire e vaga attraverso il cosmo alla ricerca di un pianeta vivibile. Prima di impazzire in questa ricerca, riesce a modificare il proprio essere diventando un essere superiore, cibernetico e giunge infine ad un nuovo mondo. Ognuno dei pezzi rappresenta un capitolo di questa narrazione."}
{"id": "1242261", "revid": "1543377", "url": "https://it.wikipedia.org/wiki?curid=1242261", "title": "Echo-planar imaging", "text": "L'echo-planar imaging (EPI) \u00e8 una sequenza di eccitazione per l'imaging a risonanza magnetica inventata da Peter Mansfield e usata principalmente per la risonanza magnetica funzionale e per l'imaging cardiaco. \u00c8 caratterizzata da una elevata risoluzione temporale, in quanto con una sola eccitazione si acquisisce una immagine completa. Il contrasto di questa immagine \u00e8 pesato T2*.\nTecnica.\nL'EPI \u00e8 una sequenza basata sulla sequenza gradient echo, in cui vengono acquisiti eco multipli, ognuno con una diversa \"codifica di fase\". Dopo l'impulso a radiofrequenza, viene applicato un gradiente di defasamento (\"dephasing\") sull'asse di lettura contemporaneamente al gradiente di codifica di fase. Dopo questi due gradienti, viene applicato il primo gradiente di lettura. Nel centro del gradiente di lettura, si forma un'eco, corrispondente ad una linea ad una estremit\u00e0 del k-spazio. Finito il gradiente di lettura, viene applicato un piccolo gradiente di codifica di fase (chiamato \"blip\"), seguito da un altro gradiente di lettura a polarit\u00e0 invertita. Questo secondo gradiente legger\u00e0 la riga successiva del k-spazio, in direzione opposta, come mostrato nella seconda figura. La stessa sequenza \"blip\"-lettura viene ripetuta fino all'acquisizione di tutto il k-spazio.\nEstensioni.\nAltre forme di acquisizione possono essere usate per migliorare le caratteristiche della sequenza EPI. Nella variante Spin Echo-EPI si utilizza la sequenza \"spin echo\" come base invece della gradient echo. Questo vuol dire utilizzare un impulso a radiofrequenza di 180\u00b0 prima del treno di acquisizioni. In questo modo si pu\u00f2 ottenere un contrasto T2-pesato.\nAnche il k-spazio pu\u00f2 essere attraversato in traiettorie diverse, ad esempio traiettorie a spirale o radiali.\nNel caso di aree tridimensionali acquisite in una sola eccitazione tramite lo stesso principio, la sequenza prende il nome di echo volume imaging o EVI."}
{"id": "1242262", "revid": "1013865", "url": "https://it.wikipedia.org/wiki?curid=1242262", "title": "Borama", "text": "Borama (in somalo: \"Boorama\", in arabo: \u0628\u0648\u0631\u0627\u0645\u0627) \u00e8 una citt\u00e0 nella regione Adal del Somaliland, vicino al confine con l'Etiopia; nel 2017, la popolazione della citt\u00e0 era approssimativamente di 320.000 residenti. Borama \u00e8 il centro commerciale di un'arida regione, prevalentemente montagnosa e collinare, nella quale l'allevamento del bestiame \u00e8 mescolato all'agricoltura di sussistenza.\nIstruzione e sanit\u00e0.\nBorama \u00e8 un importante centro d'educazione ed \u00e8 la casa della storica Universit\u00e0 Amoud, la prima istituzione post-bellica d'istruzione superiore in tutto il Somaliland. \nLa citt\u00e0 \u00e8 anche sede di due nuovi istituti scolastici:\nEsistono anche altre scuole primarie e materne nella citt\u00e0.\nBorama \u00e8 la sede dell'unica scuola per sordi del Somaliland.\nLa scuola per sordi di Borama addestra e fornisce ai bambini sordi un'educazione che si estende fino alla scuola superiore. Da quando la scuola \u00e8 la prima e la sola di questo tipo, ha attratto un grande numero di bambini sordi dalla vicina Somalia e persino oltre.\nC'\u00e8, infine, un ospedale per la cura della tubercolosi, fondato da Annalena Tonelli, vincitrice nel 2003 del Nansen Refugee Award da parte del UNHCR e successivamente morta assassinata da un commando islamico proprio nello stesso istituto dopo 33 anni d'attivit\u00e0.\nRicettivit\u00e0.\nA Borama si trovano due importanti alberghi, entrambi nella parte ovest della citt\u00e0."}
{"id": "1242269", "revid": "124401957", "url": "https://it.wikipedia.org/wiki?curid=1242269", "title": "Savo Milo\u0161evi\u0107", "text": "Biografia.\nL'11 giugno 2011, dopo una lite familiare, il nonno ottantatreenne di Savo Milo\u0161evi\u0107 ha imbracciato un fucile e sparato al petto al padre dell'attaccante serbo. Il dramma \u00e8 avvenuto nel patio della casa di famiglia a Glavi\u010dice, 200 chilometri a est di Sarajevo.\n\u00c8 un sostenitore del Partito Democratico Serbo.\nCaratteristiche tecniche.\nIl suo allenatore nelle file del , Renzo Ulivieri, ne ha lodato lo spirito di squadra e la capacit\u00e0 di mettersi al servizio dei compagni.\nCarriera.\nClub.\nPartizan.\nCresciuto nelle giovanili del , debutta in prima squadra nella stagione 1992-1993, militando fino al 1995 in maglia bianconera, mettendo a segno ben 64 gol in 98 incontri e festeggiando la vittoria di due campionati di Serbia e Montenegro (1992-1993, 1993-1994) e di una Coppa di Serbia e Montenegro, e vincendo le classifiche di capocannoniere del campionato nel 1994 e nel 1995. \nAston Villa e Real Saragozza.\nNell'estate del 1995 si trasferisce in Inghilterra, all' per 3,5 milioni di sterline, con cui disputa tre buoni campionati (91 incontri e 29 gol), e con cui vince la Coppa di Lega 1996 segnando nella vittoriosa finale contro il Leeds United. Dopo tre anni di \"Premier League\", nel 1998 si trasferisce nella \"Liga\" spagnola, nel , dove conferma tutte le proprie qualit\u00e0 di bomber di razza, mettendo a segno 38 gol in 72 partite.\nParma.\nNell'estate del 2000 viene acquistato dal (per una cifra equivalente a 25 milioni di euro se convertita dalle lire), ma l'impatto con la Serie A non \u00e8 dei migliori: sono solo 8 gol in 21 incontri nella stagione 2000-2001. Anche l'inizio della sua seconda stagione in Emilia non \u00e8 convincente; il giocatore si sacrifica, aiuta i compagni, ma non riesce ad essere incisivo sotto porta.\nRitorno al Real Saragozza.\nNel gennaio 2002, dopo aver messo a segno un solo goal in 10 partite, ritorna al , club impegnato nella lotta retrocessione; i suoi 6 goal in 16 incontri non valgono la salvezza e la squadra si ritrova all'ultimo posto della stagione 2001-2002.\nEspanyol e Osasuna.\nTra il 2002 e il 2004, pur rimanendo propriet\u00e0 del , continua a giocare in Spagna, dapprima nell' (34 partite e 12 gol), e poi nel (37 partite e 14 gol) con cui retrocede in Segunda Divisi\u00f3n al termine della stagione 2003-2004. Acquistato definitivamente dall'Osasuna vi milita fino al 2007, disputando 92 partite condite da 24 gol. Rimasto svincolato, nell'ottobre del 2007, va in Canada, a , dove per\u00f2 non trova un accordo con il club.\nRubin Kazan e ritiro.\nNel marzo del 2008 si accorda per giocare nella squadra russa del , che a poche giornate dal termine del campionato si ritrova sorprendentemente in vetta alla classifica. Nella partita disputata contro lo Spartak-Nalchik (terminata 3-0 per il Rubin) firma i primi due gol nella lega russa che lo incoronano cos\u00ec a cannoniere internazionale avendo segnato in 5 campionati di nazioni diverse (Serbia, Inghilterra, Spagna, Italia e appunto Russia).\nEd \u00e8 proprio grazie ad un suo goal nel finale del match contro il il 2 novembre 2008 che, con tre giornate d'anticipo, il Rubin Kazan vince il suo primo titolo nella divisione maggiore russa. Alla fine del novembre 2008 si ritira dal calcio giocato.\nNazionale.\nDebutta con la Nazionale jugoslava Il 23 dicembre 1994 nell'amichevole persa per 2-0 contro il Brasile rimpiazzando al 64' Predrag Mijatovi\u0107. Ha disputato le fasi finali dei Mondiali di Francia 1998 e di Germania 2006, ritirandosi dalla nazionale al termine della fallimentare spedizione serbo-montenegrina. Ha inoltre partecipato agli Europei del 2000, di cui \u00e8 stato capocannoniere, con 5 gol, insieme a Patrick Kluivert. Tra questi 5 sono stati decisivi quelli segnati nella rimonta da 0-3 a 3-3 contro la Slovenia (doppietta per lui) e del decisivo 1-0 contro la Norvegia.\nNonostante il suo ritiro dalla nazionale dopo il mondiale in Germania, ha giocato un'ultima volta in nazionale il 19 novembre 2008 realizzando una doppietta (oltre ad avere sbagliato ben 2 rigori) nel netto successo per 6-1 in amichevole contro la Bulgaria prima di venire rimpiazzato al 34' da Dragan Mrda.\nVanta complessivamente di 37 gol in 102 presenze con la Nazionale serba, e in passato deteneva il record in entrambe le statistiche.\nAllenatore.\nIl 27 marzo 2019 diventa il nuovo tecnico del . Si dimette il 4 Settembre 2020 dopo la sconfitta contro il . Il 16 giugno 2021 viene ingaggiato dall', club della massima divisione del calcio sloveno. Il 10 ottobre dello stesso anno termina la sua avventura sulla panchina dei \"Zeleno-beli\"."}
{"id": "1242280", "revid": "239497", "url": "https://it.wikipedia.org/wiki?curid=1242280", "title": "Norace", "text": "Norace (gr. , ) \u00e8 un antico eroe della mitologia sarda. \u00c8 il figlio del dio Ermes e di Eriteide, figlia di Gerione. Compare nei testi di Pausania, Sallustio e Solino.\nStoria.\nSecondo Pausania, \"Norace\" dalla penisola iberica giunse in Sardegna alla guida degli Iberi, i quali fondarono la citt\u00e0 che da lui prese il nome: Nora \nSolino specifica che Norace giunse in Sardegna dalla mitica citt\u00e0 di Tartesso, situata nell'Iberia meridionale."}
{"id": "1242281", "revid": "33689", "url": "https://it.wikipedia.org/wiki?curid=1242281", "title": "Baki (Somalia)", "text": "Baki \u00e8 una citt\u00e0 della Somalia gi\u00e0 capitale della regione Adal. Ha all'incirca 20.000 abitanti. \n\u00c8 anche capitale dell'omonimo distretto, una regione montagnosa nel centro della regione Adal con una popolazione di circa 75.000 persone, delle quali sono molti i contadini o nomadi.\nLa popolazione del distretto di Baki appartiene ai Gadabuursi, sotto clan Reer Nuur e Mahad Case."}
{"id": "1242283", "revid": "287204", "url": "https://it.wikipedia.org/wiki?curid=1242283", "title": "Savo Milosevic", "text": ""}
{"id": "1242291", "revid": "4711", "url": "https://it.wikipedia.org/wiki?curid=1242291", "title": "Kenneth Andersson", "text": ""}
{"id": "1242296", "revid": "339392", "url": "https://it.wikipedia.org/wiki?curid=1242296", "title": "Cardinal Mazzarino", "text": ""}
{"id": "1242301", "revid": "287204", "url": "https://it.wikipedia.org/wiki?curid=1242301", "title": "Ko\u0161arkarski klub Union Olimpija", "text": "Il Ko\u0161arkarski Klub Union Olimpija \u00e8 una squadra di pallacanestro slovena che ha sede a Lubiana. Il club \u00e8 stato fondato nel 1946 come parte di una polisportiva. Ha cambiato nome alcune volte, da Enotnost (Unit\u00e0) fino ad A\u0160K Olimpija, Brest Olimpija, Iskra Olimpija, Smelt Olimpija, ed infine, Union Olimpija.\nNella stagione 2008-09 partecipa all'Eurolega, alla 1. A SKL (prima divisione slovena) e alla Lega Adriatica.\nLa squadra giocava le proprie gare casalinghe al Tabor gymnasium, ma nel 1965 si \u00e8 trasferita a giocare alla Dvorana Tivoli. Il palazzetto ha una capacit\u00e0 di 4\u00a0050 posti. Dall'agosto 2010 la squadra si \u00e8 trasferita nell'Arena Sto\u017eice, con una capienza di 12.480 spettatori.\nStoria.\nL'8 luglio 2019 l'Union Olimpija si fonde con la squadra croata del Cedevita formando cos\u00ec il Cedevita Olimpija.\nRoster 2018-2019.\n\"Aggiornato al 30 gennaio 2019.\""}
{"id": "1242307", "revid": "123486154", "url": "https://it.wikipedia.org/wiki?curid=1242307", "title": "First Day of My Life (Melanie C)", "text": "First Day of My Life \u00e8 il terzo singolo estratto dal terzo album di Melanie C, \"Beautiful Intentions\". Il brano \u00e8 stato pubblicato il 30 settembre 2005 in Germania, Austria e Svizzera, e solo in seguito \u00e8 stato pubblicato in tutta Europa.\nLa canzone \u00e8 stata scritta da Guy Chambers ed Enrique Iglesias e in precedenza era stata registrata dal tenore italiano Andrea Bocelli con il titolo \"Un nuovo giorno\". La canzone inizialmente non era compresa nell'album di estrazione, ma vi fu inserita successivamente nelle ristampe dell'album. La canzone ottenne un ottimo successo e partecip\u00f2 addirittura agli Echo Award 2006 in Germania, ma perse in favore di \"Hung Up\", di Madonna. Inoltre il singolo non venne pubblicato in Inghilterra ed \u00e8 stato inserito come b-side del singolo \"Carolyna\", pubblicato nel giugno 2007; tuttavia la prima pubblicazione britannica \u00e8 stata con il DVD \"Live Hits\", nel 2006. La canzone risulta essere ad oggi il maggior successo della cantante, tanto che la reincise in francese per il mercato locale.\nIl brano, sigla di apertura delle popolari soap opera \"Julia - La strada per la felicit\u00e0\" e \"La strada per la felicit\u00e0\", \u00e8 stato dichiarato nel settembre 2008 il terzo pi\u00f9 scaricato di sempre dal negozio virtuale iTunes in Germania.Disco Di Platino in Germania (500\u00a0000)\nVideo.\nIl video \u00e8 stato girato ad Hannover, in Germania, il 26 agosto 2005, e il suo soggetto era la cantante stessa che eseguiva la canzone.\nTracce e formati.\nAustralian Maxi CD.\nFirst Day of My Life (acoustic version)"}
{"id": "1242308", "revid": "2068762", "url": "https://it.wikipedia.org/wiki?curid=1242308", "title": "DDR SDRAM", "text": "La DDR SDRAM, acronimo di \"Double Data Rate Synchronous Dynamic Random Access Memory\" (in italiano \"memoria dinamica ad accesso casuale sincrona a doppia velocit\u00e0\"), \u00e8 un tipo di memoria RAM su circuiti integrati usati nei computer.\nCaratteristiche.\nNelle memorie DDR i dati vengono trasmessi sia sul fronte di salita che sul fronte di discesa del segnale di clock; \u00e8 possibile quindi raddoppiare la velocit\u00e0 di trasferimento rispetto alle SDRAM senza per questo aumentare la frequenza del clock interno alla memoria n\u00e9 quella del bus. Poich\u00e9 i dati sono trasferiti 8 byte per volta (il bus \u00e8 sempre a 64 bit) una RAM DDR consente una velocit\u00e0 teorica massima di trasferimento formula_1 di:\nformula_1 = formula_3 \u00b7 2 \u00b7 8\ndove formula_3 \u00e8 la velocit\u00e0 di clock del bus di memoria, 2 \u00e8 il numero di invii per ciclo di clock, 8 \u00e8 il numero di byte trasferiti ad ogni invio. Quindi con una frequenza di clock di 100\u00a0MHz, una DDR SDRAM d\u00e0 una velocit\u00e0 massima di trasferimento di 1600 MB/s.\nNella realt\u00e0 la situazione \u00e8 pi\u00f9 complessa, poich\u00e9 la velocit\u00e0 di trasferimento \u00e8 notevolmente influenzata dai fenomeni di latenza, che si verificano durante le operazioni di lettura/scrittura e che dipendono strettamente dal tipo e dalla qualit\u00e0 del chip, nonch\u00e9 dalla frequenza di funzionamento. \nPer quantificare tali fenomeni, ad ogni banco di memoria vengono associati dei tempi caratteristici detti timing, misurati in unit\u00e0 di cicli di clock: a valori pi\u00f9 bassi corrispondono prestazioni migliori, a parit\u00e0 di frequenza.\nI timing pi\u00f9 importanti sono:\nA questi parametri, che sono impostati dal costruttore e memorizzati nel SPD, se ne aggiungono altri, che riguardano le latenze dipendenti dalle operazioni di interfaccia tra le memorie ed il resto del sistema; tra questi ultimi citiamo:\nSpecifiche.\nStandard JEDEC.\nIl JEDEC ha stabilito gli standard e le specifiche per le DDR SDRAM; queste sono divise in due parti: le prime specifiche sono per i chip di memoria e le seconde sono per i banchi di memoria. Anche le dimensioni dei moduli di memoria DDR SDRAM sono standardizzati dal JEDEC.\nSpecifiche non conformi allo standard JEDEC.\nLe specifiche intermedie o superiori a quelle standard JEDEC sono \"ottimizzazioni\" dei produttori che utilizzano chip standard con tensioni superiori; sotto la tabella con le specifiche non standard:\nArchitettura.\nNon c'\u00e8 alcuna differenza di architettura tra DDR SDRAM per diverse velocit\u00e0 di clock, ad esempio le PC-1600 (progettate per una frequenza di 100\u00a0MHz) e le PC2100 (progettate per funzionare a 133\u00a0MHz). La sigla indica semplicemente la velocit\u00e0 a cui quel chip \u00e8 garantito come funzionante. Quindi una DDR SDRAM pu\u00f2 essere fatta funzionare a velocit\u00e0 inferiori rispetto a quella per cui \u00e8 stata progettata (underclocking) o a velocit\u00e0 superiori (overclocking), l'overclocking per\u00f2 pu\u00f2 essere fatto solo con memorie adatte di alta qualit\u00e0 e con cognizione di causa.\nI DIMM di DDR SDRAM hanno 184 piedini (contro i 168 della SDRAM) e possono essere riconosciuti dai DIMM SDRAM dal numero di tacche: le DDR SDRAM ne hanno una, gli SDRAM due oppure tre. Le memorie DDR operano con una tensione di 2,5V, contro i 3,3V per le SDRAM, questo pu\u00f2 ridurre notevolmente i consumi.\nAlcuni nuovi chipset utilizzano queste memorie in configurazioni a doppio canale (Dual channel) o quadruplo canale, che raddoppiano o quadruplicano la larghezza di banda teorica. Nelle configurazioni a due canali si raccomanda di usare una coppia di banchi di memoria dello stesso tipo per ottimizzare le prestazioni. I moduli in coppia devono avere stessa dimensione, velocit\u00e0 e tempi di latenza per permettere al chipset di effettuare gli accessi con la massima efficienza.\nStoria.\nTra gli inizi del 1996 e giugno del 2000 la JEDEC svilupp\u00f2 le specifiche delle DDR SDRAM (JESD79), al fine di offrire un miglioramento significativo per i sistemi che richiedevano maggiore larghezza di banda. Nel 2003 vennero completate le specifiche per le memorie DDR2 SDRAM (JESD79-2), le quali offrivano una larghezza di banda fino a 800Mb/s, il doppio delle DDR SDRAM.\nDurante lo sviluppo degli standard DDR e DDR2 SDRAM, gli ingegneri rivolsero maggiore attenzione verso la gestione dei timing complessivi del sistema, affrontando cos\u00ec le aree critiche che ne limitavano le prestazioni. Venne cos\u00ec migliorata la larghezza di banda, evitando per\u00f2 frequenze di clock pi\u00f9 elevate ma sfruttando al meglio il funzionamento del ciclo di clock.\nIn seguito lo standard DDR \u00e8 stato sostituito con gli standard DDR-II e DDR-III, che adottano alcune modifiche per permettere frequenze di clock del buffer I/O superiori, ma operano con lo stesso principio Double Data Rate e con chip di memoria dalle frequenze di funzionamento invariate. Nel corso del 2012, anno previsto per il loro debutto, sono stati commercializzati i primi esemplari dello standard DDR4."}
{"id": "1242311", "revid": "287204", "url": "https://it.wikipedia.org/wiki?curid=1242311", "title": "Juan Carlos Valeron", "text": ""}
{"id": "1242312", "revid": "121294452", "url": "https://it.wikipedia.org/wiki?curid=1242312", "title": "DNA polimerasi I", "text": "La DNA polimerasi I \u00e8 un enzima () che partecipa al processo di replicazione del DNA nei procarioti; fa parte della famiglia delle DNA polimerasi. Fu scoperto nel 1958 da Arthur Kornberg, che fu insignito del premio Nobel per la Medicina l'anno successivo per la \"scoperta dei meccanismi della sintesi biologica dell'acido deossiribonucleico\".\nFunzioni.\nLa DNA Polimerasi I non \u00e8 l'enzima principale della replicazione, il cui ruolo spetta alla DNA polimerasi III (nota per questo anche come \"replicasi\").\nSvolge invece:\nStruttura.\nL'enzima consiste in una singola catena polipeptidica (circa 100 kDa) che, mediante trattamento proteolitico, pu\u00f2 essere suddivisa in due frammenti. Il maggiore, chiamato Frammento di Klenow, \u00e8 dotato dell'attivit\u00e0 polimerasica 3'-5'; viene di norma utilizzato nelle reazioni di mutazioni sito specifiche. Il frammento pi\u00f9 piccolo possiede un'attivit\u00e0 5'-3' esonucleasica, che determina l'escissione di nucleotidi a valle dell'enzima. Quest'ultima attivit\u00e0 permette alla DNA polimerasi I di dare inizio in vitro alla replicazione partendo da un'incisione a singolo filamento sul DNA (processo di \"spostamento dell'incisione\" o \"nick translation\")."}
{"id": "1242313", "revid": "287204", "url": "https://it.wikipedia.org/wiki?curid=1242313", "title": "Umit Davala", "text": ""}
{"id": "1242314", "revid": "547034", "url": "https://it.wikipedia.org/wiki?curid=1242314", "title": "Come ti vorrei/La nostra spiaggia", "text": "Come ti vorrei/La nostra spiaggia \u00e8 un 45 giri della cantante italiana Iva Zanicchi, pubblicato nel 1964. \"Come ti vorrei\" \u00e8 la versione italiana di \"Cry to me\" di Solomon Burke. Nonostante Iva abbia avesse gi\u00e0 un 45 giri d'esordio non molto tempo prima, \"Come ti vorrei/La nostra spiaggia\" rappresent\u00f2 primo successo discografico della cantante.\nIl concepimento del disco fu travagliato, ma la pubblicazione consegu\u00ec successo alla cantante. Riusc\u00ec infatti a scalare la classifica dello stesso anno piazzandosi tra le prime quindici posizioni. A livello di vendite super\u00f2 le 400.000 unit\u00e0.\nAd oggi \u00e8 una delle canzoni pi\u00f9 conosciute del repertorio della Zanicchi, ha subito diverse reinterpretazioni dalla stessa.\nStoria.\nNel 1963 Iva Zanicchi, fu notata a Castrocaro e ottenne un contratto con la Ri-Fi records, una neonata casa discografrica di Milano. La giovane cantante era decisa nell'emergere e realizzare un disco di successo. Nel maggio dello stesso anno incise il provino \"Zero in amore/Come un tramonto\", ad oggi mai pubblicato. La prima vera pubblicazione avvenne nel mese successivo con \"Tu Dirai / 6 Ore\" che riscosse poco successo.\nPer Iva comunque, emergere con una registrazione redditizia fu un affare lungo e complesso. Al tempo, i brani che arrivavano alla Ri-Fi toccavano direttamente a Mina, artista di punta dell'etichetta, ella vantava un vasto repertorio e godeva di popolarit\u00e0. Ci\u00f2 portava i discografici a non curarsi delle altre cantanti.\nL'attenzione per Mina era tale che lo stesso direttore dell'etichetta Giovanni Battista Ansoldi non pot\u00e9 pi\u00f9 dedicare tempo alla cantante esordiente e quest'ultima decise, incentivata dal maestro Bruno Martelli, di provvedere da sola alla produzione di un nuovo disco.\nIl disco.\nAssieme al suo compagno di allora, Angelo. I due puntarono a Galleria del Corso (all'epoca zona di edizioni musicali e case discografiche), intenti a trovare un possibile disco dal quale poter ricavare una cover di successo. La fortuna arriv\u00f2 alla Sugar Music, Aiutati dal maestro Roberto Livraghi, Iva ascolt\u00f2 per la prima volta \"Cry To Me\", un brano soul di Solomon Burke. Si convinsero e la selezionarono. Dopo una settimana di modifiche e prove generali, la cantante and\u00f2 per presentarlo alla Ri-Fi. Ma la situazione sub\u00ec un blocco in quanto Johnny Dorelli richiedeva lo stesso singolo per un suo album. L'etichetta comunque, notando la delusione di Iva, le concesse il permesso per procedere comunque all'incisione.\nNonostante tutto, la cantante si trov\u00f2 poi a fronteggiare i discografici che, dopo un primo ascolto, additavano la canzone come troppo complessa per lei. Dopo diverse insistenze, la casa discografica si convinse di procedere con il 45 giri:\nIn un'intervista per Radio Monte Carlo del 1971, Iva rivel\u00f2 a Roberto Arnaldi: \nIl disco quindi, fu inizialmente pubblicato in versione promozionale solo per i juke-box, agli inizi di aprile. Successivamente ottenne popolarit\u00e0 e sempre nello stesso mese furono pubblicate altre copie per negozi di dischi.\nCome ti vorrei.\nGia prima di presentarla alla Ri-Fi, il testo di \"Cry To Me\" fu riscritto in italiano da parte dell'allora compagno di Iva, il quale concep\u00ec il titolo corrente. Francesco Specchia poco dopo, esegu\u00ec delle maggiori revisioni senza comunque modificarlo. L'incisione \u00e8 avvenuta ai Fonorama Studios a Milano, L'arrangiamento fu curato da Augusto Martelli e la sua orchestra, nella quale figurava anche suo figlio. Iva ha effettuato pi\u00f9 sessioni, Carlo Alberto Rossi, proprietario degli studi, l'ha assistita durante l'incisione finale.\nMusicalmente parlando, il brano si discosta dall'originale sonorit\u00e0 suol per orientarsi verso il rhythm and blues, anche se sempre mantenuto in ambito pop. Il testo racconta di un amore perduto e del forte desiderio da parte di una ragazza, nel riavere indietro il proprio compagno. Questo alla fine, decide di tornare.\nNello stesso anno fu pubblicata la stessa cover da Betty Curtis. Nel 1965 \"Come ti vorrei\" port\u00f2 alla vittoria Luciana Turina al 9\u00ba festival di Castrocaro. Loredana Bert\u00e8 ha eseguito la canzone live nel 1998.\n\"Come ti vorrei\" sar\u00e0 inserito all'interno dell'album \"Iva Zanicchi\", pubblicato nel novembre 1965. Oltre che in diverse compilation, Il brano \u00e8 stato reinterpretato diverse volte dalla cantante. Nel 1991 fu rifatto in uno stile pi\u00f9 concentrato per l'album Come Mi Vorrei. Un altro rifacimento inedito fu inserito nella compilation Le Mie Pi\u00f9 Belle Canzoni del 2020.\nLa nostra spiaggia.\nCome b-side del singolo ricadde la scelta su un brano di Glen Campbell, intitolato \"Same Old Places\" pubblicato nei primi anni 60. La revisione italiana fu fatta per mano di Dante Luca Pieretti che cambi\u00f2 il titolo in \"La nostra spiaggia.\" Il testo narra della nostalgia provata da una ragazza nel rivedere il proprio ex-compagno visitare la loro spiaggia preferita, questa volta per\u00f2 con una nuova amante. \"La nostra spiaggia\" non verr\u00e0 mai inserito in un album.\nCopertina.\nIl grafico addetto alla realizzazione della copertina concep\u00ec una bozza, ritraente la cantante appoggiata a un albero e sullo sfondo il mare, la pubblicazione finale fu diversa. Il fotografo incaricato, previde l'uscita del disco per l'estate e scelse come location Viareggio, in Versilia. Iva Zanicchi part\u00ec da Ligonchio e una volta arrivata sul luogo, la sessione fotografica dur\u00f2 tutto il giorno.\nIl completo scelto per Iva fu confezionato dalla stilista italiana Mila Sch\u00f6n. Un vestito di cachemire rosa con un soprabito sfoderato dello stesso colore. La copertina mostra in primo piano la cantante, poggiata a una struttura di ferro, sullo sfondo un fiume con degli alberi."}
{"id": "1242315", "revid": "287204", "url": "https://it.wikipedia.org/wiki?curid=1242315", "title": "Helder Postiga", "text": ""}
{"id": "1242316", "revid": "287204", "url": "https://it.wikipedia.org/wiki?curid=1242316", "title": "Cesar Sampaio", "text": ""}
{"id": "1242317", "revid": "767487", "url": "https://it.wikipedia.org/wiki?curid=1242317", "title": "L'universit\u00e0 dell'odio", "text": "L'universit\u00e0 dell'odio (\"Higher Learning\") \u00e8 un film del 1995 diretto da John Singleton.\nNon accreditata, nel film, appare Gwyneth Paltrow, nel ruolo di una studentessa.\nTrama.\nMalik, Remy e Kristen sono tre matricole universitarie che entrano a contatto con un mondo fatto di razzismo e pregiudizio, \nColonna sonora.\nLa colonna sonora \u00e8 composta da brani di Tori Amos, Ice Cube, Rage Against the Machine, Outkast e altri."}
{"id": "1242318", "revid": "2184448", "url": "https://it.wikipedia.org/wiki?curid=1242318", "title": "Mehrgarh", "text": "Mehrgar \u00e8 uno dei pi\u00f9 importanti siti neolitici, sorto tra il 7000 a.C. ed il 3200 a.C. nella pianura di Kachi, nel Belucistan pakistano. Nel sito erano presenti l'agricoltura (frumento e orzo) e l'allevamento del bestiame (mucche, pecore, e capre).\nSituata presso il passo Bolan, ad ovest della valle del fiume Indo e tra le attuali citt\u00e0 pakistane di Quetta, Kalat e Sibi, Mehrgarh venne scoperta nel 1974 da un team di archeologi francesi diretti da Jean-Fran\u00e7ois Jarrige, i cui scavi proseguirono fino al 1986. Il primo insediamento umano di Mehrgarh, nell'angolo nord-est di un sito di 2\u00a0km\u00b2, \u00e8 costituito da un piccolo villaggio agricolo, datato tra il 7000 e il 5500 a.C. Il sito venne occupato ininterrottamente fino al circa il 2600 a.C.\nStili di vita e tecnologia.\nI primi residenti di Mehrgarh vivevano in case costruite con mattoni di fango essiccato straordinariamente regolari, immagazzinavano i cereali in granai, costruivano attrezzi in rame, e decoravano enormi recipienti con il bitume.\nColtivavano l'orzo, il farro, il grano, il giuggiolo, e contemporaneamente allevavano capre, pecore e bestiame. Gli abitanti del periodo pi\u00f9 tardo, tra il 5500 ed il 2600 a.C., acquisirono sempre maggiore abilit\u00e0 nel lavorare la pietra focaia, nella conciatura, nella produzione di collane e nella lavorazione dei metalli. Nell'aprile 2006 sul giornale scientifico Nature, venne annunciato che i primi abitanti del sito di Mehrgarh erano in grado di effettuare delle trapanazioni dentali su persone viventi.\nImportanza del sito.\nIl sito di Mehrgarh \u00e8 attualmente considerato come precursore della civilt\u00e0 della valle dell'Indo. Secondo Hasan Dani, professore emerito di archeologia presso l'universit\u00e0 di Quaid-e-Azam, a Islamabad: \u00abLa scoperta di Mehrgarh ha modificato l'intero concetto della civilt\u00e0 dell'Indo, possediamo l'intera cronologia, esattamente dall'inizio della colonizzazione del sito\u00bb. Secondo Chatherin Jarrige del Centro di ricerche archeologiche dell'Indo Balochistan, presso il Museo Guimet di Parigi: \u00ab\u2026 La pianura di Kachi e il bacino di Bolan sono situati presso il passo di Bolan, una delle principali strade che collegavano il sud con l'attuale Afghanistan, l'est con l'Iran, le colline del Belucistan, e la valle dell'Indo, dove attorno al 2.500 a.C. si form\u00f2 la prima civilt\u00e0 urbana, contemporanea alle civilt\u00e0 mesopotamiche e dell'antico impero egiziano. Per la prima volta, per il subcontinente indiano possediamo, grazie agli scavi, l'intera sequenza cronologica della storia, tra il 7000 a.C. ed il 500 a.C. grazie soprattutto alle esplorazioni compiute nelle localit\u00e0 di: Pirak tra il 1968 ed il 1974, Mehrgar tra il 1975 ed il 1986 e di Nausharo tra il 1985 ed il 1996.\u00bb\nPeriodo I.\nGli archeologi suddividono la colonizzazione del sito in diversi periodi. Il primo di questi \u00e8 chiamato periodo I di Mehrgarh, va dal 7000 a.C. al 5500 a.C., \u00e8 neolitico preceramico (precedente all'introduzione della ceramica). Le prime coltivazioni di grano e orzo e allevamento del bestiame, nell'area vennero sviluppati da un popolo semi-nomade, mentre l'insediamento venne costruito con edifici in mattoni di fango essiccato ognuno dotato di quattro suddivisioni interne, alcune delle quali erano adibite per l'immagazzinamento di cibi.\nVennero inoltre individuati numerose sepolture, nei quali si trovarono diversi oggetti: cesti, strumenti in pietra ed osso, collane, cavigliere, cinture, braccialetti, orecchini, fili di perle, canestri di bitume, e qualche volta resti di sacrifici animali, inoltre i corpi vennero ricoperti di ocra rossa. Fra gli oggetti ornamentali sono stati trovate: conchiglie, oggetti in pietra calcarea, in turchesi, in lapislazzuli, in arenaria e ornamenti in rame levigato; a questi si aggiungono statuette di donne e animali. Il ritrovamento di conchiglie e lapislazzuli appartenente a spiagge di mari lontani, dimostra che questa popolazione intratteneva contatti con quelle aree. In un sepolcro di un unico sito venne trovata una ascia in pietra, le prime provenienti da un contesto stratificato dell'Asia del sud. Inoltre sono stati ritrovate pietre da macina e lame di selce utilizzate per tagliare le graminacee. I vari esami effettuati sui semi di cereali rinvenuti hanno identificato l'orzo distico, l'orzo tetrastico, il grano monococco, il farro ed il grano duro; oltre ai cereali altre fonti di alimentazione erano fornite dal giuggiolo e dal dattero.\nPer quanto riguarda gli animali, nei livelli di scavo pi\u00f9 antichi sono stati trovati resti di bestie per lo pi\u00f9 selvatiche, quali gazzelle, pecore selvatiche, capre, cervi, antilopi azzurre, bufalo indiano e bovini selvatici, mentre alla fine del periodo I la maggior parte dei resti animali sono attribuibili a bestie addomesticate, quali bovini, capre e pecore.\nNel 2001, gli archeologi studiando i resti di due uomini provenienti da Mehrgarh e riferiti a questo periodo, scoprirono le loro conoscenze di proto-odontoiatria gi\u00e0 esistenti nel primo periodo Harappa, come riportato nell'articolo di Nature sopra citato.\nPeriodo II.\nIl periodo II di Mehrgarh va dal 5500 a.C. al 4800 a.C.. Gi\u00e0 nel periodo II venne introdotto l'uso di ceramiche, rappresentata da vasi piriformi, di argilla e nel tardo periodo di calcoliti. Del periodo II sono stati rinvenuti impronte di chicchi di grano e d'orzo e i resti di due falci oltre a semi di cotone; numerosi sono i frammenti di ossa di animali, quasi tutti addomesticati. \u00c8 stato scoperto un laboratorio per la realizzazione di perline di steatite e di conchiglie provenienti dalle coste del Mar Arabico, completo di attrezzi per la lavorazione quali lame e succhielli; anche gli utensili di selce continuanvano ad essere predominanti in questo periodo, mentre ancora scarso \u00e8 stato il metallo ritrovato, limitato a pochi oggetti di rame. Sono state trovate due tombe con una copertura di ocra rossa.\nVi sono evidenze di commerci a lunga distanza durante il periodo II, testimoniati dalla scoperta di diverse collane e lapislazzuli provenienti dal Badakshan.\nPeriodo III.\nIl periodo III va dal 4800 a.C. al 3500 a.C..\nNel periodo III vi sono evidenze dell'utilizzo di avanzate tecniche di fabbricazione: ceramica modellata al tornio e prodotta ormai in grandi quantit\u00e0, ruota da vasaio, crogiuoli per la fusione del rame, collane smaltate, di tipo \"faenza\", statuette in terracotta pi\u00f9 dettagliate. Le statuette femminili venivano colorate e presentavano stili e ornamenti diversi. La quantit\u00e0 di oggetti di sepoltura diminuisce con il passare del tempo, limitandosi agli ornamenti e privilegiando in quantit\u00e0 le sepolture femminili.\nVennero prodotti i primi sigilli o timbri in osso e in terracotta con disegni geometrici. La tecnologia include la trapanatura di pietre e oggetti in rame, forni e crogioli per la lavorazione del metallo.\nUn'altra innovazione apportata in questa fase fu la diversificazione agricola, in quanto furono introdotte due nuove variet\u00e0 di frumento e una nuova variet\u00e0 di orzo.\nPeriodo IV.\nIl periodo IV di Mehrgarh va dal 3500 al 3200 a.C., e i resti rinvenuti evidenziano l'uso di grandi giare utilizzate per le provviste, di numerosi oggetti prodotti dai vasai, tra i quali ceramiche colorate nelle quali predomina il gusto della decorazione geometrica; numerosa \u00e8 la produzione di figure femminili di terracotta e di sigilli di osso.\nPeriodo V.\nIl periodo V di Mehrgarh va dal 3200 al 3000 a.C., ed \u00e8 caratterizzato dall'intensificazione dei collegamenti tra il Belucistan, l'Iran orientale e il Turkmenistan meridionale; queste linee commerciali agevolarono lo scambio non solo di merci ma anche di idee. Tra gli esempi pi\u00f9 emblematici vi furono sigilli a punzone e vari temi decorativi ceramici che risultarono simili in tutte e tre le regioni.\nPeriodo VI.\nIl periodo VI di Mehrgarh va dal 3000 al 2700 a.C., e tra le novit\u00e0 agricole presenti rispetto ai periodi precedenti, spicca l'introduzione della vite, mentre si incrementa la produzione di ceramica e di statuine, dei quali \u00e8 stato rintracciato un centro di cottura; i vasi venivano disposti in terra e ricoperti da uno strato di paglia, sia in basso sia in alto, oltre ad uno strato di cocci e di argilla; i vasai davano fuoco alla paglia per un periodo di circa ventiquattro ore seguito da una settimana di raffreddamento. Le statuine femminili furono rifinite con pi\u00f9 accuratezza rispetto al passato, basti pensare all'introduzione degli occhi sporgenti e dei fili di argilla come acconciatura.\nPeriodo VII.\nApprossimativamente tra il 2600 ed il 2000 a.C., la citt\u00e0 venne in larga parte abbandonata, nel momento in cui la civilt\u00e0 dell'Indo si trovava nel suo stadio di sviluppo intermedio. \u00c8 probabile che sia gli abitanti di Mehrgarh che quelli del Balochistan, migrarono verso la fertile valle dell'Indo a causa di cambiamenti climatici.\nPrima di abbandonare la citt\u00e0, gli abitanti fecero in tempo a produrre un numero considerevole di ceramiche e vasi di pregevole fattura, di introdurre anche le statuine maschili e quelle animali come lo zeb\u00f9 (bovino gibboso) e vari uccelli. I prodotti assomigliavano sempre pi\u00f9 a quelli della civilt\u00e0 dell'Indo."}
{"id": "1242319", "revid": "287204", "url": "https://it.wikipedia.org/wiki?curid=1242319", "title": "Arthur Kornberg", "text": "Infanzia e studi.\nNato a New York, Kornberg era figlio di genitori ebrei Joseph e Lena (Katz) Kornberg, emigrati a New York dalla Galizia austriaca (ora parte della Polonia) nel 1900 prima di sposarsi. Il nonno paterno aveva cambiato il cognome da Queller (scritto anche Kweller) per evitare la leva assumendo l'identit\u00e0 di qualcuno che aveva gi\u00e0 completato il servizio militare. Joseph spos\u00f2 Lena nel 1904 e lavor\u00f2 come operatore di macchine da cucire in una fabbrica del Lower East Side di New York per quasi 30 anni, e quando la sua salute fall\u00ec, apr\u00ec un piccolo negozio di ferramenta a Brooklyn, dove Arthur assisteva i clienti a nove anni. Joseph parlava almeno sei lingue sebbene non avesse un'istruzione formale.\nArthur Kornberg ha studiato prima alla Abraham Lincoln High School e poi al City College di New York City. Ha ricevuto la laurea nel 1937, seguita da un dottorato in medicina presso l'Universit\u00e0 di Rochester nel 1941. Kornberg aveva un livello leggermente elevato di bilirubina nel sangue dovuto a una condizione genetica ereditaria nota come sindrome di Gilbert - e, mentre era alla scuola di medicina, fece un sondaggio dei compagni di studio per scoprire quanto fosse comune la condizione. I risultati furono pubblicati nel primo documento di ricerca di Kornberg nel 1942.\nIl tirocinio di Kornberg fu presso lo Strong Memorial Hospital di Rochester (New York), tra il 1941 e il 1942. Dopo aver completato la sua formazione medica, si un\u00ec alle forze armate come tenente della Guardia costiera degli Stati Uniti, prestando servizio come medico di bordo nel 1942. Rolla Dyer, il direttore del National Institutes of Health, aveva notato il suo documento e lo aveva invitato a unirsi al gruppo di ricerca presso il Laboratorio di Nutrizione del NIH. Dal 1942 al 1945, il lavoro di Kornberg \u00e8 stato l'alimentazione di diete specializzate ai topi per scoprire nuove vitamine.\nCarriera e ricerca.\nLo studi sull'alimentazione dei topi era un lavoro noioso e Kornberg rimase affascinato dagli enzimi. Si trasfer\u00ec al laboratorio del dottor Severo Ochoa presso la New York University nel 1946 e segu\u00ec corsi estivi alla Columbia University per colmare le lacune nella sua conoscenza di chimica organica e fisica mentre apprendeva le tecniche di purificazione enzimatica. Dal 1947 al 1953 divenne Capo della Sezione Enzimi e Metabolismo del NIH, lavorando sulla comprensione della produzione di ATP da NAD e NADP. Ci\u00f2 ha portato al suo lavoro su come il DNA viene costruito da molecole pi\u00f9 semplici.\nMentre lavorava al NIH, fece ricerche anche alla Washington University di St. Louis (nel laboratorio di Carl Ferdinand Cori e Gerty Cori nel 1947) e all'Universit\u00e0 della California, Berkeley (nel laboratorio di Horace Barker nel 1951).\nNel 1953 divenne Professore e Capo del Dipartimento di Microbiologia, Washington University di St. Louis, fino al 1959. Qui continu\u00f2 a sperimentare con gli enzimi che creavano il DNA. Nel 1956 ha isolato il primo enzima di polimerizzazione del DNA, ora noto come DNA polimerasi I. Questo gli \u00e8 valso il premio Nobel nel 1959.\nNel 1960 ha ricevuto un dottorato dal City College, seguito da una cattedra presso l'Universit\u00e0 di Rochester nel 1962. Nel 1959 divenne Professore e Capo Esecutivo del Dipartimento di Biochimica, Universit\u00e0 di Stanford. In un'intervista nel 1997, Arthur Kornberg (riferendosi a Josh Lederberg) disse: \"Lederberg voleva davvero unirsi al mio dipartimento . Lo conoscevo; \u00e8 un genio, ma non sarebbe stato in grado di concentrarsi e di operare all'interno di un piccolo gruppo familiare come il nostro, e quindi sono stato determinante nello stabilire un dipartimento di genetica [a Stanford] di cui sarebbe stato presidente . \"\nLa madre di Kornberg mor\u00ec di gangrena gassosa a causa di un'infezione di spore dopo un'operazione di routine alla cistifellea nel 1939. Questo fece iniziare il suoi studi per le spore e dedic\u00f2 alcuni dei suoi sforzi di ricerca per comprenderle mentre era alla Washington University. Dal 1962 al 1970, nel bel mezzo del suo lavoro sulla sintesi del DNA, Kornberg dedic\u00f2 met\u00e0 del suo operato di ricerca per determinare come il DNA \u00e8 immagazzinato nelle spore, quali meccanismi di replicazione sono inclusi e come la spora genera una nuova cellula. Questa era un'area della scienza fuori moda ma complessa e, sebbene siano stati compiuti alcuni progressi, alla fine Kornberg abbandon\u00f2 questa ricerca.\nL'Arthur Kornberg Medical Research Building presso l'Universit\u00e0 di Rochester Medical Center \u00e8 stato chiamato in suo onore nel 1999.\nFino alla sua morte, Kornberg mantenne un attivo laboratorio di ricerca a Stanford e pubblic\u00f2 regolarmente articoli su riviste scientifiche peer-reviewed. Per diversi anni il fulcro della sua ricerca \u00e8 stato il metabolismo del polifosfato inorganico.\nLa \"scuola Kornberg\" di biochimica si riferisce ai numerosi studenti laureati e borsisti post-dottorato di Arthur Kornberg, cio\u00e8 i suoi figli intellettuali e gli apprendisti dei suoi apprendisti, cio\u00e8 i suoi nipoti intellettuali. I figli intellettuali di Kornberg includono I. Robert Lehman, Charles C. Richardson, Randy Schekman, William T. Wickner, James Rothman, Arturo Falaschi e Ken-ichi Arai.\nVita privata.\nIl 21 novembre 1943, Kornberg spos\u00f2 Sylvy Ruth Levy, anche lei una nota biochimica. Ha lavorato a stretto contatto con Kornberg e ha contribuito in modo significativo alla scoperta della DNA polimerasi. Secondo il loro secondo figlio, Thomas: \"scherzando in famiglia - ed era solo uno scherzo - quando il premio \u00e8 stato annunciato, lei ha detto 'Sono stato derubata!'\"\nArthur e Sylvy Kornberg ebbero tre figli: Roger David Kornberg (1947), Thomas B. Kornberg (1948) e Kenneth Andrew Kornberg (1950). Roger \u00e8 Professore di Biologia Strutturale alla Stanford University e vincitore nel 2006 del Premio Nobel per la Chimica. Thomas ha scoperto la DNA polimerasi II e III nel 1970 e ora \u00e8 professore all'Universit\u00e0 della California, a San Francisco. Kenneth \u00e8 un architetto specializzato nella progettazione di laboratori ed edifici biomedici e biotecnologici.\nArthur Kornberg \u00e8 stato sposato tre volte. Le sue prime due mogli erano morte prima di lui. Sylvy Kornberg mor\u00ec nel 1986. Arthur Kornberg si rispos\u00f2 nel 1988 ma la sua seconda moglie, l'ex Charlene Walsh Levering, mor\u00ec nel 1995. Nel dicembre 1998 Arthur Kornberg spos\u00f2 Carolyn Frey Dixon.\nQuando aveva ottant'anni, Kornberg continu\u00f2 a condurre ricerche a tempo pieno presso il Dipartimento di Biochimica a Stanford. Mor\u00ec il 26 ottobre 2007 allo Stanford Hospital per insufficienza respiratoria."}
{"id": "1242320", "revid": "486946", "url": "https://it.wikipedia.org/wiki?curid=1242320", "title": "Lorenzo Onofrio Colonna (I)", "text": ""}
{"id": "1242321", "revid": "121837", "url": "https://it.wikipedia.org/wiki?curid=1242321", "title": "Sallustio", "text": ""}
{"id": "1242323", "revid": "4711", "url": "https://it.wikipedia.org/wiki?curid=1242323", "title": "Benedict McCarthy", "text": ""}
{"id": "1242326", "revid": "20090", "url": "https://it.wikipedia.org/wiki?curid=1242326", "title": "Filippo Colonna (I)", "text": ""}
{"id": "1242334", "revid": "20090", "url": "https://it.wikipedia.org/wiki?curid=1242334", "title": "Marcantonio Colonna (III)", "text": ""}
{"id": "1242335", "revid": "20090", "url": "https://it.wikipedia.org/wiki?curid=1242335", "title": "Marcantonio Colonna (IV)", "text": ""}
{"id": "1242338", "revid": "1433186", "url": "https://it.wikipedia.org/wiki?curid=1242338", "title": "Yabucoa", "text": "Yabucoa \u00e8 una citt\u00e0 di Porto Rico situata sulla costa sud-orientale dell'isola. L'area comunale confina a nord con Las Piedras e Humacao, a sud con Maunabo e a ovest con Patillas e San Lorenzo. \u00c8 bagnata a est dalle acque dello stretto di Vieques, che collega il Mar dei Caraibi con l'oceano Atlantico. Il comune, che fu fondato nel 1793 il 3 ottobre, quando Don Manuel Col\u00f3n de Bonilla e sua moglie, Donna Catalina Morales Pacheco, hanno donato le terre al popolo, oggi conta una popolazione di quasi 40.000 abitanti ed \u00e8 suddiviso in 10 circoscrizioni (\"barrios\")."}
{"id": "1242339", "revid": "729019", "url": "https://it.wikipedia.org/wiki?curid=1242339", "title": "Battaglia di Lens", "text": "La battaglia di Lens ebbe luogo il 20 agosto 1648, nel corso della prima parte della Guerra franco-spagnola, durante la fase francese della guerra dei trent'anni e fu l'ultima grande battaglia di quest'ultima. Essa vide impegnati l'esercito francese al comando di Luigi II di Borbone, detto il \"Gran Cond\u00e9\", e quello spagnolo al comando dell'arciduca Leopoldo Guglielmo d'Asburgo; i francesi risultarono vittoriosi.\nAntefatti e preparazione.\nLo scontro si svolse presso la citt\u00e0 fortificata di Lens, nell'Hainaut (nell'odierno Belgio); la citt\u00e0 era caduta in mani francesi nel 1647, e la Spagna, venuta a conoscenza delle difficolt\u00e0 interne degli avversari dovute all'emergere della Fronda contro il cardinale Giulio Mazzarino, decise di tentare di riconquistarla. Per rispondere a tale mossa, il principe di Cond\u00e9 intraprese una rapida marcia dalla Catalogna, dove era impegnato, verso le Fiandre, raccogliendo truppe lungo il percorso, in Champagne, Lorena e a Parigi; l'esercito cos\u00ec formato ammontava a 16.000 uomini, di cui pi\u00f9 di met\u00e0 di cavalleria, e 18 cannoni. Lo fronteggiava un'armata spagnola superiore in numero e artiglieria, forte di 18.000 uomini (ancora una volta pi\u00f9 della met\u00e0 montati) e 38 cannoni.\nSviluppo dello scontro.\nGli spagnoli si disposero su di un terreno elevato, e, considerata la loro superiorit\u00e0, Cond\u00e9 decise di non attaccare, dando il via ad un movimento di ritirata; gli spagnoli risposero con una serie di azioni di disturbo da parte della cavalleria contro la retroguardia francese. Tali azioni coinvolsero via via sempre pi\u00f9 uomini delle due parti finch\u00e9 entrambi gli eserciti si ritrovarono a combattere una battaglia su vasta scala. La fanteria spagnola riusc\u00ec a fare arretrare il centro francese, infliggendo gravi perdite al reggimento delle \"Gardes Fran\u00e7aises\"; alla fine, comunque, la cavalleria francese riusc\u00ec a mettere in rotta la sua controparte accerchiando le forze nemiche e concludendo cos\u00ec lo scontro.\nLe perdite spagnole ammontarono a circa 3.000 tra morti e feriti e 5.000 prigionieri; lo scontro tra Francia e Spagna non sarebbe terminato insieme alla Guerra dei trent'anni, ma sarebbe continuato fino alla pace dei Pirenei del 1659."}
{"id": "1242340", "revid": "124979755", "url": "https://it.wikipedia.org/wiki?curid=1242340", "title": "Giovanni di Sassonia-Weimar", "text": "Egli era il secondo figlio di Giovanni Guglielmo di Sassonia-Weimar (1530 \u2013 1573) e di Dorotea Susanna di Simmern (1544 \u2013 1592).\nBiografia.\nSuo padre mor\u00ec nel 1573, quando Giovanni aveva solo 3 anni. Dal momento che il suo fratello maggiore Federico Guglielmo non aveva ancora raggiunto la maggiore et\u00e0, il Ducato di Sassonia-Weimar (il ducato di Weimar era stato originariamente destinato a Giovanni) venne governato da una reggenza. Nel 1586 suo fratello raggiunse la maggiore et\u00e0 e pot\u00e9 governare il ducato da solo, inclusa Weimar. In ogni caso, egli mor\u00ec nel 1602 e l'intero ducato venne ereditato da Giovanni, perch\u00e9 i suoi nipoti (figli di suo fratello) non avevano ancora raggiunto la maggiore et\u00e0.\nGiovanni era molto pi\u00f9 interessato alle scienze naturali ed all'arte che non alla politica, e vi si dedic\u00f2 solo prendendo parte alla reggenza per i nipoti Giovanni Filippo e Federico Guglielmo. Ma quando questi ultimi avanzarono delle pretese sulla loro eredit\u00e0 nel 1603, egli respinse la loro richiesta. Alla fine Giovanni concluse con i nipoti un trattato di divisione del ducato: il Ducato di Altenburg venne ceduto ai discendenti di Federico Guglielmo I e quello di Weimar-Jena venne mantenuto per Giovanni ed i suoi discendenti.\nLa linea di Sassonia-Altenburg si estinse nel 1672, e tutta l'eredit\u00e0 pass\u00f2 per matrimonio ai Sassonia-Weimar, discendenti di Giovanni.\nMatrimonio e successioni.\nAd Altenburg, il 7 gennaio 1593, Giovanni spos\u00f2 Dorotea Maria di Anhalt (Dessau, 2 luglio 1574 \u2013 Weimar, 18 luglio 1617) dalla quale ebbe dodici figli:"}
{"id": "1242344", "revid": "1516566", "url": "https://it.wikipedia.org/wiki?curid=1242344", "title": "Marthinus Wessel Pretorius", "text": "Avendo ricoperto anche la carica di presidente dello Stato Libero dell'Orange (1859-1863) egli fu l'unico a rivestire entrambe le cariche. Nonostante questo successo, comunque, egli non realizz\u00f2 il suo sogno di unire entrambe le repubbliche boere. In giovent\u00f9 fu anche Capo di Stato della Repubblica di Potchefstroom (1853-1856), mentre a fine carriera fece parte del triumvirato (con Petrus Jacobus Joubert e Paul Kruger) che guid\u00f2 il Transvaal alla liberazione dalla dominazione britannica (1880-1883). Inoltre \u00e8 stato il fondatore della citt\u00e0 di Pretoria, cos\u00ec chiamata in onore di suo padre, Andries Pretorius.\nBiografia.\nGrande Trek e fondazione di Pretoria.\nMarthinus Wessel Pretorius nacque il 7 settembre 1819 a Graaff-Reinet nella Colonia del Capo, primogenito di quello che sar\u00e0 il leader del Great Trek e capo dei voortrekker, Andries Pretorius e di Christina Petronella de Wit. Da giovane non ebbe una istruzione regolare, seguendo subito suo padre nell'avventura del Grande Trek (1838) verso il Natal, dove fondarono nel 1839 la Repubblica di Natalia, combattendo contro gli Zulu. Il 19 dicembre 1841 si un\u00ec in matrimonio con Aletta Magdalena Smit.\nQuando nell'agosto del 1853 suo padre, che egli aveva seguito fin nel nord del Transvaal, mor\u00ec, Marthinus prese il suo posto come Comandante-Generale dei distretti di Potchefstroom e Rustenburg (due delle repubbliche che poi, una volta unite formeranno lo stato del Transvaal), continuando gli sforzi del genitore tendenti ad unire, dal punto di vista politico i Boeri che avevano partecipato all'epopea del Grande Trek.\nNello stesso periodo individu\u00f2 dei terreni fertili sull'Elandspoort, presso la fattoria di Andries Van der Valt e decise di edificarvi una nuova citt\u00e0. I primi edifici costruiti furono quelli di una congregazione religiosa e il sito fu battezzato Pretoria-Philadelphia. Il 16 novembre 1855 egli ottiene dal \"Volksraad\" il riconoscimento di questa citt\u00e0 sotto il nome abbreviato di Pretoria, in onore di suo padre. Essa diventer\u00e0 capitale del Transvaal il 1\u00ba maggio 1860.\nUn capo militare (1853-1856).\nNel 1854 guid\u00f2 i suoi \"burghers\" contro un capo indigeno chiamato Makapan, come rappresaglia dell'uccisione, perpetrata da quest'ultimo, di ventitr\u00e9 boeri, inclusi dieci fra donne e bambini. Gli indigeni furono cos\u00ec bloccati in una grande cava nella zona dello Zoutpansberg e circa 3000 di essi vi trovarono la morte, colpiti dai cecchini boeri mentre cercavano di scappare o semplicemente uccisi dalla fame all'interno delle grotte.\nDopo questa vittoria militare sulla trib\u00f9 di Makapan, Pretorius dedic\u00f2 le sue energie alla creazione di un forte governo centrale, e dal 1856 in avanti la sua idea fissa fu la formazione di un unico stato boero che riunisse tutti i \"burghers\" stabilitisi intorno al fiume Orange, fino ad allora divisi in tante repubbliche gelose della loro indipendenza. Questo sogno sembr\u00f2 realizzarsi nel dicembre del 1856, quando i rappresentanti dei distretti di Potchefstroom, Rustenburg e Pretoria si incontrarono e redassero una costituzione portando alla creazione formale, il 6 gennaio 1857, della Repubblica Sudafricana del Transvaal nata dalla fusione di repubbliche boere esistenti su questo territorio.\nPresidente del Transvaal (1857-1860).\nIl giorno prima della proclamazione ufficiale della repubblica, Pretorius fu eletto presidente. Come capo di Stato il suo obiettivo fu sempre quello di unire le due repubbliche boere nate dal Convenzione del fiume Sand in un unico stato afrikaner, diretto da un forte governo centrale. Infatti, sebbene i boeri dei distretti di Lydenburg, Utrecht, e Zoutpansberg non riconoscessero l'autorit\u00e0 della nuova repubblica, Pretorius, con l'attiva cooperazione del Comandante Paul Kruger tent\u00f2, sempre nel 1857 di dar luogo all'unione fra lo Stato Libero d'Orange e il Transvaal, ed un commando attravers\u00f2 il Vaal per portare sostegno al presidente. Questo tentativo di giungere all'unione con la forza fall\u00ec, ma nel dicembre 1859, grazie all'appoggio di numerosi sostenitori nello Stato Libero egli si fece eleggere presidente della repubblica anche nell'Orange.\nUnione delle repubbliche boere sotto un solo presidente (1860-1863).\nPretorius aveva appena ottenuto la riconciliazione dei boeri del distretto di Lydenburg e di altri distretti ribelli del Transvaal e sperando di completare la sua opera di unificazione di tutti i boeri stabilitisi oltre il fiume Vaal egli accett\u00f2 la presidenza dello Stato Libero d'Orange, assumendone ufficialmente la carica a Bloemfontein, nel febbraio del 1860.\nMa il tenace spirito di indipendenza boero combinato con i mezzi arbitrari usati da Pretorius, non solo impedirono la fusione dei due stati ma condussero addirittura ad un periodo di anarchia e quasi guerra civile nel Transvaal che preoccupava non poco anche i cittadini dello Stato Libero sempre meno convinti, a questo punto, della positivit\u00e0 di una fusione con i loro vicini settentrionali. Pretorius comunque, continu\u00f2 ad intervenire negli affari interni del Transvaal ma alla fine egli si risolse a dare le dimissioni da Presidente dello Stato Libero (15 aprile 1863) per dedicarsi alla soluzione dei conflitti fratricidi in atto nel Transvaal.\nPacificatore del Transvaal e sua politica espansionistica (1864-1871).\nFungendo da mediatore fra le varie fazioni del Transvaal riusc\u00ec, nel gennaio del 1864, a mettere fine ai conflitti civili e nel mese di maggio riusc\u00ec ancora una volta a farsi eleggere presidente della Repubblica Sudafricana del Transvaal, per la prima volta presidente di uno stato veramente unito. La conciliazione fu una caratteristica notevole del suo carattere e a Pretorius, pi\u00f9 che ad altre persone, va il merito di aver saldato in una sola entit\u00e0 statale i boeri del Transvaal.\nCome capo di Stato si impegn\u00f2 a migliorare l'amministrazione del paese e, con meno successo, di risollevare le finanze pubbliche. In politica estera diede continuit\u00e0 alle idee dei protagonisti del Grande Trek, riguardo al diritto e i titoli dello stato boero di espandersi senza limiti sia verso nord che verso est ed ovest. Nonostante egli trovasse molte difficolt\u00e0 nel far valere l'autorit\u00e0 della repubblica sugli indigeni all'interno dei confini del Transvaal, nell'aprile del 1868, alla notizia della scoperta dell'oro nella zona del fiume Tati (Bechuanaland) eman\u00f2 un editto, proclamando l'annessione sia del Bechuanaland ad ovest, sia ad est di altri territori, comprendenti parte della Baia di Delagoa, mentre a nord rivendic\u00f2 territori situati oltre il fiume Limpopo. Per quanto riguarda le rivendicazioni sulla baia di Delagoa, il Portogallo protest\u00f2 subito e nel 1869, Pretorius, che nello stesso anno fu rieletto presidente con una maggioranza schiacciante, ne riconobbe i diritti su di essa.\nPer le rivendicazioni ad ovest, quelle sul Bechuanaland, le richieste di Pretorius all'inizio non sembravano tanto convinte, forse per non suscitare la suscettibilit\u00e0 britannica, ma nel 1870, quando la scoperta di giacimenti di diamanti sul basso Vaal aveva portato alla costituzione di molti punti di scavo, fu fatto un tentativo per rafforzare le rivendicazioni del Transvaal su quei territori. Ma, assegnando una concessione esclusiva ad una sola compagnia, Pretorius dest\u00f2 l'ostilit\u00e0 dei cercatori di diamanti. Rendendosi conto dell'errore, tale concessione fu revocata e nel settembre del 1870 eman\u00f2 un editto degno di nota nel quale offriva alle compagnie poteri molto ampi di autogoverno. Inoltre Pretorius, fece visita spesso alla frontiera occidentale ed in continui colloqui con i capi Bechuana tent\u00f2 di ottenere il riconoscimento della sovranit\u00e0 boera sui loro territori, offrendo loro l'annessione al Transvaal, per \u201csalvare\u201d quelle popolazioni dalle invadenze britanniche.\nAlla fine questi tentativi diplomatici fallirono, e alla fine, senza consultare il suo governo, si risolse a risolvere la questione dei confini ad un arbitrato internazionale affidato al Governatore del Natal Robert Keate. Ma il giudizio arbitrale, emesso il 17 ottobre 1871, fu contrario alle pretese boere. Pretorius accett\u00f2 lealmente tale decisione, ma questa provoc\u00f2 una tempesta di indignazione nel paese. Il \"Volksraad\" rifiut\u00f2 di ratificare l'arbitrato e Pretorius si dimise dalla carica di presidente (novembre 1871), ritirandosi dalla vita politica. Suo successore fu il Reverendo Thomas Fran\u00e7ois Burgers.\nLa prima Guerra Boera (1877-1883).\nDalla data delle dimissioni, Pretorius, partecip\u00f2 in maniera alquanto marginale alla vita del suo paese, fino all'annessione alla Gran Bretagna (1877), quando sal\u00ec alla ribalta come uno dei leader pi\u00f9 attivi contro il nemico occupante allo scopo di ristabilire l'indipendenza del suo paese. Nel 1878 divenne presidente del Comitato dei Capi Boeri avente lo scopo di restaurare la sovranit\u00e0 del Transvaal ma proprio per questo motivo, nel gennaio del 1880 fu arrestato per ordine dell'Alto Commissario del Transvaal, Sir Carnet Wolseley (la massima autorit\u00e0 britannica del Transvaal) con l'accusa di alto tradimento. Rilasciato su cauzione, fu spinto da Wolseley ad accettare un seggio nel Consiglio Esecutivo, Pretorius rifiut\u00f2 ma gli fu consentito di girare per il paese per promuovere la proposta britannica di concedere al Transvaal un governo autonomo, sempre all'interno dell'Impero di Sua Maest\u00e0.\nAccortosi che le promesse inglesi di un governo autonomo non venivano mantenute, i Boeri si ribellarono al giogo britannico, creando, nel dicembre del 1880 un governo insurrezionale con a capo un triumvirato formato da Paul Kruger, Petrus Jacobus Joubert e, appunto, Pretorius. Con la cosiddetta Prima guerra boera i boeri del Transvaal riacquistarono l'indipendenza e Pretorius, come membro della Troika, fu uno dei firmatari della Convenzione di Pretoria (agosto 1881), rimanendo componente di quest'organismo, sino all'elezione di Kruger come presidente nel maggio 1883, data nella quale egli si ritir\u00f2 in via definitiva dalla politica e in generale dalla vita pubblica.\nUltimi anni.\nNel 1887 fu sui terreni della sua fattoria a Paarderkraal, riscattati dal governo del Transvaal, che fu fondata la citt\u00e0 mineraria di Krugersdorp, in onore e in omaggio al presidente Kruger. Negli ultimi anni della sua vita dovette subire di nuovo il dispiacere dell'occupazione, questa volta definitiva, del suo paese da parte dei britannici durante la Seconda guerra boera. Negli ultimi anni si era espresso in modo negativo contro la politica di Kruger e durante la guerra fece opera di mediazione, facendo anche visita a capi boeri come Schalk Willem Burger e Louis Botha per conto di Lord Kitchener allo scopo di porre fine a quel sanguinoso conflitto. Ma non vi riusc\u00ec e non vide nemmeno la conclusione della guerra, poich\u00e9 si spense a Potchefstroom il 19 maggio 1901."}
{"id": "1242345", "revid": "2144491", "url": "https://it.wikipedia.org/wiki?curid=1242345", "title": "Fenomeno ottico", "text": "Un fenomeno ottico \u00e8 un evento visibile che risulta dall'interazione di luce e materia.\nI fenomeni ottici comuni sono spesso dovuti all'interazione della luce con le condizioni atmosferiche, le nuvole, l'acqua, o particelle in sospensione. Altri fenomeni, come i colori generati da un prisma, sono aspetti interessanti dell'ottica. Alcuni di essi sono generati dallo stesso occhio umano.\nUn fenomeno frequente \u00e8 l'arcobaleno, che si forma quando la luce del sole \u00e8 riflessa dalle gocce d'acqua della pioggia; altri, come il raggio verde, sono rari o, come la fata morgana, sono comuni solo in alcuni luoghi. \nNon rientra in essi il fenomeno delle aurore polari che rientra invece nei fenomeni di interazione materia-materia.\nDiverso \u00e8 il caso delle illusioni ottiche, che possono essere spiegate come interpretazioni errate di fenomeni inusuali.\nUna lista di fenomeni ottici.\nFenomeni ottici atmosferici.\nPunto antielico - Wikipedia\nIllusioni ottiche.\nCi sono vari fenomeni dovuti alla natura delle particelle o delle radiazioni elettromagnetiche. Alcune son molto nascoste ed osservabili solo con misurazioni precise. \nUna famosa osservazione concerne la curvatura della luce proveniente da una stella, ad opera del sole, durante un'eclissi solare. Questa dimostra che lo spazio \u00e8 curvato. Per approfondire vedi la teoria della relativit\u00e0\nLe osservazioni di alcuni fenomeni come l'effetto fotoelettrico, il flusso di corrente elettrica attraverso un materiale o attraverso il vuoto quando il materiale \u00e8 esposto alla luce, creano nuove situazioni scientifiche, che non possono venire semplicemente spiegate con le esistenti teorie."}
{"id": "1242347", "revid": "1855146", "url": "https://it.wikipedia.org/wiki?curid=1242347", "title": "Quinta Repubblica", "text": ""}
{"id": "1242348", "revid": "162719", "url": "https://it.wikipedia.org/wiki?curid=1242348", "title": "Nave d'assalto anfibia", "text": ""}
{"id": "1242349", "revid": "767487", "url": "https://it.wikipedia.org/wiki?curid=1242349", "title": "Credi/Resta sola come sei", "text": "Credi/Resta sola come sei \u00e8 un 45 giri della cantante italiana Iva Zanicchi, pubblicato nel 1964.\nTracce.\nLato A\nLato B"}
{"id": "1242357", "revid": "2014155", "url": "https://it.wikipedia.org/wiki?curid=1242357", "title": "Margherita Tudor", "text": "Biografia.\nFamiglia e primo matrimonio.\nSeconda figlia del re Enrico VII d'Inghilterra e della regina consorte, Elisabetta di York, ebbe un fratello maggiore, Arturo Tudor, principe di Galles, e un fratello minore, Enrico VIII. Inoltre fu madre del re Giacomo V di Scozia, quindi nonna sia della regina Maria Stuart sia del di lei consorte Enrico Stuart, Lord Darnley. Intelligente ed energica, a tredici anni il padre la destin\u00f2 in moglie a Giacomo IV di Scozia, ventinovenne amante delle donne. Mentre erano in corso le trattative, l'amante di Giacomo, la bella lady Margaret Drummond, mor\u00ec in circostanze misteriose. Umiliata dai continui tradimenti del marito e afflitta dalla nostalgia di casa, Margherita scriveva disperate lettere al padre per lamentarsi della sua sorte infelice. Il matrimonio scozzese dur\u00f2 undici anni: nel 1513, in seguito alla battaglia di Brankston Hill, presso Flodden, Giacomo la lasci\u00f2 vedova.\nMargherita si ritrov\u00f2 inoltre reggente del figlio Giacomo V e govern\u00f2 la Scozia, fino alla sua maggiore et\u00e0, con mano ferma e autoritaria. Il suo governo per\u00f2, soprattutto perch\u00e9 guidato da una donna, ricevette critiche e perplessit\u00e0. Il matrimonio di Margherita con Archibald Douglas, conte di Angus, fu visto con disprezzo dai nobili scozzesi, che non desideravano che un loro pari assurgesse a un rango tanto alto; nemmeno i francesi, storicamente vicini alla corte scozzese, apprezzarono quest'unione. Il risultato fu che Margherita perse la reggenza in favore di John Stewart, II duca di Albany. Mentre Margherita era assediata da Albany a Stirling e perdeva il controllo sui propri figli, il suo secondo marito si ritir\u00f2 nelle sue propriet\u00e0 nell'Angus.\nMargherita venne sconfitta e fu costretta a fuggire a Morpeth, in Inghilterra, dove i coniugi si ricongiunsero nel 1516 e l'anno dopo tornarono in patria nel tentativo, vano, di riuscire a riappacificarsi con il duca. Il matrimonio, per quanto recente, non si preannunciava tranquillo, durante l'assenza di Margherita: Archibald aveva avuto una figlia illegittima da Jane di Traquair e dopo il ritorno della moglie non si fece scrupolo di vivere con lei e la bambina in una tenuta di propriet\u00e0 di Margherita. Margherita non era da meno: infastidita dall'approfittarsi del marito delle sue terre e del suo appannaggio vedovile, ma anche dalla presenza della piccola, cominci\u00f2 a riagganciare i rapporti con il duca di Albany affinch\u00e9 potesse divorziare da Archibald. Non sarebbe andata meglio nella generazione successiva: Giacomo V, infatti, sarebbe morto, lasciando sul trono una figlia di pochi giorni, Maria Stuarda, e sua moglie, Maria di Guisa, come reggente.\nGli altri matrimoni.\nIl secondo matrimonio con Archibald Douglas, VI conte di Angus, si rivel\u00f2 dunque ben presto infelice. Margherita, per\u00f2, non si perse d'animo: era una donna autonoma e autorevole e si consol\u00f2 con vari amanti, destando per\u00f2 le aspre critiche di suo fratello Enrico.\nUno dei suoi amanti, il lord cancelliere Henry Stewart, divenne prima suo convivente, bench\u00e9 fosse anch'egli gi\u00e0 sposato, e in seguito il suo terzo marito. Ci\u00f2 fu possibile grazie a una dispensa papale.\nVedendo la possibilit\u00e0 data dal papa alle sorelle Margherita e Maria Tudor di sposare uomini divorziati, anche Enrico si persuase di poterne usufruire per la sua causa: ripudiare Caterina d'Aragona, che non era stata capace di dargli figli maschi, e poter sposare la sua favorita Anna Bolena.\nMorte.\nMargherita mor\u00ec nel castello di Methven, in Perthshire.\nLa dinastia Tudor fin\u00ec con la figlia di Enrico VIII Elisabetta I d'Inghilterra, morta nubile e senza figli. Sal\u00ec al trono inglese il gi\u00e0 re di Scozia Giacomo VI, figlio di Maria I di Scozia, col nome di Giacomo I d'Inghilterra. Con Giacomo, quindi, si avver\u00f2 ci\u00f2 che Enrico VIII aveva temuto e cercato di evitare nel suo testamento: la successione di un sovrano scozzese sul trono d'Inghilterra.\nDiscendenza.\nDal primo matrimonio, con Giacomo IV, nacquero:\nDal secondo matrimonio, con Angus, ebbe:\nDal terzo matrimonio, con Henry Stewart, nacque:\nLa discendenza di Margherita Tudor regna tuttora nel Regno Unito."}
{"id": "1242358", "revid": "729019", "url": "https://it.wikipedia.org/wiki?curid=1242358", "title": "Alinnia", "text": "Alinnia o Alinni\u00e0 (o anche Limonia; secondo la pronuncia greca \"Alimni\u00e0\") \u00e8 un'isola greca desertica del Mar Egeo, sita in una posizione che si trova ad ovest rispetto all'isola di Rodi ed a nord-est rispetto alla stessa isola di Creta.\nAssieme all'isola di Calchi, situata leggermente pi\u00f9 a sud, rappresenta uno degli esempi pi\u00f9 interessanti dal punto di vista naturalistico di tutto il Dodecaneso, nonch\u00e9 da quello storico (grazie alla presenza di diversi forti). In particolare si ricorda quello costruito alla fine del XV secolo da parte del cardinale francese Pierre d'Aubusson.\nL'isolotto \u00e8 facilmente raggiungibile in poco tempo dal porto di Skala a Kritinia, a Rodi, ed offre inoltre un mare ricco di vita e particolarmente adatto alle esplorazioni subacquee."}
{"id": "1242363", "revid": "767487", "url": "https://it.wikipedia.org/wiki?curid=1242363", "title": "Come ti vorrei/Chi potr\u00e0 amarti", "text": "Come ti vorrei/Chi potr\u00e0 amarti pubblicato nel 1965 \u00e8 un 45 giri della cantante italiana Iva Zanicchi. \u00c8 una versione in italiano del brano Cry to Me di Solomon Burke.\nTracce.\nLato A\nLato B"}
{"id": "1242367", "revid": "56620", "url": "https://it.wikipedia.org/wiki?curid=1242367", "title": "Il gobbo misterioso", "text": "Il gobbo misterioso \u00e8 un romanzo per ragazzi di Antonio Faeti, edito dalla Bompiani nel 1993.\nTrama.\nRacconta la storia di Debora, una ragazzina di terza media di una scuola di Bologna, che si trova coinvolta in una fittissima trama di misteri.\nDebora vive cos\u00ec tra mostri, segreti, ansie, ricerche e la scoperta dell'amore un anno scolastico che non potr\u00e0 mai dimenticare, ma soprattutto un anno scolastico che la far\u00e0 crescere al di l\u00e0 di ogni previsione.\nDebora, con l'aiuto del fidanzato Demetrio, della nonna Adele, dell'avvocato Manfredi, di Emanuelle professoressa di francese e molti altri personaggi, scoprir\u00e0 la verit\u00e0 sul gobbo misterioso, il tanto temuto signor Quasimodo di Villa Triste."}
{"id": "1242369", "revid": "2144409", "url": "https://it.wikipedia.org/wiki?curid=1242369", "title": "Allacciate le cinture! Viaggiando si impara - The Magic School Bus", "text": "Allacciate le cinture! Viaggiando si impara \u2013 The Magic School Bus (\"The Magic School Bus\") \u00e8 una serie televisiva a cartoni animati statunitense-canadese, prodotta da South Carolina ETV, Nelvana, Scholastic Entertainment e PBS Kids e tratta dalla serie di libri di Joanna Cole; si compone di 52 episodi sviluppati in quattro stagioni. In Italia la serie \u00e8 stata trasmessa nel 1995 su Canale 5.\nNel 2017 ne \u00e8 stato prodotto un seguito, \"Il magico scuolabus riparte\".\nTrama.\nIl cartone narra le avventure della signora Frizzle, una maestra, e della sua classe su di uno strano scuolabus, capace di trasformarsi in qualsiasi cosa, portando i bambini nei viaggi pi\u00f9 impossibili, come all'interno del corpo umano o nello spazio, allo scopo di mostrare da vicino cosa sia e come funzioni. Al termine di ogni puntata \u00e8 sempre presente un monologo di un personaggio che completa le informazioni mostrate durante l'episodio."}
{"id": "1242378", "revid": "30610", "url": "https://it.wikipedia.org/wiki?curid=1242378", "title": "Totally Spies! - Che magnifiche spie!", "text": "Totally Spies! - Che magnifiche spie! (\"Totally Spies!\") \u00e8 una serie animata franco-canadese creata da Vincent Chalvon-Demersay e David Michel e prodotta dalla francese Marathon Production e dalla canadese Image Entertainment Corporation. Lo stile di disegno \u00e8 basato su quello degli anime e le protagoniste sono tre ragazze del liceo, Sam, Clover e Alex, che lavorano come spie per l'Organizzazione Mondiale per la Protezione Umana (in originale \"World Organization of Human Protection\"), abbreviato in WOOHP.\nLa serie \u00e8 stata trasmessa per la prima volta nel novembre del 2001 e poi in Europa negli anni seguenti. Il 22 luglio 2009 \u00e8 stato distribuito in Francia un film basato sulla serie che racconta di come le ragazze si sono conosciute e sono diventate spie. In Italia la serie \u00e8 stata trasmessa la prima volta il 3 marzo 2003 su Italia 1, mentre il film, la quinta e la sesta stagione sono stati trasmessi, rispettivamente, nel dicembre del 2010, dal 14 luglio 2014 e dal 7 gennaio 2015 su Super!. Dal 10 giugno 2017 \u00e8 trasmessa in chiaro e completo su Pop. Nel 2021 la serie viene trasmessa su Cartoonito.\nNel gennaio 2022 viene annunciata la produzione della settima stagione, in onda nel 2023, prodotta da Zodiak Kids e Family Studio per Gulli e Discovery Kids (America Latina).\nTrama.\nLa serie si incentra sulle avventure di tre ragazze, Sam, Clover e Alex, che conducono la doppia vita di liceali (universitarie dalla quinta stagione) e spie della WOOHP. Le ragazze vengono puntualmente contattate dal capo dell'organizzazione, Jerry Lewis, per risolvere crimini e crisi che avvengono in giro per il mondo. Dalla quinta stagione le ragazze iniziano a frequentare l'universit\u00e0 di Malib\u00f9.\nPersonaggi.\nLa WOOHP.\nLOrganizzazione Mondiale per la Protezione Umana (in originale \"World Organization of Human Protection\", acronimo WOOHP) \u00e8 un'associazione di spionaggio, fondata da Jerry intorno agli anni settanta, con quartier generale a Beverly Hills e uffici in ogni stato del mondo; scopo dell'associazione \u00e8 dare la caccia ai criminali di tutto il mondo che agiscono a danno della comunit\u00e0 internazionale. Essendo un'organizzazione di servizi segreti non pu\u00f2 farsi scoprire da nessuno. Presso questa organizzazione lavorano le protagoniste del cartone Sam, Alex e Clover.\nAltri media.\nLa serie \u00e8 oggetto di una trasposizione in formato cartaceo (realizzata dalla casa editrice Edizioni Cio\u00e8) alla quale partecipa come disegnatore l'italiano Marco Albiero.\nIl 22 luglio 2009 \u00e8 uscito in Francia la versione cinematografica della serie. Il film racconta le origini delle Totally Spies con il loro reclutamento da parte della WOOHP ed un'avventura contro dei misteriosi avversari che operano su una stazione orbitante. La versione originale francese si avvale della partecipazione del noto stilista Karl Lagerfeld come doppiatore dell'antagonista Fabu. In italiano il film \u00e8 stato mandato in onda il 25 dicembre 2010 alle 20:30 su Super! (che a quel tempo era un canale a pagamento) e distribuito in DVD e Blu-ray Disc dal 6 dicembre 2011 da Cecchi Gori Home video. La 1\u00aa TV in chiaro \u00e8 avvenuta a spezzoni di 22 minuti su Super! il 18, 19 e il 20 marzo 2012.\nSigle italiane.\nNella trasmissione su Italia 1 e su Boing (Italia) sono state utilizzate due sigle:\nNelle trasmissioni sui canali di Sky e su Cartoonito (Italia), viene utilizzata la sigla americana.\nDiffusione.\nEcco la tabella della trasmissione nel mondo del cartone animato.\nSpin-off.\nNel 2010 \u00e8 uscito lo spin-off \"The Amazing Spiez!\", con protagonisti dei ragazzi delle scuole medie.\nCuriosit\u00e0.\nNell'episodio \"Missione sulla neve\", quattordicesimo della quinta stagione, per alcuni minuti abbiamo la presenza di \"Martin Myst\u00e8re\" al quale le spie invidiano i suoi gadget tecnologici forniti da M.O.M."}
{"id": "1242379", "revid": "38120", "url": "https://it.wikipedia.org/wiki?curid=1242379", "title": "Il dottor Jekyll e mr. Hyde", "text": ""}
{"id": "1242381", "revid": "300067", "url": "https://it.wikipedia.org/wiki?curid=1242381", "title": "Eddie Jordan (cestista)", "text": "Carriera.\nGiocatore.\nProviene dalla Rutgers University, dove ha giocato fino al 1977. Proprio in quell'anno viene scelto al secondo giro del draft dai Cleveland Cavaliers come 33\u00aa scelta. I Cavs lo girano dopo poche gare ai New Jersey Nets, team in cui Jordan gioca fino al 1980.\nIn seguito viene ceduto ai Los Angeles Lakers e, sotto la guida di Pat Riley, si aggiudica il titolo NBA del 1982. L'anno successivo riesce a giocare appena 35 partite e la sua carriera si chiude nel 1983-84 con due brevi apparizioni, prima a Portland, e successivamente di nuovo ai Lakers.\nDa professionista ha tenuto una media di 8,1 punti, 3,8 assist e 1,08 palle rubate in 420 gare.\nCoach.\nDopo il ritiro ritorna come vice-allenatore volontario al suo ex-college, con cui aveva raggiunto la finale NCAA nel 1976. In seguito arrivano i primi incarichi ufficiali: come assistente prima di Boston College (1986) e poi nuovamente della Rutgers University (1988).\nNel 1992 diventa vice-allenatore ai Sacramento Kings, e verso la fine della stagione 1996-97 viene promosso alla guida della squadra. Confermato alla guida dei Kings nel campionato successivo, non riesce per\u00f2 ad andare oltre un modesto record di 27-55, che gli vale il licenziamento.\nNel 1999 ricopre di nuovo la carica di vice allenatore, questa volta ai Nets. Rimane nel New Jersey fino a che i Washington Wizards non gli offrono la panchina nel 2003-04. La prima annata \u00e8 disastrosa (25 vinte-57 perse), tuttavia nei tre anni seguenti Jordan porta Wizards ai playoff, raggiungendo tra l'altro le semifinali di conference nel 2005-06.\nNel 2007 la squadra arriva ai play-off ma viene eliminata subito da Cleveland con un secco 4-0, soprattutto a causa delle numerose assenze, tra cui i leader Gilbert Arenas e Caron Butler, tra i \"maghi\"."}
{"id": "1242382", "revid": "767487", "url": "https://it.wikipedia.org/wiki?curid=1242382", "title": "Sapori e dissapori", "text": "Sapori e dissapori (\"No Reservations\") \u00e8 un film del 2007 diretto da Scott Hicks, remake statunitense del film tedesco \"Ricette d'amore\" (2001) di Sandra Nettelbeck.\nTrama.\nKate \u00e8 una chef di successo, abilissima ma eccessivamente seria e i rapporti sociali non sono il suo forte. Un giorno, la sorella perde la vita in un incidente stradale e Kate deve cos\u00ec occuparsi della piccola Zoe, sua nipote. Durante la sua breve assenza, la titolare del ristorante assume Nick come secondo chef, il quale conquista tutti con la sua bravura e allegria e Kate se ne sente minacciata.\nNel frattempo, Kate non riesce a prendersi adeguatamente cura di Zoe, ancora molto depressa per la morte della madre. Prova allora a portare la nipote al lavoro, e l\u00ec si affeziona molto a Nick.\nUn giorno Kate dimentica la piccola nipote e questa, in cambio del perdono alla zia, le chiede di invitare a cena Nick, sperando che tra i due possa nascere qualcosa. Poco dopo l'uomo rivela a Kate che gli era stato offerto il suo posto; Kate fraintende e dopo averci litigato, lo licenzia, scoprendo solo in un secondo momento che lui in realt\u00e0 aveva rifiutato. Quando Zoe scopre che la zia e Nick non si vedranno pi\u00f9, fugge di casa, raggiungendo il cimitero per trovare consolazione sulla tomba della madre che le manca tanto. Disperata, Kate contatta Nick, ed insieme ritrovano la piccola, riappacificandosi.\nDopo essersi licenziata, Kate apre con Nick un nuovo ristorante, e i due vengono aiutati dalla piccola Zoe.\nPremi.\nPer il ruolo di Zoe, la giovane attrice Abigail Breslin ottenne una nomination agli Young Artist Awards 2008.\nDistribuzione.\nLa pellicola \u00e8 uscita il 27 luglio 2007 negli Stati Uniti e il 14 settembre 2007 in Italia.\nIncassi.\nIl film ha incassato 43.107.979 dollari negli USA, e 49.493.071 all'estero, per un incasso totale di 92.601.050 dollari."}
{"id": "1242383", "revid": "287204", "url": "https://it.wikipedia.org/wiki?curid=1242383", "title": "Strumenti d'illuminazione tradizionali del Giappone", "text": "Gli strumenti d'illuminazione tradizionali giapponesi includono l', il e il .\nAndon.\nL\"'andon\" \u00e8 una lampada costituita da un telaio di bamb\u00f9, legno o metallo su cui viene teso un foglio di carta di riso per proteggere la fiamma dal vento. Il combustibile, conservato in un recipiente di pietra o ceramica con uno stoppino di cotone, \u00e8 solitamente costituito da olio di colza o dal pi\u00f9 economico olio di sarde. In certi casi sono usate anche candele ma il loro prezzo elevato ne ha ridotto la diffusione. \nParticolarmente diffuso durante il periodo Edo, ne esistevano varie versioni, spesso differenziate l'una dall'altra esclusivamente per l'utilizzo che se ne faceva:\nCh\u014dchin.\nIl \"ch\u014dchin\" \u00e8 una lampada costituita da un telaio di bamb\u00f9 spezzato, su cui viene teso un foglio di carta di riso o della seta per proteggere la fiamma dal vento. La struttura a spirale del telaio permette alla lampada di \"collassare\", cos\u00ec da occupare meno spazio quando non viene utilizzata. In cima presenta un gancio che le permette di essere appeso al soffitto o ad una tettoia. Le prime notizie di un suo uso risalgono al 1085 mentre la pi\u00f9 antica illustrazione che lo raffigura \u00e8 datata 1536. \nNel Giappone moderno i \"ch\u014dchin\", costruiti in plastica e con una lampadina a far luce, sono ancora prodotti come souvenir, per eventi particolari e per fiere come i matsuri.\nCome per le \"andon\", esistono vari tipi di \"ch\u014dchin\":\nT\u014dr\u014d.\nOriginariamente usato per indicare ogni genere di lampada, il termine \"t\u014dr\u014d\" ha progressivamente assunto il significato specifico di indicare le sole lampade in pietra, bronzo, ferro, legno o qualsiasi altro materiale pesante.\nIl loro tipico utilizzo \u00e8 quello di illuminare le aree all'aperto dei templi buddisti, dei e dei giardini giapponesi in stile tradizionale.\nOriginariamente alimentati ad olio o con candele, i \"t\u014dr\u014d\" moderni forniscono illuminazione tramite comuni lampadine."}
{"id": "1242390", "revid": "1048993", "url": "https://it.wikipedia.org/wiki?curid=1242390", "title": "Spaccacuore", "text": "Spaccacuore \u00e8 un brano musicale del cantante italiano Samuele Bersani. \u00c8 il 3\u00ba singolo estratto dall'album \"Freak\" del 1994.\nIl brano.\nLa musica \u00e8 composta da Samuele Bersani e Giuseppe d'Onghia; il testo \u00e8 scritto da Samuele Bersani e Lucio Dalla.\nLa canzone, nel 2000 \u00e8 poi inserita nella colonna sonora del film \"Chiedimi se sono felice\" di Aldo, Giovanni e Giacomo.\nCover.\nNel 2006 la cantante italiana Laura Pausini realizza una reinterpretazione di \"Spaccacuore\", riarrangiata da Lucio Dalla.\nIl brano.\n\u00c8 il 2\u00ba singolo estratto il 19 gennaio 2007 dall'album \"Io canto\" del 2006.\nLa canzone viene tradotta in lingua spagnola da Laura Pausini e Ortiz con il titolo \"Disp\u00e1rame, dispara\", inserita nell'album \"Yo canto\" ed estratta come 2\u00ba singolo in Spagna e in America Latina. In Messico \u00e8 invece il 1\u00ba singolo che anticipa l'uscita dell'album \"Yo canto\" trasmesso in radio dal 16 ottobre 2006.\nI 2 brani vengono trasmessi in radio; vengono realizzati i due videoclip.\nIl video.\nIl videoclip (in lingua italiana e in lingua spagnola) \u00e8 stato diretto dal regista Gaetano Morbioli e girato su una piscina ricostruita di circa 60\u00a0m\u00b2 in un teatro di posa, nel quale sono state proiettate diverse immagini con un videoproiettore cinematografico.\nLa preparazione del video ha coinvolto 12 persone che hanno lavorato ininterrottamente per due giorni.\nPubblicazioni.\n\"Spaccacuore\" viene inserita in versione \"Live\" negli album \"Laura Live World Tour 09\" e \"Laura Live Gira Mundial 09\" del 2009 (\"Medley Rock\" video).\n\"Disp\u00e1rame, dispara\" viene inserita in una versione rimasterizzata nell'album \"20 - Grandes Exitos\" del 2013 e in versione \"Live\" nell'album \"San Siro 2007\" del 2007 (audio e video).\n\"Disp\u00e1rame, dispara\" viene inserita nella compilation \"Grandes canciones de telenovela\" del 2014.\nNomination.\nNel 2007 \"Disp\u00e1rame, dispara\" riceve una nomination ai \"Premios Juventud\" nella categoria \"Miglior video femminile\" e due nomination ai \"Premios Orgullosamente Latino\" nelle categorie \"Canzone latina dell'anno\" e \"Video latino dell'anno\".\nColonna sonora.\nNel 2006 \"Disp\u00e1rame, dispara\" viene utilizzato come colonna sonora della Telenovela messicana \"Amar sin limites\"."}
{"id": "1242392", "revid": "1543377", "url": "https://it.wikipedia.org/wiki?curid=1242392", "title": "Sergio Amidei", "text": "Biografia.\nInizi\u00f2 la sua carriera di scrittore cinematografico adattando la vita di personaggi storici in film quali \"Pietro Micca\" o \"Don Bosco\", nel periodo immediatamente precedente lo scoppio della Seconda guerra mondiale.\nNel dopoguerra, l'avvento del movimento neorealista lo avvicin\u00f2 a personaggi come Roberto Rossellini e Vittorio De Sica, coi quali collaborer\u00e0 alla sceneggiatura di alcune delle principali opere del periodo, da \"Roma citt\u00e0 aperta\" a \"Sciusci\u00e0\". Svolse parallelamente anche l'attivit\u00e0 di produttore e direttore di produzione; nel 1949 fond\u00f2 a Roma la societ\u00e0 di produzioni cinematografiche Colonna Film.\nNominato quattro volte al Premio Oscar, ottenne due David di Donatello e due Nastri d'argento. La citt\u00e0 di Gorizia ha istituito il Premio Sergio Amidei, riconoscimento internazionale a lui dedicato, che premia i migliori sceneggiatori del panorama cinematografico mondiale.\nFu sentimentalmente legato, per un periodo, all'attrice Maria Michi."}
{"id": "1242393", "revid": "48193", "url": "https://it.wikipedia.org/wiki?curid=1242393", "title": "Echo planar imaging", "text": ""}
{"id": "1242395", "revid": "466539", "url": "https://it.wikipedia.org/wiki?curid=1242395", "title": "Scott Miller (nuotatore)", "text": "Biografia.\nSpecializzato nella farfalla ha vinto la medaglia d'argento nei 100\u00a0m farfalla e di bronzo nella staffetta 4x100\u00a0m mx ad Atlanta 1996. Dal 1999 al 2000 fu sposato con la modella neozelandese Charlotte Dawson."}
{"id": "1242396", "revid": "125668249", "url": "https://it.wikipedia.org/wiki?curid=1242396", "title": "Giovanni Cervone", "text": "Carriera.\nGiocatore.\nClub.\nNato nell'entroterra napoletano, cresce nelle giovanili della , dopo aver giocato con l'Avellino, il Catanzaro, il e il Verona, nel 1989 viene acquistato dalla e affiancato all'esperto Tancredi. Gioca il suo primo campionato al Flaminio da titolare, poi all'inizio del girone di ritorno subisce un grave infortunio al ginocchio.\nNell'anno successivo, con il ritorno di Angelo Peruzzi dal prestito, perde temporaneamente il posto da titolare, prima a vantaggio di Peruzzi stesso \u2014 in seguito squalificato per doping \u2014 poi dell'esperto Giuseppe Zinetti, con il primavera Luca Alidori a fare temporaneamente da secondo. Dopo il caso che vede Peruzzi squalificato un anno per doping insieme al centravanti Andrea Carnevale e la riabilitazione dall'infortunio, Cervone torna stabilmente titolare a partire da Atalanta-Roma del campionato 1990-1991.\nNel 1991, sotto la guida di Ottavio Bianchi, disputa la doppia finale di Coppa UEFA contro l' perdendola, e vince la Coppa Italia contro la , ma perde la Supercoppa italiana. Due anni dopo, non ha modo di disputare un'altra finale di Coppa Italia, questa volta contro il , per via dell'espulsione rimediata nell'incontro di semifinale contro il .\nCon l'avvento di Carlo Mazzone sulla panchina della Roma perde il posto di titolare. Stessa storia si ripete con Carlos Bianchi; entrambi gli allenatori restituiscono per\u00f2 il posto da titolare a Cervone dopo poche gare. Dopo tre discrete stagioni con Mazzone e l'ultima con Carlos Bianchi, il 18 maggio 1997, in Roma- (1-1), Cervone disputa l'ultima gara in giallorosso.\nNella stagione 1997-1998 si trasferisce al Brescia dove rimane una sola stagione, alternandosi con l'altro portiere Giacomo Zunico. Nella stagione 1999-2000 viene chiamato dal , squadra nella quale conclude la sua carriera.\nNazionale.\nNel 1983 \u00e8 stato convocato 4 volte in Nazionale Under-21 ma non \u00e8 sceso mai in campo.\nAllenatore.\nNel campionato 2007-2008 \u00e8 stato l'allenatore dei portieri dell'Avellino.\nDalla stagione 2008-2009 risponde alla chiamata del in Lego Pro Prima Divisione, come preparatore dei portieri della squadra allenata da Giuseppe Giannini.\nNella stagione 2016-2017 ricopre il ruolo di supervisore dell'attivit\u00e0 legata alla preparazione dei portieri dell'Unicusano Fondi.\nNella stagione 2020-2021 assume il ruolo di preparatore dei portieri nella ASD R11 Simonetta a Latina, societ\u00e0 di calcio in forte espansione."}
{"id": "1242403", "revid": "287204", "url": "https://it.wikipedia.org/wiki?curid=1242403", "title": "Club Atl\u00e9tico Pe\u00f1arol Mar del Plata", "text": "Il Club Atl\u00e9tico Pe\u00f1arol Mar del Plata \u00e8 una polisportiva di Mar del Plata, in Argentina. La sezione pi\u00f9 importante \u00e8 quella di pallacanestro maschile; tra gli altri sport si praticano la pallavolo, il taekwondo e lo yoga.\nStoria.\nLa societ\u00e0 \u00e8 fondata il 7 novembre 1922.\nLa squadra di pallacanestro maschile nel 1985 si affilia alla Liga Nacional de B\u00e1squet e nel 1987 conquista la promozione nella massima divisione. Nel 1993-94 batte il Gral. Pico nella finale dei play-off per il titolo argentino, vincendo la serie di partite per 4-1. Nel 2006 vince la sua prima coppa, il Torneo S\u00faper 8. Nel 2010 arriva il secondo titolo nel campionato.\nCome il primo tre volte campione consecutivi ha vinto la Coppa Challenger, un nuovo trofeo deve essere fatto per mettere in gioco da quel punto\nLa squadra di pallavolo maschile vince il titolo nazionale nel 1996-97, battendo in finale il Boca Juniors."}
{"id": "1242405", "revid": "49022", "url": "https://it.wikipedia.org/wiki?curid=1242405", "title": "Hen Ogledd", "text": ""}
{"id": "1242411", "revid": "120473104", "url": "https://it.wikipedia.org/wiki?curid=1242411", "title": "L'uomo di Pietroburgo", "text": "L'uomo di Pietroburgo (\"The Man from St. Petersburg\") \u00e8 un thriller del 1982 dello scrittore britannico Ken Follett, ambientato nella Londra del 1914, alla vigilia della prima guerra mondiale. In Italia \u00e8 stato pubblicato dalla Mondadori nel 1982 con ristampe nel 2000 e nel 2004.\nTrama.\nIl romanzo \u00e8 ambientato durante la vigilia del primo conflitto mondiale, con l'impero britannico alla disperata ricerca di alleati per contrastare l'assalto della Germania. Winston Churchill, giovane e caparbio primo lord dell'ammiragliato, si reca da lord Stephen Walden per cercare l'aiuto del giovane principe Aleksej Orlov, nipote di Walden e dello zar Nicola II, che sta giungendo nel Regno Unito per dei colloqui segreti con il governo inglese.A Londra per\u00f2 sta per arrivare anche il pericoloso anarchico russo Feliks Ksessinsky, l'uomo senza paura venuto da Pietroburgo, che deve uccidere il principe Orlov e cercare di impedire la partecipazione russa alla prima guerra mondiale. L'anarchico trover\u00e0 l'aiuto inaspettato della giovane Charlotte Walden, che scoprir\u00e0 essere sua figlia, ma dovr\u00e0 scontrarsi con il capo della sezione speciale di Scotland Yard Basil Thomson.\nPersonaggi.\nPersonaggi secondari.\nPersonaggi storici"}
{"id": "1242422", "revid": "111319", "url": "https://it.wikipedia.org/wiki?curid=1242422", "title": "Vyacheslav Kulikov", "text": ""}
{"id": "1242427", "revid": "188116", "url": "https://it.wikipedia.org/wiki?curid=1242427", "title": "Landing Platform Dock", "text": "Le Landing Platform Dock (LPD) sono unit\u00e0 navali da trasporto anfibio, dotate di un bacino allagabile, con il compito di trasportare e sbarcare truppe di assalto anfibio in zone di guerra con il loro equipaggiamento bellico e logistico. Queste navi sono anche dotate di ponte di volo per l'appontaggio degli elicotteri. La configurazione di uomini e mezzi trasportabili varia a seconda della tipologia di missione. Queste navi sono in grado di trasportare veicoli corazzati da combattimento, veicoli anfibi avanzati, mezzi da sbarco tipo LCM o LCVP capaci di caricare in bacino e spiaggiare 1 o 2 mezzi corazzati alla volta o squadre di fanteria. Secondo la classificazione della US Navy, una LPD \u00e8 un Amphibious Transport Dock (nave da trasporto anfibio).\nDescrizione.\nLe loro elevate capacit\u00e0 di trasporto e la loro versatilit\u00e0 rendono questo tipo di navi idonee anche ad operazioni di assistenza umanitaria, protezione civile, interventi di assistenza in caso di calamit\u00e0 naturali, trasporto di veicoli speciali, evacuazione della popolazione civile via mare o attraverso gli elicotteri.\nEsempi di unit\u00e0 LPD sono le navi della classe San Giorgio della Marina Militare o la classe Fearless della Royal Navy (che hanno operato nella guerra delle Falkland) o la classe Foudre della Marine nationale.\nUna \"Landing Platform Dock\" \u00e8, solitamente, una grande nave da trasporto anfibio senza il portellone a prua, ma con un bacino allagabile posteriore dal quale operare con mezzi da sbarco per sbarcare i mezzi trasportati; la nave possiede anche almeno due spots per elicotteri e un hangar per ricoverarli.\nTabella comparativa LPD/LSD.\nUna \"Landing Ship Dock\" (LSD) \u00e8 anch'essa una grande nave anfibia (\"da sbarco anfibio\"), ma, a differenza della LPD, ha, generalmente, un solo spot per elicotteri e non ha un hangar per ricoverarli."}
{"id": "1242431", "revid": "124123", "url": "https://it.wikipedia.org/wiki?curid=1242431", "title": "Vladislav Kulikov", "text": "Specializzato nella farfalla ha vinto la medaglia di bronzo nei 100\u00a0m alle Olimpiadi di Atlanta 1996."}
{"id": "1242432", "revid": "466539", "url": "https://it.wikipedia.org/wiki?curid=1242432", "title": "Abigail Breslin", "text": "\u00c8 stata candidata al premio Oscar come miglior attrice non protagonista nel 2007 per \"Little Miss Sunshine\".\nBiografia.\nAbigail Breslin nasce a New York, il 14 aprile 1996, figlia di Kim e Michael Breslin. Ha due fratelli pi\u00f9 grandi, Ryan e Spencer, quest'ultimo anch'egli attore (oltre che cantante). La Breslin ha dichiarato di avere un rapporto molto affiatato con i nonni materni, Catherine e Lynn, i quali sono nativi del New Jersey, ma vivono a Lancaster County, in Pennsylvania. \u00c8 stata chiamata cos\u00ec in memoria della first lady Abigail Adams, moglie di John Adams, 2\u00ba Presidente degli Stati Uniti d'America. Con l'amica Cassidy Reiff fa parte di una Rock band chiamata \"CABB\".\nEntra nel mondo dello spettacolo nel 1999 a soli tre anni, nel ruolo di protagonista di uno spot televisivo americano; nel 2002 debutta in campo cinematografico, interpretando la figlia di Mel Gibson in \"Signs\". Negli anni successivi recita in \"Quando meno te lo aspetti\" di Garry Marshall con Kate Hudson e nel film \"Principe azzurro cercasi\". Poi \u00e8 la volta del film \"Keane\". Nel 2004 ottiene il ruolo principale nel film \"Chestnut - Un eroe a quattro zampe\". Lavora poi in alcune serie tv quali \"Le cose che amo di te\", \"Law &amp; Order - Unit\u00e0 vittime speciali\", \"Ghost Whisperer\" e \"Grey's Anatomy\".\nNel 2006 ottiene il suo pi\u00f9 importante ingaggio: infatti veste i panni di Olive Hoover nella commedia \"Little Miss Sunshine\", ruolo che le vale la sua prima nomination agli Oscar come miglior attrice non protagonista a soli dieci anni, facendola divenire una delle attrici pi\u00f9 giovani a concorrere per l'ambito premio. Nel 2007 interpreta la piccola orfana Zoe in \"Sapori e dissapori\" assieme a Catherine Zeta Jones e Aaron Eckhart, il remake statunitense del film tedesco \"Ricette d'amore\". Nel 2008, al fianco di Ryan Reynolds, partecipa alla commedia romantica \"Certamente, forse\" ed \u00e8 protagonista nel film d'avventura \"Alla ricerca dell'isola di Nim\", per le riprese del quale ha dovuto imparare a nuotare in apnea. \u00c8 stata ospite al Giffoni Film Festival nel 2008.\nNel 2009 prende parte al film \"La custode di mia sorella\", tratto dal romanzo omonimo, dove interpreta il ruolo di Anna, una ragazzina messa al mondo per salvare la vita di sua sorella Kate (Sofia Vassilieva), malata di leucemia. I due ruoli erano stati offerti alle sorelle Dakota e Elle Fanning, che rifiutarono la parte quando Dakota apprese che avrebbe dovuto rasare i capelli per l'interpretazione. A febbraio del 2010, a 13 anni, lavora a teatro nel difficile ruolo di Helen Keller, una bambina cieca e sorda, nello spettacolo teatrale tratto dal film \"The Miracle Worker\", uscito anche in Italia negli anni '60 col titolo di \"Anna dei miracoli\". Nel 2015 viene scelta per ricoprire il ruolo Chanel #5 nella serie TV firmata Ryan Murphy, \"Scream Queens\".\nDoppiatrici italiane.\nNelle versioni in italiano dei suoi lavori, Abigail Breslin \u00e8 stata doppiata da:\nDa doppiatrice \u00e8 sostituita da:"}
{"id": "1242441", "revid": "599013", "url": "https://it.wikipedia.org/wiki?curid=1242441", "title": "Jos\u00e9 Mar\u00eda Jim\u00e9nez", "text": "Carriera.\nSoprannominato \"El Chava\" (il selvaggio), fu uno scalatore le cui gesta per certi versi ricordavano quelle di Marco Pantani, altro campione scomparso prematuramente. Viene considerato tra i pi\u00f9 forti scalatori di tutti i tempi. Colse 28 successi, tra cui nove tappe alla Vuelta a Espa\u00f1a, oltre ad aggiudicarsi la maglia verde di miglior scalatore alla Vuelta nelle edizioni 1997, 1998 (anno in cui concluse terzo), 1999 e 2001 (anno in cui vinse anche la classifica a punti).\nSul finire della carriera fu curato per una sindrome depressiva e nel 2002 si ritir\u00f2 dall'attivit\u00e0 agonistica. Si spos\u00f2 nel maggio 2003. Il 6 dicembre 2003, quando era ricoverato nella clinica psichiatrica San Miguel di Madrid, mor\u00ec colpito da un infarto mentre firmava foto per alcuni tifosi. Due giorni dopo, a El Barraco, venne celebrato il funerale. Era cognato di Carlos Sastre, altro ciclista spagnolo vincitore del Tour de France 2008, avendone sposato la sorella.\nPiazzamenti.\nGrandi Giri.\nTour de France"}
{"id": "1242443", "revid": "287204", "url": "https://it.wikipedia.org/wiki?curid=1242443", "title": "Rafal Szukala", "text": ""}
{"id": "1242444", "revid": "320578", "url": "https://it.wikipedia.org/wiki?curid=1242444", "title": "Presidents of the United States of America II", "text": ""}
{"id": "1242446", "revid": "43211", "url": "https://it.wikipedia.org/wiki?curid=1242446", "title": "WWE SmackDown! vs. Raw 2008", "text": ""}
{"id": "1242451", "revid": "120019412", "url": "https://it.wikipedia.org/wiki?curid=1242451", "title": "Rafa\u0142 Szuka\u0142a", "text": "Specializzato nella farfalla ha vinto la medaglia d'argento nei 100\u00a0m farfall'alle Olimpiadi di Barcellona 1992."}
{"id": "1242453", "revid": "648716", "url": "https://it.wikipedia.org/wiki?curid=1242453", "title": "Effetto Paschen-Back", "text": "L'effetto Paschen-Back consiste nel disaccoppiamento del momento angolare e del momento di spin elettronico per azione di un forte campo magnetico. In tal modo uno spettro che mostra l'effetto Zeeman anomalo subisce un riarrangiamento delle linee con il risultato di evidenziare solamente l'effetto Zeeman normale.\nIn un campo magnetico esterno l'interazione spin-orbita provoca la formazione di un momento di spin formula_1 e di un momento angolare formula_2 che vanno a sommarsi rispettivamente allo spin totale formula_3 e al momento angolare totale formula_4. Questi due momenti magnetici totali quindi si accoppiano generando un momento angolare totale formula_5 dato dalla relazione formula_6. Il momento angolare totale precede attorno l'asse del campo magnetico applicato. La regola di selezione formula_7 determiner\u00e0 quindi la forma assunta dallo spettro in seguito al verificarsi dell'effetto Zeeman anomalo.\nIn presenza di campi magnetici sufficientemente forti, cio\u00e8 generalmente maggiori di (limite di Paschen-Back), non si verificher\u00e0 pi\u00f9 l'accoppiamento J ma piuttosto i momenti totali tenderanno a precedere indipendentemente l'uno dall'altro attorno all'asse della direzione del campo magnetico esterno applicato.\nIl fenomeno fu osservato e interpretato per la prima volta dai fisici tedeschi Friedrich Paschen e Ernst Emil Alexander Back nel 1921."}
{"id": "1242455", "revid": "162719", "url": "https://it.wikipedia.org/wiki?curid=1242455", "title": "Landing Craft Mechanized", "text": ""}
{"id": "1242458", "revid": "81195", "url": "https://it.wikipedia.org/wiki?curid=1242458", "title": "Limite di Paschen-Back", "text": ""}
{"id": "1242459", "revid": "22475", "url": "https://it.wikipedia.org/wiki?curid=1242459", "title": "La sacerdotessa di Avalon", "text": "La sacerdotessa di Avalon \u00e8 un romanzo delle scrittrici statunitensi Marion Zimmer Bradley e Diana L. Paxson, appartenente al ciclo di Avalon.\nQuesto romanzo narra di una leggenda che presenta molti eventi storicamente accettabili sulla vita di Elena, concubina dell'imperatore Costanzo Cloro e madre dell'imperatore Costantino I.\nTrama.\nElena, figlia di un nobile britannico e di Rian, Somma Sacerdotessa sull'isola di Avalon, nasce dopo molte ore di travaglio e rimane orfana di madre, ma per lei il capo dei druidi predice un glorioso futuro.\nRitornata sull'isola a dieci anni per completare la sua istruzione, si trova a dover affrontare l'ostilit\u00e0 della zia Ganeda, divenuta Somma Sacerdotessa dopo la morte della sorella.\nElena riesce a diventare sacerdotessa di Avalon, ma viene cacciata dalla zia quando conosce e si innamora del giovane Costanzo Cloro.\nCostanzo ed Elena viaggiano per l'Europa seguendo le Aquile di cui Costanzo \u00e8 comandante, ma soprattutto servendo gli innumerevoli imperatori che si susseguono; dal grande amore tra il sacerdote di Mitra e una sacerdotessa di sangue nobile nascer\u00e0 Costantino il Grande, l'uomo che cambier\u00e0 il mondo.\nMa i cambiamenti di Costantino deluderanno Elena, che non approva la corruzione e la falsit\u00e0 che circondano il figlio.\nElena decide di abbandonare il mondo romano, ormai dominato dal cristianesimo e dalla corruzione, per morire in pace sull'isola di Avalon, la sua unica e vera casa, dove sar\u00e0 accolta dalle sacerdotesse ma soprattutto dalla nuova Somma Sacerdotessa, la sua cara cugina Dierna."}
{"id": "1242461", "revid": "1522738", "url": "https://it.wikipedia.org/wiki?curid=1242461", "title": "Grande Oscurit\u00e0", "text": ""}
{"id": "1242462", "revid": "49022", "url": "https://it.wikipedia.org/wiki?curid=1242462", "title": "Deywr", "text": ""}
{"id": "1242463", "revid": "1699816", "url": "https://it.wikipedia.org/wiki?curid=1242463", "title": "Episodi de I Simpson (dodicesima stagione)", "text": "La dodicesima stagione de \"I Simpson\" (serie di produzione CABF) \u00e8 andata in onda negli Stati Uniti dal 1\u00ba novembre 2000 al 20 maggio 2001.\nLa stagione comprende quattro episodi della serie di produzione BABF, relativa alla precedente stagione.\nL'episodio \"HOMR\" ha vinto un Emmy per il miglior programma animato.\nIn Italia \u00e8 stata trasmessa per la prima volta dal 1\u00b0 al 30 ottobre del 2001 su Italia 1. \nL'episodio \"La storia di due Springfield\" \u00e9 il 250\u00ba della serie. \nDal 28 settembre 2009 \u00e8 in vendita il cofanetto contenente la dodicesima stagione completa.\nIl 24 dicembre 2016 l'episodio Tormenti di neve \u00e8 stato replicato sempre per la prima volta in 16:9 e anche i restanti episodi sono stati replicati sempre in 16:9 dal 24 gennaio al 9 febbraio 2017 su Italia 1.\n\"La paura fa novanta XI\".\nTre storie di Halloween, introdotte dalla famiglia Simpson che interpretano i personaggi de \"i Mostri\", ma vengono successivamente attaccati dagli abitanti dei Springfield, che risparmiano solo Lisa: \n\"La storia di due Springfield\".\nNel tentativo di chiamare aiuto per poter liberare la cuccia del piccolo aiutante di Babbo Natale da un tasso, Homer scopre che Springfield \u00e8 stata divisa in due zone con differenti prefissi telefonici. \nL'uomo indice una riunione cittadina per protestare, che termina con la separazione della citt\u00e0 in due tramite una enorme muraglia. Tuttavia, la carenza di provviste in un lato della citt\u00e0 convince tutti i cittadini, tranne la famiglia Simpson, a trasferirsi nell'altra parte, lasciando Homer come sindaco di una citt\u00e0 fantasma. A salvare la situazione ci penser\u00e0 il gruppo rock The Who, che in un concerto suggerir\u00e0 di utilizzare lo speed-dial e distrugger\u00e0 il muro con un assolo.\n\"Figlia unica di Krusty ignaro\".\nKrusty scopre di avere una figlia, nata da una relazione di una notte con una soldatessa conosciuta durante la guerra del Golfo. \nLa bambina, Sophie, insiste per poter avere un rapporto con il padre, e inizialmente le cose vanno piuttosto bene. Tuttavia, Krusty durante una partita a poker con Tony Ciccione si gioca il violino della figlia, che perde la fiducia in lui. Per riconquistare l'affetto di Sophie, Krusty, aiutato da Homer, entra in casa di Tony Ciccione per recuperare lo strumento, riuscendoci, ma finendo quasi uccisi.\n\"Lisa l'ambientalista\".\nLa famiglia Simpson va a mangiare al Krusty Burger, ma assiste a una riunione di ambientalisti. Lisa, sostenitrice delle loro idee, si invaghisce di Jesse Grass, il capo dell'associazione, e viene ammessa nel gruppo. In una loro riunione viene a sapere che il Ricco Texano vuole abbattere la sequoia pi\u00f9 alta di Springfield; Lisa si oppone e decide di andare ad abitarci sopra per impedirne la distruzione. Il piano riesce i primi giorni, ma, in una notte di temporale, Lisa decide di andare a trovare la famiglia. Quando, per\u00f2, torna la mattina seguente, scopre che l'albero \u00e8 stato abbattuto da un fulmine, e viene creduta morta. Lisa, inizialmente, decide di non uscire allo scoperto, ma quando Texano afferma di voler costruire, nel luogo in cui sorgeva l'albero, un luna park in memoria di Lisa, decide di mostrarsi in pubblico e impedire il piano del magnate.\n\"Homer si gioca la dignit\u00e0\".\nSmithers parte per un viaggio per il New Mexico, lasciando da solo il signor Burns che per alcuni giorni non sa che fare. \nLa soluzione arriva quando Homer, immerso nei problemi finanziari, si dichiara disposto a tutto per ottenere un aumento: cos\u00ec Burns convince il suo dipendente a umiliarsi in pubblico per lui, in cambio di soldi. Tuttavia Lisa, dopo l'ennesima umiliazione del padre (travestirsi da panda ed entrare nella gabbia dello zoo), lo scopre e gli insegna il vero valore della dignit\u00e0. A questo punto Homer, colpito dalle parole della figlia, decide di non sottomettersi pi\u00f9 alle decisioni di Burns, rinunciando anche a un milione di dollari.\n\"Galeotto fu il computer e chi lo us\u00f2\".\nHomer compra un computer e apre un sito internet in cui scrive pettegolezzi e speculazioni sentite in giro, sotto lo pseudonimo di \"Mr. X\". Le sue notizie, rivelatesi vere, fanno ottenere a Mr. X il premio Pulitzer, ma per ottenerlo Homer \u00e8 costretto a rivelare la propria identit\u00e0, rendendo successivamente impossibile reperire nuove notizie per il sito, che quindi comincia a inventare. Una delle sue notizie inventate rivela che, tramite il vaccino, il governo stia dominando le menti della popolazione. Per tale notizia Homer viene rapito da una misteriosa organizzazione che lo tiene segregato, insieme ad altri individui scomodi, in un posto chiamato semplicemente \"l'isola\", mentre a casa viene sostituito da un sosia; ci\u00f2 \u00e8 dovuto al fatto che la storia sui vaccini \u00e8 vera, e il controllo mentale viene usato per assicurarsi che la gente spenda per i regali di Natale. Sull'isola conosce Numero 6, che si trova l\u00ec per aver inventato il sacchetto senza fondo delle noccioline, e che mostra a Homer la barca che \u00e8 riuscito a costruirsi, fatta con rotoli di carta igienica e forchette di plastica: Homer se ne impossessa e tenta la fuga, riuscendo a tornare a casa dalla sua famiglia, ma a questo punto viene nuovamente sedato e riportato sull'isola insieme alla sua famiglia.\nIl terzo atto della puntata, quello ambientato su \"l'isola\", \u00e8 una parodia della serie televisiva britannica del 1967 \"Il prigioniero\"; il titolo originale dell'episodio, \u00ab\"The Computer Wore Menace Shoes\"\u00bb, \u00e8 invece una citazione del film del 1969 \"Il computer con le scarpe da tennis\" (\"The Computer Wore Tennis Shoes\"), sebbene la puntata non sia in nessun altro modo collegata al medesimo e non ne contenga citazioni.\n\"Truffa oggi... truffa domani!\".\nHomer e Bart mettono in piedi alcuni espedienti truffaldini per estorcere soldi ai cittadini di Springfield. A loro si unisce ben presto Abe, che si rivela un esperto in materia e fornisce l'idea di truffare gli anziani della casa di riposo. \nTuttavia, la truffa viene scoperta e Homer e Bart vengono arrestati. I due riescono a farla franca facendo ricadere le colpe sul giardiniere Willie. Ben presto, per\u00f2, si scoprir\u00e0 che l'intera cittadina aveva montato una messinscena per dare una lezione ad Homer e Bart.\n\"Tormenti di neve\".\nSkinner, il bidello Willie e alcuni studenti della scuola elementare di Springfield rimangono intrappolati nell'istituto per via di una furiosa nevicata. \nPer imporre disciplina agli studenti, Skinner utilizza la propria esperienza militare, ma in breve tempo viene messo fuori gioco dai ragazzi, che rispondono alla leadership di Bart. A salvare i ragazzi ci penseranno Homer e Ned Flanders, che faranno crollare un silos di sale sulla scuola, facendo sciogliere la neve.\n\"HOMR\".\nPer pagare alcuni debiti, Homer si fa assumere come cavia umana per alcuni esperimenti. In questa sede scopre che la causa della sua scarsa intelligenza \u00e8 un pennarello infilatosi nel naso quando era bambino, che tocca il cervello. La rimozione del pennarello rende Homer una persona estremamente intelligente e sensibile in perfetta sintonia con Lisa. \nTuttavia, grazie all'acquisita consapevolezza, Homer diventa anche infelice e decide di sottoporsi a un nuovo intervento (effettuato da Boe) per reinserire il pennarello. Prima di ritornare a essere stupido, Homer scrive una lettera a Lisa in cui le rivela quanto apprezzi l'intelligenza della figlia, rendendola felice.\n\"Fidarsi \u00e8 bene, non fidarsi \u00e8 meglio\".\nMarge prende a cuore il caso di un detenuto, Jack Crowley, dallo spiccato talento artistico, al punto di garantire per lui al momento del suo rilascio. Marge riesce persino a trovargli un lavoro presso la scuola elementare di Springfield, dove Skinner ha bisogno di qualcuno che dipinga un murale con il motto della scuola. Tuttavia, Skinner indispettisce Jack costringendolo a ridipingere il murale da lui realizzato, con uno pi\u00f9 banale e infantile. Esasperato, Jack da fuoco all'automobile di Skinner e viene nuovamente arrestato. Homer, intanto, ha trovato un sistema per curare il mal di schiena, tramite un bidone della spazzatura, ma il suo strumento di lavoro viene distrutto dai chiropratici, spaventati dalla concorrenza.\n\"Il peggior episodio mai visto\".\nL'uomo dei fumetti viene colto da un attacco cardiaco e la bottega del fumetto viene presa in gestione da Bart e Milhouse che, durante un litigio, scoprono una stanza segreta in cui l'uomo fumetto tiene nascosti alcuni video segreti e illeciti. Intanto Homer, per aiutare la riabilitazione dell'uomo fumetto, gli fa conoscere Agnes Skinner, con cui l'uomo intreccia una passionale relazione. La relazione viene interrotta quando l'uomo viene arrestato in seguito a una retata presso la bottega, in cui sono stati reperiti i video segreti.\n\"Homer il racchettaro\".\nHomer decide di spendere i soldi vinti da Abe a un talent show della casa di riposo per costruire un campo da tennis in giardino. \nMarge \u00e8 molto contrariata, per\u00f2, dal fatto che lei ed Homer siano diventati lo zimbello della citt\u00e0, dato che i due vengono sistematicamente sconfitti da chiunque. Per riparare, Homer iscrive se stesso e la moglie a un torneo di tennis di Krusty il clown, a cui per\u00f2 Marge partecipa insieme a Bart, che ha dimostrato grande talento nello sport. Ingelosito, Homer fa coppia con Lisa. Entrambe le coppie si iscrivono a un altro torneo, ma, all'ultimo momento, per assicurarsi la vittoria, Homer sostituisce la figlia con Venus Williams, mentre Marge sostituisce Bart con Serena Williams. Il posto di Homer viene preso da Andre Agassi mentre quello di Marge da Pete Sampras. Alla fine la famiglia, nuovamente riunita, si gode la partita di tennis dei quattro campioni.\n\"Il giorno dello sciacallino\".\nEsasperato dalle richieste del network, che non esita a interromperlo perfino durante la trasmissione, Krusty annuncia il proprio abbandono del mondo dello spettacolo. Contemporaneamente, Telespalla Bob, riuscito nuovamente a essere rilasciato dal carcere, ipnotizza Bart allo scopo di fargli uccidere Krusty con dell'esplosivo durante il suo show di addio. Il piano di Telespalla Bob riesce perfettamente, ma all'ultimo momento si pente di ci\u00f2 che sta per fare, dopo che Krusty ha chiesto perdono a Bob. A salvare la situazione ci pensa Mr. Teeny, che riesce a liberare Bart dall'esplosivo, facendolo esplodere nella stanza dove sono riuniti i dirigenti del network.\n\"Party Posse: musica e follia\".\nHomer decide di partecipare alla Maratona di Springfield, ma nel finale Bart si intrufola agli ultimi metri e taglia il traguardo vincendo senza problemi. Durante la premiazione, per\u00f2, il suo travestimento cede e viene scoperto. Bart viene cos\u00ec salvato da L.T. Smash, un produttore discografico che vuole renderlo il leader della nuova boy band dei Party Posse, insieme a Milhouse, Nelson e Ralph. Per sistemare le loro voci viene usato un esaltatore vocale costruito dalla NASA. Grazie alle nuove voci, il gruppo riscuote un discreto successo, ma Lisa scopre che nei testi delle canzoni dei Party Posse sono nascosti dei messaggi subliminali, con i quali vengono reclutati cadetti per la marina militare. Il piano di L.T. Smash, per\u00f2, si conclude quando gli viene comunicato che sono stati tagliati i fondi per il progetto. Impazzito, Smash dirige la nave sulla quale si stava tenendo un concerto dei Party Posse verso New York, per distruggere la sede della rivista \"Mad Magazine\", che aveva pubblicato una cattiva recensione sui Party Posse. Il gruppo cerca fermarlo con una canzone sedativa e arrivano gli 'N Sync, con un motoscafo, per aiutare il gruppo, ma non fanno in tempo e un missile distrugge il palazzo della rivista. Smash viene arrestato e il gruppo viene sciolto. Nel finale gli 'N Sync promuovono al pubblico l'arruolamento in Marina arruolando in segreto il membro JC Chasez.\n\"Affamatissimo Homer\".\nHomer scopre fortuitamente che il presidente degli Isotopi di Springfield, Howard K. Duff VIII, vuole trasferire la squadra ad Albuquerque, e comincia uno sciopero della fame per denunciare il progetto. Tuttavia, la manifestazione di Homer non soltanto non viene presa sul serio dai cittadini, ma viene persino strumentalizzata dalla societ\u00e0 sportiva. Finalmente la manovra viene scoperta quando Homer fa notare ai cittadini di Springfield che i sandwich che sono stati distribuiti sono stati farciti con i tipici ingredienti di Albuquerque. Scoperto il piano segreto, il sindaco di Albuquerque abbandona l'idea di acquistare gli Isotopi e decide di provarci con i Dallas Cowboys.\n\"Bulli e secchioni\".\nNello scuolabus, Lisa tenta di fare amicizia con una nuova studentessa appena iscrittasi, Francine, che per\u00f2 in tutta risposta la aggredisce violentemente. Le aggressioni nei confronti di Lisa e di altri \"secchioni\" della scuola inducono la ragazzina a studiarne il fenomeno, scoprendo che i bulli, come Francine, si oppongono ai secchioni per via di un feromone. Lisa presenta la sua scoperta a un congresso annuale di scienziati, in cui Francine va in stato di \"berserk\" per via del quantitativo di secchioni presenti in sala. Intanto Homer avvia un\u2019attivit\u00e0 per difendere i neonati dalle possibilit\u00e0 di incidenti domestici.\n\"Il safari dei Simpson\".\nIn seguito a uno sciopero degli impacchettatori, la citt\u00e0 di Springfield rimane a corto di cibo. I Simpson trovano nella propria soffitta un pacchetto di cracker risalente ad anni prima, tramite il quale la famiglia vince un viaggio in Africa. Qui i Simpson conoscono la dottoressa Bushwell (parodia di Jane Goodall), che vive studiando le scimmie. Si scoprir\u00e0 che in realt\u00e0 Bushwell sfrutta gli animali per estrarre diamanti dalle miniere, e quelli che lei aveva spacciato per bracconieri in realt\u00e0 sono esponenti di greenpeace.\n\"Trilogia di una giornata\".\nUna giornata dei Simpson viene raccontata attraverso tre linee narrative che si intrecciano:\n\"Vado a Osannalandia\".\nI Simpson si offrono di ripulire casa di Ned Flanders da tutti i ricordi che riguardano la sua defunta moglie Maude. \nFra le cose di Maude saltano fuori alcuni schizzi relativi a un progetto di un parco a tema cristiano, chiamato \"Osannalandia\". I Flanders, aiutati dai Simpson, riescono a realizzare il parco, ma a causa dei costumi morigerati e sobri di Ned, il parco si rivela terribilmente noioso e i clienti lo boicottano. Tuttavia si scopre che chi si inginocchia davanti alla statua di Maude che accoglie i visitatori all'ingresso del palco viene colto da visioni mistiche, e l'\"attrazione\" fa accorrere numerosissimi clienti. Alla fine, per\u00f2, si scopre che il \"miracolo\" \u00e8 in realt\u00e0 dovuto a una pericolosissima perdita di gas, e il parco viene chiuso.\n\"Il centro dell'infanzia di Homer\".\nDopo essersi fratturato una gamba durante una partita di basket, Homer \u00e8 costretto a casa, accettando di lavorare come babysitter. La cosa gli riesce talmente bene che decide di farla diventare una vera e propria attivit\u00e0 domestica, aprendo un centro per l'infanzia. Per dedicarsi ai bambini, per\u00f2, Homer trascura i propri figli, Bart e Lisa, che sono colti dalla gelosia. Per vendicarsi, Bart e Lisa boicottano la premiazione di Homer come \"uomo dell'anno\", mostrando, durante la premiazione, un filmato che mostra come sia realmente Homer. La platea rimane inorridita e Homer fugge via portandosi via i \"suoi\" bambini, venendo, per\u00f2, fermato dalla polizia. Alla fine dell'episodio Homer decide di concentrare le proprie attenzioni sui suoi figli.\n\"Il cantastorie\".\nI Simpson, viaggiando come clandestini su un treno, incontrano un vagabondo che racconta loro, in cambio di spugnature, tre storie: "}
{"id": "1242464", "revid": "773636", "url": "https://it.wikipedia.org/wiki?curid=1242464", "title": "Badia di Santa Maria a Bovino", "text": "La badia di Santa Maria a Bovino si trova nel comune di Vicchio.\nStoria e descrizione.\nLa chiesa \u00e8 comunemente chiamata con il titolo di \"Badia\" per essere appartenuta, dalla met\u00e0 del secolo XI, ai monaci di San Miniato al Monte che la cedettero nel 1379 al vescovo di Firenze. Nel 1564 le furono uniti i due popoli di San Donato a Villa e Santa Margherita alle Pozze.\nL'edificio, costruito in bozze di pietra alberese, ha semplice facciata a capanna e portale sormontato da una piccola finestra. A fianco dell'abside, in basso a sinistra, vi \u00e8 una monofora a doppio sguancio che dava luce ad una cripta non pi\u00f9 esistente. Nonostante i rifacimenti subiti nel corso dei secoli, la Badia conserva ancora l'originario impianto medievale ad unica navatella, dotata di piccola abside, tipico di molte costruzioni monastiche minori."}
{"id": "1242469", "revid": "57342", "url": "https://it.wikipedia.org/wiki?curid=1242469", "title": "La lente", "text": ""}
{"id": "1242473", "revid": "298055", "url": "https://it.wikipedia.org/wiki?curid=1242473", "title": "Le Imperdibili", "text": ""}
{"id": "1242474", "revid": "71814", "url": "https://it.wikipedia.org/wiki?curid=1242474", "title": "Maggioranza qualificata", "text": ""}
{"id": "1242477", "revid": "773636", "url": "https://it.wikipedia.org/wiki?curid=1242477", "title": "Pieve di Sant'Eustachio", "text": "La pieve di Sant'Eustachio si trova ad Acone, in comune di Pontassieve.\nRicordata anche con il nome di \"Sant'Eustachio in Jerusalem\", fu chiesa madre del vastissimo piviere d'Acone.\nFu completamente riedificata, non lontano dalle rovine del primitivo edificio, da Cosimo II de' Medici, nel 1652, come risulta da un'iscrizione scolpita in una targa di pietra murata nella facciata. L'attuale edificio presenta un'unica navata coperta da soffitto a botte ed elementi decorativi di gusto tardo barocco."}
{"id": "1242479", "revid": "162545", "url": "https://it.wikipedia.org/wiki?curid=1242479", "title": "Stazione di Cosenza Sibari", "text": ""}
{"id": "1242492", "revid": "1543377", "url": "https://it.wikipedia.org/wiki?curid=1242492", "title": "Stazione di Sibari", "text": "La stazione di Sibari \u00e8 una stazione di diramazione posta al km 122+237 della ferrovia Jonica; \u00e8 anche al km 0+000 della ferrovia Sibari-Cosenza. Fa parte della rete ferroviaria gestita da RFI. Ricade nel territorio del Comune di Cassano all'Ionio, di cui Sibari \u00e8 frazione, ed \u00e8 ubicata a 8 metri s.l.m.\nStoria.\nLa stazione di Sibari nacque intorno al 1874 contestualmente all'inaugurazione delle tratte ferroviarie che nel 1875 avrebbero portato al collegamento importante sud-nord costituito dalla ferrovia Jonica. Il 16 novembre 1876 la stazione di Sibari divenne di diramazione in seguito all'apertura del primo tratto della ferrovia Sibari-Cosenza e venne collegata alla Stazione di Spezzano Albanese; ci\u00f2 ne aument\u00f2 l'importanza in quanto venne ad essere punto obbligato di fermata per i treni in coincidenza tra le due linee ferroviarie.\nIl 15 agosto 1943, durante il secondo conflitto mondiale, la stazione fu oggetto di un pesante bombardamento in cui persero la vita numerose persone tra cui passeggeri di cui ancora oggi si ignorano i nomi. I corpi di molte vittime giacciono ancora di fronte alla stazione, in piazza XV agosto.\nL'importanza della stazione \u00e8 cresciuta in seguito all'apertura della nuova Ferrovia Paola-Cosenza che ha permesso il proseguimento diretto dei treni provenienti dal sud e diretti verso la direttrice adriatica.\nStrutture e impianti.\nLa stazione si trova nella frazione Sibari del Comune di Cassano all'Ionio ed \u00e8 uno dei principali scali ferroviari della Ferrovia Jonica; \u00e8 di diramazione per i treni diretti sulla Ferrovia Tirrenica Meridionale o a Castiglione Cosentino e Cosenza. \nLa stazione \u00e8 anche termine del tratto di linea Jonica elettrificata (l'elettrificazione della linea Jonica da Sibari a Catanzaro Lido per l'istituzione di nuovi collegamenti \u00e8 in corso dal 2019 . ), l'elettrificazione \u00e8 attiva solo in direzione Cosenza/Paola sulla linea Sibari-Cosenza e Cosenza-Paola .\nIl fascio merci \u00e8 costituito da numerosi binari ed \u00e8 dotato di ponte a bilico da 40\u00a0t, sagoma limite, magazzino merci con piano caricatore. \n\u00c8 presente una torre dell'acqua con colonna idraulica di rifornimento per le esigenze delle locomotiva a vapore (non pi\u00f9 utilizzata).\nMovimento.\nTrasporto nazionale.\nLa stazione \u00e8 servita da treni InterCity e Frecciargento, che collegano lo scalo con Paola, Salerno, Napoli, Roma, Firenze, Bologna, Verona, Trento e Bolzano (via Tirrenica); Reggio Calabria e Taranto (via Jonica).\nI treni InterCity vengono effettuati con locomotive D.445 (in attesa della elettrificazione) con carrozze UIC-Z1 restaurate.\nI treni Frecciargento vengono effettuati con elettrotreni ETR.600.\nTrasporto regionale.\nLa stazione \u00e8 servita da treni Regionali che collegano Sibari con:\nI treni del trasporto regionale diretti a Paola, Cosenza e Reggio Calabria Centrale (via Tirrenica) vengono effettuati con locomotive E.464 con carrozze UIC-X restaurate + carrozze semipilota, inoltre vengono utilizzati i treni Minuetto ALe 501/502. I treni del trasporto regionale diretti a Crotone e Catanzaro Lido vengono effettuati con ALn 663, ALn 668 in singolo e doppio elemento, vengono anche utilizzati i treni ATR.220 Swing\nServizi.\nLa stazione di Sibari dispone di:"}
{"id": "1242494", "revid": "339392", "url": "https://it.wikipedia.org/wiki?curid=1242494", "title": "Casi di pedofilia all'interno del clero cattolico", "text": ""}
{"id": "1242500", "revid": "400694", "url": "https://it.wikipedia.org/wiki?curid=1242500", "title": "Chris Pine", "text": "Biografia.\nFiglio degli attori Robert Pine (gi\u00e0 noto per il suo importante ruolo in CHiPs) e Gwynne Gilford, sua nonna era l'attrice Anne Gwynne. Ha una sorella, Katherine. Dopo aver studiato presso l'universit\u00e0 della California a Berkeley, debutta nel 2003 in un episodio di \"E.R. - Medici in prima linea\" e \"\". Nello stesso anno compare accanto a Simon Baker in un episodio della terza stagione di \"The Guardian\". Il primo ruolo importante arriva nel 2004 nella commedia \"Principe azzurro cercasi\" con Anne Hathaway, mentre lavora ancora per la televisione partecipando ad un episodio di \"Six Feet Under\" e \"American Dreams\". Nel 2006 \u00e8 co-protagonista al fianco di Lindsay Lohan in \"Baciati dalla sfortuna\". Nello stesso anno interpreta un ragazzo non vedente in \"Appuntamento al buio\" ed ottiene un ruolo nel film di Joe Carnahan \"Smokin' Aces\".\nNel 2008 recita nel film \"Bottle Shock\", mentre nel 2009 recita nel ruolo principale del giovane capitano James T. Kirk in \"Star Trek\", undicesima pellicola della saga. Pine era stato scelto per interpretare il ruolo principale nel film del 2011 \"Lanterna Verde\", ma il ruolo poi \u00e8 andato a Ryan Reynolds. A fine 2009 recita al fianco di Denzel Washington nel thriller d'azione \"Unstoppable - Fuori controllo\". Nei primi giorni del dicembre 2009 la Paramount Pictures, con un comunicato ufficiale, comunica che Chris Pine sar\u00e0 il nuovo Jack Ryan, il popolare analista della CIA nato dalla penna di Tom Clancy. Pine \u00e8 il quarto attore ad interpretare Jack Ryan, prima di lui vi sono stati Alec Baldwin, Harrison Ford e Ben Affleck.\nTorna al cinema nel 2012 con il film \"Una spia non basta\" con Tom Hardy e Reese Witherspoon. E nel 2013 torna a vestire i panni del capitano Kirk in \"Into Darkness - Star Trek\". Nell'ottobre 2013 diventa ufficiale il suo ingresso nel cast del sequel di \"Come ammazzare il capo... e vivere felici\". Compare nel video del singolo di Paul McCartney \"Queenie Eye\", uscito nell'ottobre 2013. Nel 2014 viene scelto come testimonial del profumo \"Armani Code\". Nel 2014 recita anche nella parte del principe azzurro di Cenerentola nel Film-Musical \"Into the Woods\", uscito nelle sale italiane il 2 aprile 2015. E nel 2016 ritorna a vestire i panni del capitano Kirk in \"Star Trek Beyond\". Nel 2017 interpreta Steve Trevor, l'interesse amoroso di Wonder Woman nell'omonimo film della saga \"DC Extended Universe\".\nNel 2018 doppia Peter Parker nel film \"Spider-Man - Un nuovo universo\".\nDoppiatori italiani.\nDa doppiatore \u00e8 sostituito da:"}
{"id": "1242501", "revid": "773636", "url": "https://it.wikipedia.org/wiki?curid=1242501", "title": "Chiesa di Santa Maria in Acone", "text": "La chiesa di Santa Maria in Acone si trova nel comune di Pontassieve.\nLa sua fondazione, come oratorio, risale al 925. La chiesa ebbe fra i suoi patroni i Donati e l'ospedale fiorentino di San Matteo.\nNotevolmente rimaneggiata nel corso dei secoli, sub\u00ec un completo restauro nel 1910 ad opera di Leto e Galileo Chini. A quest'epoca risalgono la decorazione dell'abside, il paliotto d'altare in ceramica, e la lunetta con l'Assunta sul portale d'ingresso.\nAppartengono a questa chiesa una tavola con la \"Madonna in trono e santi\", della fine del secolo XV, e una tela con la \"Madonna del Carmine\" del secolo XVI, attualmente presso la cappella della Misericordia di Pontassieve. Sulla facciata \u00e8 murato un frammento erratico in arenaria, con decorazioni a intreccio, risalente al secolo XII."}
{"id": "1242506", "revid": "1543377", "url": "https://it.wikipedia.org/wiki?curid=1242506", "title": "John Morris (storico)", "text": " \n\u00c8 conosciuto soprattutto per l'opera \"The Age of Arthur\" (\"L'et\u00e0 di Art\u00f9\", 1973), in cui cerc\u00f2 di ricostruire la storia della Britannia e quella dell'Irlanda nei \"secoli bui\" successivi al ritiro dei romani dalla Britannia, basandosi sugli sparuti resti archeologici e sulle cronache storiche dell'epoca.\nBiografia.\nCarriera accademica ed opere.\nMorris fu ricercatore docente (\"lecturer\") di storia moderna all'Universit\u00e0 di Oxford prima di servire nell'esercito britannico durante la seconda guerra mondiale. Dopo aver conseguito un \"Leon Fellowship\" all'Universit\u00e0 di Londra e un \"Junior Fellowship\" al Warburg Institute, fu lecturer all'University College di Londra nel 1948. Tra il 1968 e il 1969 si trasfer\u00ec in India come membro dell'UGC (\"University Grants Commission\") di quello stato. Ritornato, nel 1969, all'University College di Londra fu assunto come \"senior lecturer\" di storia antica, una posizione che avrebbe mantenuto per il resto della sua vita.\nNel 1952 fond\u00f2 la rivista storica \"Passato e Presente\", che fu pubblicata fino al 1960. \nAssieme a Arnold Hugh Martin Jones e John Robert Martindale cur\u00f2 la pubblicazione di \"The Prosopography of the Later Roman Empire\" (\"Prosopografia del tardo impero romano\", 1971), un'opera in tre volumi sui personaggi storici dell'impero romano vissuti tra il 260 e il 641. Nel 1975 cur\u00f2 anche una nuova edizione del \"Libro di Domesday\", il censimento realizzato per Guglielmo I d'Inghilterra nel 1086. \nL'ultima sua opera fu \"\" (\"Londinium: Londra al tempo dell'impero romano\"), pubblicata postuma nel 1982.\nAttivit\u00e0 politica.\nMorris fu socialista e pacifista. Nel 1935, si candid\u00f2 al parlamento britannico per il Partito Laburista, ma non venne eletto; successivamente, fu segretario del deputato laburista George Strauss. Assieme a Bertrand Russell nel 1960, fu tra i fondatori del gruppo pacifista noto come Commissione dei 100. Fu anche coinvolto nell'Institute for Worker's Control."}
{"id": "1242508", "revid": "767487", "url": "https://it.wikipedia.org/wiki?curid=1242508", "title": "Melody and the Tyranny", "text": "The Melody and the Tyranny EP \u00e8 un EP di transizione dei Velvet Revolver pubblicato nel 2007 un mese prima del loro secondo album \"Libertad\". \n\"The Melody And The Tyranny EP\" contiene tre tracce audio e due video. Due inediti da \"Libertad\", pi\u00f9 la cover dei Talking Heads, \"Psycho Killer\". In pi\u00f9 ci sono due tracce video: il Making Of di Libertad e una versione live di \"Do It for the Kids\", canzone del loro precedente album \"Contraband\".\nIl 1\u00ba giugno, l'EP (contenente solo le tracce audio, mancante quindi delle due tracce video) \u00e8 finito su internet attraverso vari siti di file sharing."}
{"id": "1242509", "revid": "287204", "url": "https://it.wikipedia.org/wiki?curid=1242509", "title": "Nuevo tango", "text": "Il nuevo tango (\u00abnuovo tango\u00bb in spagnolo) \u00e8 sia una forma musicale sia uno degli stili con cui si balla il tango argentino, bisogna fare distinzione tra le due cose che troppo spesso sono fraintese.\nMusica (nuevo tango).\nLa musica del \"tango nuevo\", o pi\u00f9 propriamente \"nuevo tango\", nasce negli anni sessanta con Astor Piazzolla e si sviluppa definitivamente negli anni settanta, quando il musicista, per la realizzazione dell'album \"Libertango\", introduce nella sua orchestra strumenti che tradizionalmente non si usavano per suonare il tango argentino. Con l'apporto di Pino Presti al basso elettrico e Tullio De Piscopo alla batteria, realizza quella che verr\u00e0 definita \"La rivoluzione elettrica\". A \"Libertango\" \u00e8 seguita la collaborazione con il sassofonista jazz statunitense Gerry Mulligan, in un album considerato tra i classici del genere: \"Summit-Reunion Cumbre\".\nStravolgendo tradizioni e ritmi musicali, Piazzolla ha creato uno stile che i ballerini tradizionalisti rifiutano come tango e che molto raramente viene proposto nelle milonghe.\nPer fare un esempio della sua genialit\u00e0 possiamo dire che le sue opere pi\u00f9 belle hanno come base ritmica il rallentamento del ritmo della milonga fino quasi a renderlo irriconoscibile, pur mantenendolo nitido ed inalterato.\nNegli ultimi anni si sono inoltre affermati anche gruppi musicali moderni, che con l'uso di strumenti elettrici, sintetizzatori e percussioni, uniti alla contaminazione con altri stili, hanno portato il tango anche tra un pubblico pi\u00f9 giovane. Tra questi gruppi si possono citare: il Nuevo Tango Ensamble, Tanghetto, Bajofondo, Electrocutango, Tango Absinthe, Gotan Project, Ensemble Montr\u00e9al Tango, Ausonia Ensemble, Pablo Ziegler, Giuliana Soscia &amp; Pino Jodice Italian Tango Quartet and Desorden Perfecto.\nBallo (tango nuevo).\nIl \"tango nuevo\" \u00e8 uno stile di ballo e d'istruzione.\nIl \"tango nuevo\" come stile d'istruzione d\u00e0 risalto ad un'analisi strutturale del ballo ed \u00e8 il risultato del lavoro \"del gruppo di ricerca di Tango\" formato inizialmente da Gustavo Naveira e da Fabian Salas negli anni 90 a Buenos Aires, che iniziarono a chiedersi non solamente come fare una figura, ma il perch\u00e9 quella determinata figura funzionava in una data maniera.\nStudiando e dividendo i singoli movimenti del tango in maniera sistematica, hanno generato un metodo per analizzare l'insieme completo delle possibilit\u00e0 dinamiche nel tango, definite da due corpi e da quattro piedi che si muovono nella camminata o nei giri, arrivando cos\u00ec a quello che viene anche definito \"Stile Destrutturato\".\nAll'interno della camminata aprirono la strada all'inserimento dei movimenti inizialmente chiamati \"alterazioni\" e successivamente \"cambi di direzione\" o \"cambios\".\nNei giri approfondirono lo studio dell'esatta posizione dell'asse durante il giro stesso (all'interno dell'uomo, all'interno della donna, in mezzo alla coppia), producendo cos\u00ec uno stile molto fluente e morbido, con i ballerini che ruotano ognuno intorno all'altro con un cambio costante della posizione.\n\u00c8 uno stile estremamente naturale e semplice che ricerca la spontaneit\u00e0, la naturalezza e l'improvvisazione in ogni istante.\nDa questo stile d'istruzione, si \u00e8 sviluppato un nuovo stile di ballo, denominato \"Tango Nuevo\" i cui interpreti pi\u00f9 famosi sono Gustavo Naveira, Fabian Salas e Mariano Chicho Frumboli.\nAbbastanza interessante da notare \u00e8 che tutti questi ballerini hanno stili molti diversi che non possono essere confusi tra di loro, tuttavia possono essere riconosciuti facilmente come ballerini di \"nuevo tango\" proprio per l'uso della stessa metodologia.\nIl \"tango nuevo\" ha progressivamente influenzato molti altri stili, come il tango show e il tango da sala, soprattutto per quanto riguarda la didattica e la perdita di rigidit\u00e0 nei movimenti della coppia, mantenendo al tempo stesso le regole tradizionali del rispetto dello spazio nella coppia e della continua ricerca della frontalit\u00e0.\nIl \"nuevo tango\", disprezzato dai 'puristi' del ballo tradizionale, assurge nei primi anni 90 al rango di competizione in molti paesi Non americani, come Austria e Bulgaria."}
{"id": "1242510", "revid": "9975102", "url": "https://it.wikipedia.org/wiki?curid=1242510", "title": "Antica lingua gallese", "text": ""}
{"id": "1242515", "revid": "2014155", "url": "https://it.wikipedia.org/wiki?curid=1242515", "title": "Signore di Man", "text": "Il Signore di Man (in inglese: Lord of Mann, in lingua mannese: \"Chiarn Vanninagh\") \u00e8 il Capo di Stato dell'Isola di Man. L'attuale Signore di Man \u00e8 la Regina Elisabetta II del Regno Unito (in mannese \"Ben-Rein Ealisaid II dy Reeriaght Unnaneyssit\").\nIl titolo \u00e8 attualmente \"Signore di Man\", anche se il Capo di Stato risulta essere una donna. Durante il regno della Regina Vittoria, invece, il titolo fu modificato temporaneamente in \"Signora di Man\". Il titolo ufficiale in latino \u00e8 \"Dominus Manniae\".\nIl titolo in quanto tale non viene correttamente usato. Il titolo di Signore di Man (e precedentemente quello di Re di Man) \u00e8 esistito in una posizione di vassallo sotto la Corona del Regno Unito (prima del 1801 del Regno di Gran Bretagna), e non \u00e8 pienamente sovrano eccetto per la virt\u00f9 di unione personale con la Corona. Per questa ragione, la dizione corretta utilizzata a Man \u00e8 quella di \"Regina, Signore di Man\".\nElenco dei Signori.\nLa disputa sulla successione (1594\u20131607).\nNel 1598 si apr\u00ec una disputa sulla successione al titolo di signore dell'Isola di Man tra le figlie di Ferdinando ed il loro zio William. Venne deciso dal Privy Council del sovrano che il diritto sull'isola di Man era di mera competenza della regina Elisabetta I e pertanto le regie patenti del 1405 che avevano conferito l'isola di Man alla famiglia Stanley vennero dichiarate nulle.\nLa regina comunque, in considerazione dei \"molti ed eminenti servizi prestati a lei ed ai suoi reali predecessori da parte dell'onorevole e nobile famiglia degli Stanley\" decise di fare un passo indietro e lasci\u00f2 la decisione al Privy Council.\nI Law Lords del Privy Council decisero \"di concedere nuovamente la sovranit\u00e0 con regie patenti ed il sigillo d'inghilterra dal momento che il diritto di successione secondo la Common Law d'Inghilterra passava il trono agli eredi in generale, non solo agli eredi maschi\", e pertanto l'isola venne concessa alle figlie di Ferdinando, scatenando il ricorso di William.\nLe patenti originali vennero vagliate dal Parlamento d'Inghilterra nel 1609 sotto Giacomo I che pass\u00f2 un Act of Parliament privato dal titolo \"Un atto per assicurare e stabilire l'isola di Man nel nome e nel sangue di Guglielmo, conte di Derby\" [(1609) 7 Jac.1 c.\"4\"] stabilendo per legge il titolo di \"Signore di Mann\". La signoria venne concessa il 7 luglio 1609 a William Stanley, VI conte di Derby. Le successioni che seguirono fecero riferimento a questo atto.\nSignori \"ad interim\" (1607\u20131609).\nNell'attesa della risoluzione della disputa, venne stabilito che le figlie di Ferdinando Stanley ne erano le legittime eredi. Dal momento che la maggiore di queste non raggiunse la maggiore et\u00e0 se non nel 1609, due signori \"temporanei\" di Man vennero creati da Giacomo I con delle lettere patenti, cosicch\u00e9 le figlie potessero beneficiare delle rendite dall'Isola.\nAl raggiungimento della maggiore et\u00e0 della prima, ormai stremata nelle finanze dalla disputa, venne costretta a vendere allo zio William Stanley i diritti sull'isola. Egli pot\u00e9 ottenere il titolo di Signore di Man con un atto del parlamento specifico.\nPassaggio alla Corona britannica.\nNel 1765, Charlotte Murray 8\u00aa Baronessa Strange vendette la sovranit\u00e0 dell'Isola al governo britannico per 70.000\u00a3, pertanto il Sovrano del Regno Unito divenne Signore di Man.\nErede apparente: Carlo, Principe del Galles."}
{"id": "1242519", "revid": "186563", "url": "https://it.wikipedia.org/wiki?curid=1242519", "title": "Butteri", "text": ""}
{"id": "1242523", "revid": "122848118", "url": "https://it.wikipedia.org/wiki?curid=1242523", "title": "Ordinary Day (Dolores O'Riordan)", "text": "Ordinary Day \u00e8 un singolo della cantautrice irlandese Dolores O'Riordan, pubblicato nel febbraio 2007 come primo estratto dal primo album in studio \"Are You Listening?\".\nOrdinary Day \u00e8 un brano dalla melodia malinconica, dedicato alla figlia Dakota.\nIn Italia ha ottenuto un ottimo successo arrivando al secondo posto della classifica dei singoli.\nVideo musicale.\nIl videoclip \u00e8 stato diretto da Caswell Cloggins ed \u00e8 stato girato a Praga. Ai primi piani della cantante che canta il brano, si alternano diverse altre scene, tra cui una bambina dalle sembianze di Cappuccetto Rosso che corre. Il video musicale ha debuttato il 17 marzo 2007 sul canale musicale e radiofonico spagnolo \"Los 40 principales\" e ha raggiunto la posizione numero 27 nella loro classifica musicale."}
{"id": "1242526", "revid": "1543377", "url": "https://it.wikipedia.org/wiki?curid=1242526", "title": "Carl Woese", "text": "\u00c8 noto principalmente per aver definito, nel 1977, l'esistenza del dominio degli Archea, organismi procariotici in precedenza considerati parte dei Batteri.\nBiografia.\nNato nel 1928 nello stato di New York, Woese comp\u00ec i suoi studi superiori nel collegio scolastico \"Deerfield Academy\", situato a Deerfield in Massachusetts. Successivamente si laure\u00f2 in fisica e matematica all'Amherst College e consegu\u00ec un dottorato in biofisica alla Yale University.\nWoese \u00e8 stato fino alla morte professore di Microbiologia alla University of Illinois at Urbana-Champaign, presso la quale ha lavorato dal 1964.\n\u00c8 scomparso nel 2012 all'et\u00e0 di 84 anni a seguito di un tumore al pancreas.\nAttivit\u00e0 di ricerca.\nIl principale successo scientifico di Carl Woese fu l'identificazione degli Archea, in precedenza considerati un tipo di batteri, come esseri del tutto distinti.\nWoese dimostr\u00f2 l'appartenenza di tali organismi ad un dominio totalmente diverso rispetto a quello dei Batteri tramite tecniche di filogenesi molecolare applicata all'RNA ribosomale 16S di questi esseri, tecnica di cui fu uno dei pionieri e che viene oggi utilizzata come procedimento standard nelle moderne ricerche tassonomiche. \u00c8 stato anche uno dei primi ideatori dell'ipotesi del mondo ad RNA, teoria relativa all'origine della vita che ipotizza come il primo acido nucleico ad essere apparso sulla Terra sia stato appunto l'RNA, piuttosto che il DNA, da lui proposta per la prima volta nel 1967.\nIn seguito alla scoperta degli Archaea, Woese ridisegn\u00f2 il cosiddetto \"albero della vita\", lo schema comprendente i diversi raggruppamenti tassonomici in cui sono inclusi i diversi viventi, proponendone prima uno schema a sei regni (1977) e successivamente, nel 1990, una versione in cui la massima organizzazione \u00e8 costituita da tre domini: gli Eucarioti, i Batteri ed appunto gli Archaea. La vera rivoluzione di questa suddivisione consisteva nel fatto che essa era basata non gi\u00e0, come le precedenti, sulle somiglianze morfologiche fra gli organismi, quanto piuttosto sui rapporti genetici esistenti fra gli stessi. Tramite lo studio di questi rapporti Woese stabil\u00ec, ad esempio, che gli Archea, in origine considerati dei batteri meno evoluti (il termine greco \"archea\" ha in effetti proprio questo significato) presentavano in realt\u00e0 maggiori somiglianze con gli Eucarioti che non con i batteri stessi.\nOltre agli studi sugli Archea e alla gi\u00e0 citata ipotesi del mondo ad RNA nel 2004 Woese \u00e8 anche stato autore di una teoria che prevede l'esistenza, agli albori della vita, di un'era contraddistinta da una intensa attivit\u00e0 di trasferimento genetico orizzontale fra i viventi. In quest'epoca teorica, nella quale il meccanismo della selezione naturale ancora non esisteva, gli organismi scambiavano liberamente e a tassi molto alti materiale genetico; nella teoria di Woese, questo rese possibile la condivisione quasi totale dell'informazione genica, portando alla formazione di organismi sempre pi\u00f9 complessi ed alla formazione di tutte quelle strutture biologiche presenti nelle forme di vita attuali. solo quando tale processo di trasferimento genico, gradualmente, si affievol\u00ec fino a scomparire quasi del tutto, gli individui iniziarono a differenziarsi in specie peculiari, sviluppando caratteristiche diverse e dando il via a quei processi di competizione e selezione che sono il fulcro dell'evoluzione. Questa teoria confuta quella secondo la quale tutte le forme di vita presenti deriverebbero da un unico antenato comune universale; secondo la teoria di Woese, invece, agli inizi della vita vi sarebbe stato non uno ma una comunit\u00e0 di organismi che condividevano il loro patrimonio genetico a tassi molto elevati.\nEgli \u00e8 stato lo scopritore degli Hadesarchaea o SAGMEG (South-African Gold Mine Miscellaneous Euryarchaeal Group) un primitivo gruppo di batteri scoperti in una miniera d'oro in Sudafrica.\nPremi e riconoscimenti.\nNel corso della sua carriera, Woese ha ricevuto diverse onorificenze in onore al suo impegno scientifico. Fra di esse si ricordano:\nPubblicazioni.\nAlcuni degli scritti:"}
{"id": "1242527", "revid": "94902", "url": "https://it.wikipedia.org/wiki?curid=1242527", "title": "Carl Richard Woese", "text": ""}
{"id": "1242528", "revid": "767487", "url": "https://it.wikipedia.org/wiki?curid=1242528", "title": "The Girl Who Was... Death", "text": "The Girl Who Was... Death \u00e8 il primo album ufficiale in studio della band italo-slovena Devil Doll, pubblicato nel 1989. Si tratta di un concept album ispirato alla serie televisiva \"Il prigioniero\" di Patrick McGoohan e composto interamente da Mr. Doctor.\nIl disco.\nNel marzo del 1988, dopo la registrazione di \"The Mark of the Beast\", stampato in un'unica copia posseduta solamente da Mr. Doctor, i Devil Doll iniziano le prove del loro primo vero album: \"The Girl Who Was... Death\", una composizione basata sulla serie inglese \"Il prigioniero\".\nGi\u00e0 a settembre la formazione di Lubiana, con il supporto di alcuni membri della formazione veneziana, entra insieme a Jurij Toni nei Tivoli Studios per registrare quello che sar\u00e0 il primo album disponibile al pubblico dei Devil Doll.\nNel novembre dello stesso anno viene formata la Hurdy Gurdy Records, casa discografica che negli anni a seguire si occuper\u00e0 di gestire le uscite discografiche del gruppo. In seguito Mr. Doctor far\u00e0 stampare 10 copie speciali del disco, una per ogni membro del gruppo, con cover ed inserti fatti a mano, contenute in un box fatto di velluto e legno.\nIl 22 dicembre l'opera viene presentata in teatro, e alcune copie su cassetta della composizione verranno distribuite agli spettatori dell'esibizione.\nNel marzo del 1989, per la seconda performance live della band, verranno pubblicate 500 copie di \"The Girl Who Was... Death\" in versione LP, ogni copia conterr\u00e0 inserti differenti, tutti preparati a mano da Mr. Doctor, alcuni, si narra, scritti persino con il sangue. Di queste copie se ne salveranno solamente 150, distribuite poi in teatro, mentre le altre verranno distrutte dallo stesso Mr. Doctor perch\u00e9, a suo dire, \"tutti gli interessati hanno gi\u00e0 avuto la loro copia\"."}
{"id": "1242535", "revid": "74173", "url": "https://it.wikipedia.org/wiki?curid=1242535", "title": "Lord of Man", "text": ""}
{"id": "1242538", "revid": "114240412", "url": "https://it.wikipedia.org/wiki?curid=1242538", "title": "Pizzo Camino", "text": "Il Pizzo Camino (\"Pis Cam\u00ec\" in bergamasco e camuno) \u00e8 una montagna delle Prealpi Bergamasche alta 2492\u00a0m.\nDescrizione.\nLocalizzazione.\nIl Pizzo Camino appartiene alla dorsale montuosa che separa l'alta Val di Scalve dalla media Valle Camonica, assieme alla Concarena e al Cimone della Bagozza. Il versante settentrionale e il versante occidentale appartengono, dal punto di vista amministrativo, alla provincia di Bergamo, mentre il versante meridionale e il versante orientale alla provincia di Brescia. Il confine tra le due province coincide, salvo una piccola eccezione, con il crinale della montagna.\nDalla vetta principale si staccano alcune dorsali secondarie che culminano in cime minori. A nord-est, dal Passo di Varicla (2097\u00a0m), la linea di cresta sale sino alla vetta del \"Monte Sossino\" (2398\u00a0m), per poi abbassarsi sotto i 2000 metri al Passo di Ezendola (1974\u00a0m). A sud invece il crinale rimane al di sopra dei 2200 metri. La \"Cima M\u00f2ren\" (2418\u00a0m), seconda vetta del gruppo per altezza, domina il centro abitato di Borno. La linea di cresta si abbassa al Goletto del Moren (2200\u00a0m), piegando decisamente verso ovest e innalzandosi per l'ultima volta nella \"Corna di San Fermo\" (2329\u00a0m), sopra il Passo di Croce di Salven. Ad ovest della Corna di San Fermo, la quota diminuisce progressivamente, sino al Passo del Giovetto di Paline (1275\u00a0m).\nMorfologia del rilievo e note geologiche.\nIl Pizzo Camino fa parte della serie di rilievi posti a sud della catena principale delle Alpi Orobie, in una situazione simile a quella di altre vette pi\u00f9 conosciute, le Grigne e la Presolana, che si trovano tutte pi\u00f9 o meno alla medesima latitudine. Si tratta di montagne dalle forme ardite e spettacolari, con pareti ripidissime, talvolta verticali, simili ai rilievi dolomitici.\nIn particolare, la sommit\u00e0 del Pizzo Camino \u00e8 costituita da rocce di natura calcarea, appartenenti alla cosiddetta formazione del \"Calcare di Esino\", frutto della trasformazione chimica dei sedimenti depositatisi sul fondo di un antico mare (la Tetide) nel Triassico medio.\nI pi\u00f9 dolci pendii basali sono invece di natura argillo-marnosa e calcareo-marnosa, risalenti comunque al periodo Triassico. Ben pi\u00f9 tenere del calcare e facilmente erodibili, queste rocce hanno in prevalenza una struttura stratiforme.\nI pendii alle quote pi\u00f9 basse, sino ai fondivalle, si presentano ricoperti da depositi di origine glaciale. Durante le numerose fasi glaciali, il Pizzo Camino fu interessato da un'intensa azione di modellazione da parte degli antichi ghiacciai, alla quale si deve la formazione dei due grandi catini dei Fopponi (versante ovest) e della Val di Moren (versante sud). Oggi, il Pizzo Camino \u00e8 completamente privo sia di ghiacciai (gli ultimi sono scomparsi circa 8000 anni fa), sia di nevai permanenti. Tuttavia non \u00e8 raro che, nel caso di stagioni estive non particolarmente calde, alcuni depositi di neve residua possano resistere in zone non esposte al sole sino all'inizio dell'autunno.\nItinerari di salita.\nPer salire sulla vetta del Pizzo Camino esistono due vie normali differenti, la prima da Schilpario, ai piedi del versante settentrionale, l'altra da Borno, a sud della montagna. In realt\u00e0, i due itinerari affrontano la montagna rispettivamente dal lato ovest e dal lato sud-est, ed entrambi hanno difficolt\u00e0 escursionistica (classificazione CAI EE - itinerario per escursionisti esperti), in assenza di neve o ghiaccio (i quali rendono la salita pi\u00f9 pericolosa e quindi idonea solo per alpinisti provvisti di attrezzatura).\nLa via di salita da Schilpario \u00e8 lunga (richiede 4 ore) e ripida. Dal paese (1135\u00a0m) si segue il segnavia 423 che, passando per la Malga Alta di Voia (1777\u00a0m), raggiunge il Passo di Corna B\u00fcsa (1940\u00a0m), che prende il nome da una curiosa formazione rocciosa traforata da una galleria di origine naturale, situata nelle vicinanze. Sino al valico si tratta di un percorso semplice, anche se lungo e faticoso. Le difficolt\u00e0 tecniche vere e proprie iniziano da questo punto: si costeggiano alcuni ghiaioni e si risale un canale, sino alla cresta (la neve ghiacciata che talvolta permane sino a stagione inoltrata rende questo tratto piuttosto insidioso). Seguendo la cresta, tra tratti erbosi e brevi passaggi su roccette si raggiunge la vetta.\nLa normale dal versante camuno \u00e8 altres\u00ec lunga (richiede 4 ore e 30 minuti) e il dislivello da superare \u00e8 complessivamente maggiore, ma ha il vantaggio di possedere un punto di appoggio, il Rifugio Gualtiero Laeng (1750\u00a0m), che manca lungo la via di salita bergamasca. Per raggiungere il rifugio si parte da Borno (912\u00a0m) e si passa per il Lago di Lova (1299\u00a0m), seguendo i segnavia 82 e 82/a. Dal rifugio si raggiunge la vetta in circa 2 ore e 30 minuti, risalendo numerosi ghiaioni e effettuando alcuni passaggi su roccette.\nTra le vette satelliti, l'unica raggiungibile tramite un percorso escursionistico segnato \u00e8 la Cima Moren (2418\u00a0m), alla quale sale un sentiero per escursionisti esperti che ha inizio a Borno (segnavia 82/b).\nInfine, un sentiero segnato (segnavia 83) permette agli escursionisti di compiere il periplo della montagna, senza per\u00f2 affrontare la salita alle vette. L'itinerario inizia al Rifugio Laeng, sale al Passo Varicla (2097\u00a0m), scende per un ripido canale ghiaioso e attraversa le distese detritiche alla base della parete nord, per poi incrociare la via normale scalvina al Passo di Corna B\u00fcsa (1940\u00a0m). Da qui aggira i contrafforti occidentali della montagna, per poi valicare il Passo del Costone (1927\u00a0m) e terminare al Rifugio San Fermo (1868\u00a0m) sopra Borno. Si tratta di un percorso talvolta impervio, adatto a escursionisti esperti.\nLa via attrezzata \"Attilio Gheza\".\nUn percorso attrezzato, che richiede preparazione ed equipaggiamento di tipo alpinistico, \u00e8 stato aperto nel 2015 dalle sezioni CAI di Borno e di Cedegolo e permette di concatenare le varie cime del crinale della montagna restando in quota. La via vera e propria inizia al rifugio Laeng (raggiungibile da Borno via Lago di Lova) e termina al rifugio San Fermo, passando dalla vetta principale del Pizzo Camino e dalla Cima Tabak (2448\u00a0m), scendendo poi al Passo della Porta e risalendo alla cima di Monte Negrino (2310\u00a0m) per affrontare, infine, la Corna di San Fermo.\nIl percorso alpinistico, dedicato alla memoria dell'alpinista camuno Attilio Gheza (scomparso a causa di un incidente durante un'arrampicata in Val Saviore), \u00e8 percorribile secondo i suoi ideatori in circa 12-14 ore."}
{"id": "1242544", "revid": "339392", "url": "https://it.wikipedia.org/wiki?curid=1242544", "title": "Madame du Deffand", "text": ""}
{"id": "1242546", "revid": "1318658", "url": "https://it.wikipedia.org/wiki?curid=1242546", "title": "Fabio Granata", "text": "Biografia.\nAttivit\u00e0 politica.\nAvvocato penalista, a vent'anni \u00e8 consigliere comunale del Movimento Sociale Italiano a Siracusa.\nNel 1984 diviene componente del Comitato centrale del MSI, e, nel 1989, vice segretario nazionale del Fronte della Giovent\u00f9, l'organizzazione giovanile del partito, vicino alle posizioni terzomondiste di Pino Rauti.\nLascia il Movimento Sociale nel 1991, insieme ad altri dirigenti della \"corrente Niccolai\", come Domenico Mennitti e Umberto Croppi, guardando con attenzione a La Rete, senza per\u00f2 aderirvi ufficialmente, per rientrare nel 1994 nel MSI.\nDeputato regionale.\nNel marzo 1994, mentre \u00e8 in carica come consigliere comunale, viene eletto deputato all'Assemblea regionale siciliana subentrando a Nicola Bono nel collegio di Siracusa. Partecipa nel gennaio 1995 al congresso fondativo di AN a Fiuggi. Rieletto nel giugno 1996 all'ARS, diviene capogruppo di Alleanza Nazionale e presidente della Commissione regionale Antimafia, dove promuove l'approvazione di un testo unico della legislazione antimafia.\nDa capogruppo di AN \u00e8 uno dei fautori del controribaltone che fa cadere il governo del diessino Angelo Capodicasa nel 2000 e diviene vicepresidente della Regione Siciliana ed assessore ai Beni culturali nella giunta guidata da Vincenzo Leanza. In quello stesso anno abbandona l'attivit\u00e0 forense.\nRieletto nel 2001, con presidente Salvatore Cuffaro \u00e8 ancora assessore ai Beni culturali e Pubblica istruzione fino al 2004 e poi, fino al 2006, diviene assessore al Turismo, Sport e Trasporti. In quegli anni costituisce la Soprintendenza del Mare e si adopera per bloccare le trivellazioni di ricerca petrolifera che erano state autorizzate nel Val di Noto, patrimonio dell'Umanit\u00e0 per l'UNESCO.\n\u00c8 uno dei cento membri del direttivo nazionale di Legambiente.\nAlle elezioni regionali del 2006 Alleanza Nazionale non ottiene il seggio nel collegio di Siracusa e Granata, seppur il pi\u00f9 votato della lista, non torna all'Assemblea. Dal luglio 2006 al febbraio 2008 \u00e8 stato vicesindaco di Siracusa. In quel biennio \u00e8 stato responsabile del Dipartimento politiche culturali di Alleanza Nazionale, nel quale fa parte dell'esecutivo politico del partito fino allo scioglimento.\nAttivit\u00e0 parlamentare.\nAlle elezioni politiche del 13 e 14 aprile 2008 viene eletto deputato alla Camera nella lista del Popolo della Libert\u00e0 nel collegio Sicilia 2. \u00c8 vicepresidente della Commissione parlamentare Antimafia e, fino al 30 luglio 2010, capogruppo del PdL in Commissione Cultura, ricerca e istruzione. Nel marzo 2010 \u00e8 nominato dal presidente della Regione siciliana, Raffaele Lombardo, vicepresidente di Cine Sicilia, la societ\u00e0 regionale che si occupa della promozione cinematografica, carica da cui si dimette quattro mesi dopo, il 28 luglio 2010.\nMembro della Direzione nazionale del PdL, \u00e8 uno degli esponenti di punta di Generazione Italia, associazione che fa riferimento a Gianfranco Fini.\nIl 29 luglio 2010, con un documento approvato dall'Ufficio di presidenza del PdL, Fabio Granata e i suoi colleghi Italo Bocchino e Carmelo Briguglio sono stati deferiti ai probiviri per la loro vicinanza politica al Presidente della Camera Gianfranco Fini. Di fatto questo provoca la costituzione del gruppo e poi del partito Futuro e Libert\u00e0, a cui Granata aderisce. Il 16 agosto scrive nel suo blog che lavorer\u00e0 per \"la costruzione di un nuovo profilo culturale e politico della Destra italiana. Quella Destra che, per dirla con Montanelli, c'era prima di Berlusconi e ci sar\u00e0 dopo di lui\".\nIl 29 settembre 2010, diversamente dagli altri parlamentari di Futuro e Libert\u00e0, ad eccezione di Mirko Tremaglia, non vota la fiducia al governo Berlusconi.\nDal 2011 al 2013 \u00e8 stato vicecoordinatore nazionale di Futuro e Libert\u00e0 per l'Italia.\nCandidato alle elezioni politiche del 2013 nelle liste di Futuro e Libert\u00e0 per l'Italia, non viene rieletto al Parlamento.\nIn Green Italia.\nQualche mese dopo, avendo lasciato Futuro e Libert\u00e0 per l'Italia, \u00e8 uno dei fondatori del movimento politico ecologista \"Green Italia\" e ne diviene coordinatore nazionale.\nNell'aprile 2014 viene ufficialmente candidato, alle elezioni europee del 2014 come capolista di Verdi Europei - Green Italia nella Circoscrizione Italia insulare. Ottiene 2.418 preferenze e non \u00e8 eletto.\nAssessore comunale.\nNel 2015 ha aderito al movimento di Nello Musumeci \"Diventer\u00e0Bellissima\" e lo sostiene alle regionali del novembre 2017.\nSi candida a sindaco di Siracusa nel 2018 con una lista civica, e al ballottaggio sostiene il candidato di centro sinistra Francesco Italia che viene eletto sindaco. Viene quindi nominato assessore per le Politiche per la valorizzazione del Territorio, Cultura, Legalit\u00e0 e Trasparenza."}
{"id": "1242558", "revid": "767487", "url": "https://it.wikipedia.org/wiki?curid=1242558", "title": "Battaglia di Mergentheim", "text": "La battaglia di Mergentheim, o battaglia di Herbsthausen, si svolse il 2 maggio 1645 a Herbsthausen, nella Germania sud-occidentale, nel corso della fase francese della guerra dei trent'anni. Vi furono coinvolti l'esercito francese al comando del visconte di Turenne e quello imperiale al comando di Franz von Mercy. I francesi furono duramente sconfitti.\nLa battaglia si svolse durante una fase del conflitto favorevole alla coalizione franco-svedese; circa due mesi prima, l'esercito svedese al comando di Lennart Torstenson aveva inflitto una dura sconfitta agli imperiali nella battaglia di Jankov. Anche l'esercito francese al comando di Turenne partecip\u00f2 alla fase offensiva, ma, nell'intraprendere l'avanzata dal fiume Reno al fiume Tauber, manc\u00f2 nel predisporre le necessarie precauzioni.\nDopo avere inizialmente respinto con successo le forze nemiche al comando di von Mercy, Turenne disperse le proprie truppe per agevolare la raccolta dei rifornimenti; il comandante avversario colse l'occasione e sferr\u00f2 un attacco improvviso contro i francesi impreparati, presso Mergentheim. Turenne sub\u00ec una dura sconfitta, e la sua fanteria fu virtualmente annientata; egli fu costretto a ritirarsi precipitosamente in Assia, dove venne soccorso da Luigi II di Borbone, detto il \"Gran Cond\u00e9\"."}
{"id": "1242559", "revid": "3689", "url": "https://it.wikipedia.org/wiki?curid=1242559", "title": "Kitm\u0101n", "text": ""}
{"id": "1242560", "revid": "3689", "url": "https://it.wikipedia.org/wiki?curid=1242560", "title": "Kitman", "text": ""}
{"id": "1242563", "revid": "76963", "url": "https://it.wikipedia.org/wiki?curid=1242563", "title": "Giuseppe Lanza, duca di Camastra", "text": "Biografia.\nNacque a Palermo verso il 1630 da Ottavio, II principe di Trabia, e dalla di lui consorte la nobildonna Giovanna Lucchese Spinola, II duchessa di Camastra, di cui era il secondo di tre figli.\nIl Lanza si dedic\u00f2 alla carriera militare, e nel 1654 ebbe il grado di capitano di corazze nelgli eserciti del re Filippo IV di Spagna. Il 28 agosto 1662, prese investitura del titolo di Duca di Camastra e del relativo feudo, ereditato dalla madre. Governatore della Compagnia della Pace nel 1666 e deputato del Regno nel 1668, fu nominato, nel 1672, capitano di giustizia di Palermo.\nNel 1674, scoppiata la rivolta di Messina, venne nominato maestro di campo di un reggimento di fanteria siciliana ed il 1\u00ba settembre lasci\u00f2 Palermo imbarcandosi con i propri soldati su otto feluche. Fu inviato a Scaletta, a sud della citt\u00e0 peloritana, dove represse con durezza gli attacchi dei ribelli, a cui inflisse forti perdite, grazie anche all'occupazione e alla distruzione di due casali, che servivano ai Messinesi come base di partenza per le loro puntate offensive. L'anno successivo, nel 1675, dopo un breve periodo di riposo a Palermo, pass\u00f2 sul fronte di Milazzo e l\u00ec il 13 giugno riusc\u00ec a respingere un attacco di truppe francesi che s'erano spinte fino a due miglia dalla cittadina. Su questo fronte rest\u00f2 fino al giugno del 1676 prendendo parte a diversi scontri; fra l'altro il 30 aprile di quell'anno, con una veloce scorreria, penetr\u00f2 profondamente nelle linee avversarie mettendo a fuoco casali e alberi e rientrando con molti prigionieri francesi e messinesi.\nIl 13 maggio 1676, per il valore nei combattimenti e le capacit\u00e0 organizzative mostrate sul fronte messinese, il Duca di Camastra fu nominato vicario generale per le citt\u00e0 di Siracusa, Augusta e Terranova con la responsabilit\u00e0 della difesa di tutta la zona circostante. A Siracusa rafforz\u00f2 il sistema di difesa creando una guarnigione di 300 uomini, e respinse efficacemente gli attacchi francesi. Tuttavia, nella citt\u00e0 archimedea dovette affrontare problemi di ribellione da parte della sua guarnigione, per due volte repressa nel 1677, e l'anno dopo, nel marzo 1678, riusc\u00ec a sventare un complotto ordito da alcuni cittadini siracusani, per consegnare la citt\u00e0 ai Francesi e fu pronto a colpire con fermezza i rei. Con la stessa tempestivit\u00e0 nel giugno successivo intervenne col proprio denaro per pagare il soldo ai soldati della guarnigione, che da qualche tempo non erano pagati. Conclusa la guerra, venne promosso sergente generale e, nel 1679, nominato pretore di Palermo. Nel 1682, in riconoscimento dei meriti acquisiti nella campagna contro i ribelli messinesi e i loro alleati francesi, alla quale aveva partecipato rinunciando allo stipendio e concorrendo a mantenere il suo reggimento con 800 ducati d'oro, ebbe la nomina a gentiluomo di camera del re. Trascorse gli anni seguenti probabilmente impegnato nelle cure dell'amministrazione del suo patrimonio.\nIl Duca di Camastra ebbe nel 1693 dal vicer\u00e9 Juan Francisco Pacheco, duca di Uzeda la nomina a vicario generale per il Val Demone e, successivamente, per il Val di Noto, al fine di fronteggiare la drammatica situazione del momento e di programmare la ricostruzione dopo il disastroso terremoto. Il sisma provoc\u00f2 ingenti danni soprattutto a Catania, dove fu inviato ed attu\u00f2 un razionale piano di sgombero delle macerie e provvide all'approvvigionamento dei viveri per lenire le sofferenze dei sopravvissuti. Nel contempo affront\u00f2 il problema della sicurezza pubblica frenando la temerariet\u00e0 delle bande di sciacalli che infestavano la zona; inoltre, per recuperare almeno in parte le ricchezze trafugate, assicur\u00f2 l'impunit\u00e0 e la terza parte di ci\u00f2 che veniva consegnato a coloro che riportavano preziosi e oggetti di valore prelevati tra le macerie. Per evitare il diffondersi di epidemie costitu\u00ec una commissione, cui affid\u00f2 il recupero e l'inumazione dei cadaveri ancora giacenti in gran numero tra le case distrutte e contemporaneamente radun\u00f2 i medici che c'erano tra i superstiti e costitu\u00ec una specie di servizio di pubblica assistenza sanitaria. La formazione militare ne faceva un personaggio abituato al comando e alla disciplina e onesto fino allo scrupolo (i suoi rendiconti finanziari sono di una chiarezza esemplare), ma rimangono impresse nei documenti dell'epoca anche il suo essere caritatevole, coraggioso e intransigente, tanto che aiut\u00f2 i bisognosi con massimo impegno, ma intensa fu anche la sua opera contro i profittatori e i ladri.\nIl Duca Lanza aveva acquisito esperienza nel campo dell'urbanistica con la ricostruzione del borgo di Santo Stefano di Mistretta - di cui era feudatario col titolo di Principe di Santo Stefano, acquisito nel 1675 per donazione fattagli dalla sua prima moglie - dopo la frana del 1682 che aveva distrutto quello precedente su un altro sito, che venne da lui stesso pianificata. Nella stesura del piano di ricostruzione di Catania e degli altri centri distrutti dal sisma del 1693, ebbe la collaborazione dell'ingegnere militare Carlos de Grunenbergh, del commissario generale Giuseppe Asmundo e del gesuita architetto Angelo Italia, ed acquis\u00ec un ruolo determinante per lo sviluppo del barocco siciliano del Val di Noto. Alla sua intuizione (con la collaborazione del De Grunenbergh) si deve l'avveniristico (per l'epoca) disegno della nuova Catania ricostruita, approvato dal Consiglio per la riedificazione di Catania - da lui istituito e presieduto - nella seduta del 28 giugno 1694, che stabil\u00ec in primo luogo che le strade da costruirsi fossero tutte a retta linea, larghe e spaziose, intersecate da altre di eguali caratteristiche. Le vie e le piazze del centro barocco di Catania ne sono ancora oggi viva testimonianza.\nNel Parlamento del 1698, fu nuovamente eletto deputato del Regno e nel 1703 fu nominato pretore di Palermo per la seconda volta. Per quanto gi\u00e0 avanti negli anni, resse con baldanza e fermezza la massima magistratura cittadina e fu pronto a organizzare a difesa i bastioni della citt\u00e0 quando, al principio di luglio ed il 23 settembre, fu dato l'allarme per l'avvistamento di flotte nemiche e si temette uno sbarco. Il Duca di Camastra mor\u00ec nel 1708.\nMatrimoni e discendenza.\nGiuseppe Lanza Lucchese, III duca di Camastra e III principe di Santo Stefano, spos\u00f2 in prime nozze la nobildonna Maria Gomez de Silveira Ferreri, principessa di Santo Stefano, figlia di Luigi e vedova di Antonino di Napoli, I principe di Santo Stefano, da cui non ebbe discendenza.\nIn seconde nozze si un\u00ec alla nobildonna Melchiorra Castello Marchese, figlia di Gregorio, II principe di Castelferrato, da cui ebbe una sola figlia, Giovanna, che gli succedette nel possesso dei titoli e dei feudi, che passarono per via matrimoniale in dote al di lei marito Ignazio Lanza Reggio, IV principe di Trabia."}
{"id": "1242569", "revid": "729019", "url": "https://it.wikipedia.org/wiki?curid=1242569", "title": "Austin Maxi", "text": "La Maxi \u00e8 un'autovettura prodotta dalla British Leyland tra il 1969 ed il 1981 e venduta col marchio Austin.\nLa nascita.\nA met\u00e0 degli anni sessanta l'unico modello Austin a trazione posteriore era l'ormai obsoleta Austin A60 Cambridge e occorreva realizzare una nuova automobile che ne prendesse il posto, inserendosi tra la 1100/1300 e la 1800.\nIl progetto (Ado 14) fu l'ultimo sviluppato da Alec Issigonis e il modello che ne scatur\u00ec fu l'ultimo sviluppato dalla British Motor Corporation (trasformatasi in British Leyland nel 1968).\nPer la vettura, dotata di caratteristiche tecniche all'avanguardia (trazione anteriore, Sospensioni, ruote indipendenti con sistema \"Hydrolastic\" e impianto frenante misto con servofreno), vennero progettati un nuovo motore ed un nuovo cambio manuale a 5 rapporti.\nNonostante il pianale inedito, l'incomprensibile scelta di utilizzare le porte e la cellula centrale della carrozzeria (tetto, montanti, giroporte: struttura soprannominata \"Landcrab\") della \"1800\", condizion\u00f2 pesantemente il design. La nuova berlina Austin, presentata nel 1969, era una via di mezzo tra una fastback a 5 porte ed una station wagon. Oggi la si definirebbe una crossover.\nGrazie all'inconsueta forma era, per\u00f2, spaziosa e sfruttabile (tutti i sedili potevano essere ribaltati fino a formare un letto). Per sottolineare la spaziosit\u00e0 e la duttilit\u00e0 del modello (anche in contrappunto alla Mini) venne scelto il nome \"Maxi\".\nSpinta da un nuovo 4 cilindri monolabero in testa \"E Series\" di 1485cm\u00b3 alimentato a carburatore (da 75cv), la \"Maxi\" non ottenne il successo sperato.\nL'evoluzione.\nNel 1970, contemporaneamente ad alcune modifiche ai leveraggi del cambio, la \"Maxi 1500\" venne affiancata dalla versione \"1750\", con cilindrata portata a 1748 cm\u00b3 e potenza massima di 80cv.\nLa Maxi 1750 era riconoscibile per i profili laterali neri e la griglia della mascherina anteriore leggermente ritoccata.\nNel 1972 venne lanciata la \"1750 HL\", con alimentazione a 2 carburatori (91cv) e allestimento pi\u00f9 ricco (plancia con finitura simil legno, tetto rivestito in vinile, profili laterali cromati rivestiti in gomma nera, pneumatici maggiorati, pavimento in moquette anzich\u00e9 in gomma).\nNel 1974 la lista degli optional s'arricch\u00ec di un sofisticato cambio automatico a 4 rapporti, mentre nel 1976 il sistema \"Hydrolastic\" venne aggiornato come sull'Allegro, diventando \"Hydragas\".\nNel 1980, dopo l'uscita di scena della 1500 (1979), la \"Maxi\" sub\u00ec il primo ed unico restyling della sua carriera.\nA cambiare furono i paraurti (ora in plastica), la mascherina anteriore e gli interni.\nAlla base della nuova gamma si poneva la \"1750 L\" (con motore monocarburatore), mentre al top c'era la \"1750 HLS\" (con motore bicarburatore e allestimento ricco, con cruscotto parzialmente rivestito da impiallacciatura in noce e sedili in velluto). Ad un livello intermedio (motore a carburatore, ma allestimento meno sofisticato) si collocava la \"HL\".\nLa Maxi usc\u00ec di listino nel 1981. Ne sono state costruite 450.297 unit\u00e0."}
{"id": "1242572", "revid": "767487", "url": "https://it.wikipedia.org/wiki?curid=1242572", "title": "Faccia di spia", "text": "Faccia di spia \u00e8 un film del 1975 diretto da Giuseppe Ferrara.\nTrama.\nIl film ricostrusce molti eventi politici degli ultimi 50 anni (il sequestro e l'omicidio del leader politico marocchino Mehdi Ben Barka, la cattura e l'uccisione di Che Guevara, lo sbarco alla Baia dei Porci, la strage di Piazza Fontana e la morte dell'anarchico Pinelli, il colpo di Stato in Cile, le dittature sudamericane, l'omicidio Kennedy), con particolare attenzione al ruolo della CIA in questi fatti e all'ingerenza degli USA nelle politiche di altri Paesi."}
{"id": "1242573", "revid": "287204", "url": "https://it.wikipedia.org/wiki?curid=1242573", "title": "Robert Ferrigno", "text": ""}
{"id": "1242575", "revid": "9975836", "url": "https://it.wikipedia.org/wiki?curid=1242575", "title": "Lingua brittonica", "text": ""}
{"id": "1242579", "revid": "2039709", "url": "https://it.wikipedia.org/wiki?curid=1242579", "title": "Casal Bernocchi", "text": "Casal Bernocchi \u00e8 una frazione di Roma Capitale, situata in zona Z. XXXIII Acilia Sud, nel territorio del Municipio Roma X (ex Municipio Roma XIII).\nSorge sul lato sud di via Ostiense, tra le frazioni di Acilia a ovest e Vitinia a est e rientra nel piano particolareggiato di Zona \"O\" n. 45 - \"Malafede\".\nStoria.\nNasce nel 1960 nell'area di Malafede, con la costruzione di un complesso di edilizia popolare da parte dell'INA-Casa, che la chiama \"Villaggio Ina Casa\", su lotti agricoli di propriet\u00e0 della contessa Bernocchi, che successivamente verr\u00e0 chiamato con il nome attuale.\nSport.\nL'ASD C.V.N. Casal Bernocchi \u00e8 la locale squadra di calcio. Disputa il Campionato di Prima Categoria."}
{"id": "1242581", "revid": "123709244", "url": "https://it.wikipedia.org/wiki?curid=1242581", "title": "Grime", "text": "Grime \u00e8 un genere musicale appartenente alla electronic dance music emersa a Londra nei primi anni del 2000. Si tratta di una delle ultime evoluzioni musicali, in ordine di tempo, prodotta dall'ambiente Urban londinese, sviluppatosi dai precedenti stili musicali di matrice giamaicana, tra cui UK Garage e Jungle, nonch\u00e9 da Dancehall, Ragga e Hip Hop.\nLo stile \u00e8 caratterizzato da breakbeat rapidi e sincopati, in genere intorno ai 140 BPM e talvolta presenta un suono aggressivo. Anche il Rap \u00e8 un elemento significativo dello stile e spesso i testi ruotano attorno ad argomenti anch'essi aggressivi e grintosi.\nInizialmente, lo stile si diffuse anche grazie alle stazioni radio pirata (come la ormai celebre Rinse FM) da sempre promotrici dell'avanguardia musicale Underground. Bisogner\u00e0 aspettare met\u00e0 anni 2000 per incominciare a vedere i riconoscimenti da parte del mercato mainstream, soprattutto grazie ad artisti come Dizzee Rascal, Wiley, Kano e Lethal Bizzle.\nAltri artisti che nel tempo hanno dato un grosso contributo all'evoluzione e alla diffusione del genere sono: Skepta, Stormzy, The Streets, P Money, Jammer, Ghetts, JME, D Double E &amp; Footsie, Tinchy Stryder, Akala, Crazy Titch, Tinie Tempah, Big Narstie, Tempa T, Chip, Devlin, DJ Slimzee, Flirta D, Flowdan, Lady Sovereign, Lady Leshurr.\nAlcuni di questi nomi hanno dato vita a gruppi importanti, quali: Ruff Sqwad, Boy Better Know, Roll Deep, Pay As U Go, Newham Generals, N.A.S.T.Y Crew, So Solid Crew e More Fire Crew. Tra gli artisti non propriamente Grime che, invece, sono stati influenzati da questo stile, ricordiamo M.I.A, Professor Green, Plan B, Ed Sheeran, Foreign Beggars.\nNonostante il genere musicale riscuotesse molto successo in UK, solo a met\u00e0 2010 il Grime ha incominciato a ricevere un'attenzione significativa da parte del resto del mondo, venendo descritto come \"lo sviluppo musicale pi\u00f9 significativo in UK da decenni\".\nOrigini.\nIl Grime \u00e8 emerso nei primi anni 2000 a Londra. Le sue radici si possono trovare soprattutto nelle radio pirata britanniche come Rinse FM (capitanata all'epoca da DJ Slimzee e Geeneus), Deja Vu FM, Freeze 92.7 e Raw Mission FM 90.0, che sono servite da incubatrici, giocando un ruolo fondamentale per il suo sviluppo all'epoca.\nPrima che venisse denominato con l'appellativo Grime, il genere era conosciuto con un certo numero di nomi, tra cui 8-bar (per la struttura dei versi a 8 battute), Nu Shape (caratterizzato da strutture pi\u00f9 complesse a 16 o 32 battute), Sublow Music (uno stile musicale creato da Jon E Cash, denominato cos\u00ec per le bassline scure e profonde, sui 40 Hz) e, infine, Eskibeat: termine e stile coniato da Wiley che includeva elementi dance ed electro, ma che si discostava dalle sonorit\u00e0 UK Garage grazie al suo stile cupo e freddo.\nLe prime tracce a essere etichettate \"Grime\" sono: \"Eskimo\", \"Ice Rink\" e \"Igloo\" di Wiley (anche per questo \u00e8 riconosciuto universalmente come il \"Godfather\" indiscusso del Grime), \"Pulse X\" di Musical Mob e \"Creeper\" di Danny Weed (affiliato allo storico gruppo Roll Deep, oggi composto da: Wiley, Breeze, Brazen, Flowdan, Scratchy, J2K e Manga Saint Hilare).\nIl nome di questo genere musicale fu dato dai giornalisti, che inizialmente definirono lo stile del sub-bass presente nei brani con l'appellativo \"Grimy\" (sudicio), trasformandosi successivamente in \"Grime\" (sporco o sporcizia), suggerito anche dagli stessi artisti che spesso raccontavano di \"affari sporchi\" nelle aree svantaggiate delle periferie londinesi in cui vivevano.\nSviluppo.\nDizzee Rascal, Wiley, Kano e Lethal Bizzle sono stati tra i primi a portare l'attenzione dei media mainstream sul genere musicale nel 2003-2004, con i rispettivi album di esordio: \"Boy In Da Corner\" (uscito a luglio 2003 per XL Recordings), \"Treddin' On Thin Ice\" (uscito ad aprile 2004 per XL Recordings), \"Home Sweet Home\" (uscito a giugno 2005 per 679 Recordings) e \"Against All Oddz\" (uscito ad agosto 2005 per V2 Records). Con \"Boy In Da Corner\", Dizzee ottiene da subito ampi consensi dalla critica e successi commerciali, vincendo il Mercury Music Prize nel 2003, ma, nonostante il successo dei singoli artisti, la scena Grime underground fa fatica a emergere, trovando poco spazio per far sentire la propria voce ed \u00e8 cos\u00ec che nel 2004, Jammer (membro fondatore della Boy Bette Know insieme con Skepta, JME, Shorty e Frisco) fonda \"Lord Of The Mics\" (LOTM), una competizione tra rapper con cadenza annuale, filmata e distribuita tramite DVD, per dare modo ai talenti meno conosciuti di farsi notare, anche mediante brevi interviste.\nDa allora, il Grime \u00e8 riuscito a ottenere un'esposizione mediatica sempre maggiore grazie all'emittente televisiva Channel U (l'attuale Total Country) e ai radio-show di Logan Sama su Kiss FM (tenuto per ben 10 anni per poi passare alla BBC su 1Xtra), di Sir Spyro con \"Grime Show\" per BBC 1Xtra e di Charlie Sloth (per BBC Radio1 e BBC 1Xtra) con il suo celebre radio-show \"Fire In The Booth\" che diventa un vero cult, ospitando personaggi di rilievo sia del mondo del Grime come Stormzy, Big Narstie, Avelino, Bugzy Malone, Akala, Tinie Tempah, Wretch 32, Devlin, sia star internazionali dell'hip-hop come Drake, i Migos e Pop Smoke.\nDal 2014 si parla di una \"seconda epoca d'oro del Grime\", Meridian Dan, in collaborazione con Big H e JME, raggiunge la posizione numero 13 nella classifica \"UK Singles Charts\" con la sua \"German Whip\". Due mesi pi\u00f9 tardi, Skepta raggiunge la posizione numero 21 nella \"UK Singles Charts\" con il brano \"That's Not Me\" in collaborazione con il fratello minore JME. Due mesi dopo ancora, Lethal Bizzle, con JME e Tempa T, si posiziona alla numero 11 della \"UK Singles Charts\" con \"Rari Workout\".\nNello stesso anno, viene creata una apposita categoria per gli artisti Grime all'interno della premiazione MOBO Awards (Music Of Black Origin) denominata \"Best Grime Act\" (prima di allora, il Grime veniva accorpato nella categoria \"Best Hip Hop/Grime\"), vinta per la prima volta da Stormzy; Skepta vince, invece, nella categoria \"Best Video\" con \"That's Not Me feat. JME\".\nNel 2015, Stormzy si esibisce live con il brano \"Shut Up\" durante l'incontro di pugilato, chiamato Ring Walk, tra Anthony Jhoshua e Dillian White, riuscendo a far schizzare il brano fino alla posizione numero 8 della \"UK Singles Charts\". Viene cos\u00ec premiato per il secondo anno consecutivo ai MOBO Awards nella categoria \"Best Grime Act\" e, per la prima volta, nella categorie \"Best Male Act\". Skepta, invece, si aggiudica un MOBO nella categoria \"Best Song\" con la celebre \"Shutdown\".\nNel maggio del 2016 Skepta pubblica, per la sua etichetta indipendente BBK (Boy Better Know), il suo quarto album in studio: \"Konnichiwa\" che scala le vette delle classifiche inglesi, posizionandosi alla numero 2 della \"UK Albums Chart\" e che segna un'epoca storica diventando, da subito, un album cult. In questo lavoro, Skepta crea connessioni con artisti degli Stati Uniti d'America quali Young Lord &amp; Asap Nast del gruppo Asap Mob e Pharrel Williams che portano il Grime a una fortissima apertura oltre oceano.\n\"Konnichiwa\" verr\u00e0 descritto come \"l'album che ha fatto risorgere la musica Grime e la sua identit\u00e0 culturale\", vince il Mercury Prize 2016 e viene inserito in numerose liste di fine anno come miglior album del 2016, tra cui NME, The Guardian e Apple Music.\nSuccessivamente, la star internazionale Drake firma un contratto discografico per la BBK di Skepta. In seguito, Drake includer\u00e0 Skepta nel suo album \"More Life\"."}
{"id": "1242583", "revid": "574302", "url": "https://it.wikipedia.org/wiki?curid=1242583", "title": "Sofia d'Asburgo-Lorena", "text": "Biografia.\nLa nascita.\nDopo appena due mesi dal matrimonio, Elisabetta era gi\u00e0 incinta. Il 5 marzo 1855 diede alla luce una bambina, che venne battezzata con il nome della nonna paterna, Sofia di Baviera, senza che la madre lo sapesse. Sia dalla parte materna che dalla parte paterna, Sofia era una discendente di Massimiliano I Giuseppe di Baviera: i suoi genitori erano infatti cugini di primo grado. Dalla parte di suo padre, discendeva dall'ultimo imperatore del Sacro Romano Impero, Francesco II. Quando la piccola Sofia nacque, i rapporti gi\u00e0 tesi tra Elisabetta e la suocera Sofia di Baviera si ruppero inesorabilmente per non ristabilirsi pi\u00f9.\nEssendo la ribelle Elisabetta molto giovane, e inoltre mai ritenuta adatta dalla suocera ad essere moglie e madre di imperatori, Sofia si sent\u00ec legittimata ad assumersi la piena responsabilit\u00e0 dell'educazione della nipote. All'insaputa dell'imperatrice pertanto aveva disposto che gli appartamenti della piccola arciduchessa fossero vicini ai suoi. Quando Elisabetta lo venne a sapere divenne furibonda e cerc\u00f2 di parlarne al marito, il quale per\u00f2 dava pieno appoggio alla madre. Inoltre Elisabetta poteva fare visita alla bimba soltanto in presenza della suocera.\nCi\u00f2 dunque fu un appropriarsi della piccola che a Sissi diede molto fastidio.\nMorte.\nElisabetta adorava l'Ungheria e la sua gente e propose al marito di organizzare un viaggio al suo paese preferito: Francesco Giuseppe accett\u00f2 e partirono all'inizio della primavera 1857. Oltre a Sofia, Elisabetta decise di portare anche Gisella, nata un anno dopo. Il suo gesto estremo fu fatale: mentre erano a Budapest, le bambine si ammalarono con diarrea e avevano febbre molto alta. Gisella riusc\u00ec a sopravvivere, mentre Sofia mor\u00ec tra le braccia della madre alle 21:15 del 29 maggio, probabilmente a causa della disidratazione dovuta alla diarrea o dalle convulsioni dovute alla febbre alta oppure anche dal fatto che mangiasse troppo cibo. Il corpo di Sofia fu riportato a Vienna e sepolto nella Cripta Imperiale. \nPer Elisabetta lo shock fu tale che dovette rassegnarsi alla triste prospettiva di vivere succube delle decisioni degli altri. Inoltre cominci\u00f2 da allora a soffrire di gravissime forme di depressione, che l'avrebbero portata a fuggire spesso dall'opprimente corte austriaca e a dedicarsi al suo corpo, l'unica cosa su cui le fu concesso di comandare. Inizi\u00f2 cos\u00ec anche a soffrire di anoressia e di altre malattie psichiche. Inoltre l'imperatrice si dedic\u00f2 anche alla cultura, impar\u00f2 varie lingue e divenne poetessa. Nel 1981 \u00e8 stato pubblicato il suo \"Diario poetico\". La morte della figlioletta contribu\u00ec a rendere triste e scontroso il suo carattere.\nErede al trono.\nIn virt\u00f9 della sua primogenitura, la piccola Sofia era erede al trono del padre Francesco Giuseppe. Nella monarchia austriaca, infatti, vigeva la Prammatica Sanzione promulgata da Carlo VI d'Asburgo nel 1713, che prevedeva che le figlie femmine potessero ereditare il trono in mancanza di una discendenza maschile."}
{"id": "1242584", "revid": "287204", "url": "https://it.wikipedia.org/wiki?curid=1242584", "title": "Mortimer", "text": ""}
{"id": "1242589", "revid": "1305772", "url": "https://it.wikipedia.org/wiki?curid=1242589", "title": "Atia", "text": ""}
{"id": "1242591", "revid": "74801", "url": "https://it.wikipedia.org/wiki?curid=1242591", "title": "Gianni Alfani", "text": "Biografia.\nNato a Firenze, nella famiglia di banchieri Alfani, risulta essere stato attivo negli anni a cavallo tra la fine del Duecento e l'inizio del Trecento. Le fonti biografiche su di lui sono controverse: ci sono studiosi che lo identificano con un mercante setaiolo che risulta iscritto nel registro di quest'arte intorno al 1243; altri invece sono sicuri di identificarlo con \"Gianni di Forese degli Alfani\", che nato tra il 1272 e il 1283 sarebbe stato gonfaloniere di giustizia del comune fiorentino nell'ultimo bimestre del 1311, per poi essere dichiarato ribelle e quindi costretto all'esilio da Arrigo VII. Se si trattasse di lui, sarebbe morto a Venezia pochi anni dopo.\nIn realt\u00e0 la sua identificazione con i personaggi sopra indicati \u00e8 tutt'altro che certa e nulla toglie che essi non siano altro che omonimi di quello che dai pi\u00f9 viene ricordato come un poeta, amico e spesso imitatore di Guido Cavalcanti che, assieme a quest'ultimo, faceva parte della ristretta schiera dei conoscenti pi\u00f9 intimi di Dante, assieme a Lapo Gianni e Cino da Pistoia.\nNelle poche \"Rime\" a lui attribuibili (giunte sino a noi in numero assai ridotto rispetto a quelle da lui composte) sono ricorrenti i temi dell'amicizia virile e del canto rivolto alla donna come salvatrice; le sue ballate sono spesso malinconiche rievocazioni del tempo andato e della patria lontana, composte da una non si sa quanto ipotetica terra d'esilio. Su tutte svettano senz'altro il sonetto \"Guido, quel Gianni ch'a te fu l'altrieri\" dedicato proprio a Cavalcanti e la \"Ballatetta dolente\" sul tema anch'essa della natia terra lontana. Ambedue sono cariche di una vena nostalgica e malinconica che, forse, sono i tratti pi\u00f9 marcatamente propri della poesia di Gianni Alfani."}
{"id": "1242592", "revid": "2166047", "url": "https://it.wikipedia.org/wiki?curid=1242592", "title": "Viljujsk", "text": "Viljujsk () \u00e8 una citt\u00e0 della Russia situata nella Sacha-Jacuzia, localizzata a circa 600 chilometri dalla capitale del territorio, Jakutsk, sul fiume Viljuj (un affluente di sinistra del fiume Lena) alle coordinate geografiche 63\u00b019'N, 121\u00b029'E.\nViljujsk fu fondata nel 1634 come insediamento invernale cosacco, con il nome di Tjukanskoe () e in seguito Verchneviljujskoe (). Nel 1783, una citt\u00e0 di nome Olensk () \u00e8 stata costruita in questo posto, rinominata successivamente \"Viljujsk\" nel 1823. Secondo i dati del censimento del 2010, Viljujsk conta 10.060 abitanti."}
{"id": "1242593", "revid": "729019", "url": "https://it.wikipedia.org/wiki?curid=1242593", "title": "Aneurisma cerebrale", "text": "Un aneurisma cerebrale \u00e8 una malformazione vascolare a carico delle arterie cerebrali, di aspetto sacculare o fusiforme. L'aneurisma sacciforme \u00e8 tipicamente costituito da una porzione ristretta detta colletto, che collega il vaso originale ad una cupola. Sono caratterizzati da un aspetto piccolo e rotondo.\nL'esatta incidenza di tale patologia \u00e8 sconosciuta; da studi autoptici, l'incidenza \u00e8 stimata intorno al 5%. Oggi \u00e8 comunemente accettato che gli aneurismi sono lesioni acquisite, legate ad un processo degenerativo che coinvolge il tessuto connettivo della parete del vaso, in cui l'aterosclerosi probabilmente gioca un ruolo molto importante insieme ad altri fattori (fumo, ipertensione, diabete). Vi sono altre condizioni patologiche meno comuni in cui gli aneurismi cerebrali possono verificarsi; tra loro ci sono alcune malattie sistemiche del tessuto connettivo, come la displasia fibromuscolare, la sindrome di Ehlers-Danlos, la sindrome di Marfan, la neurofibromatosi, il rene policistico e la coartazione aortica.\nAnatomia.\nLa sede di un aneurisma cerebrale \u00e8 pi\u00f9 comunemente in corrispondenza della biforcazione o di varianti anatomiche anomale nel decorso di vasi arteriosi cerebrali. Le sedi pi\u00f9 frequenti di sviluppo di un aneurisma sono a livello dell'arteria cerebrale media, dell'arteria comunicante anteriore e della arteria comunicante posteriore. Inizialmente l'aneurisma \u00e8 accolto nello spazio subaracnoideo, ma man mano che le sue dimensioni aumentano, esso prende contatto con le formazioni cerebrali limitrofe (tessuto cerebrale, nervi cranici etc).\nA livello macropatologico si distinguono tre varianti morfologicamente distinte:\nEpidemiologia.\nLa frequenza di riscontro di sanguinamento da aneurisma cerebrale in una popolazione sana \u00e8 di circa 5 nuovi casi all'anno ogni 100.000 abitanti. Tutte le et\u00e0 possono essere colpite con una prevalenza del periodo tra i trenta e i sessant'anni di vita. Dopo un primo episodio emorragico aumentano le probabilit\u00e0 di nuove emorragie.\nGli aneurismi sacciformi sono relativamente frequenti: il 2-6% degli individui ne \u00e8 portatore.\nPatogenesi.\nDiversi fattori entrano in gioco in questo tipo di patologia: predisposizione genetica, fumo, ipertensione, dislipidemia, diabete, malattie del tessuto connettivo.\nManifestazioni cliniche.\nGli aneurismi intracranici sono pi\u00f9 frequenti nei pazienti in et\u00e0 adulta, con una predominanza tra le donne.\nNel 90% dei casi, l'aneurisma si presenta con una emorragia subaracnoidea, caratterizzata da uno spandimento di sangue nello spazio subaracnoideo di variabile entit\u00e0: sintomi e segni correlati possono essere, cefalea intensa a tipo trafittivo, vomito, perdita di coscienza, neuropatia, ovvero paralisi oculomotoria, in particolare nel caso di aneurismi dell'arteria basilare, della arteria cerebrale posteriore e del tratto intracavernoso della carotide. Sintomi visivi, dovuti alla compressione del chiasma e/o del nervo ottico, e talvolta idrocefalo, a causa o dello spandimento emorragico o della compressione del terzo ventricolo, quest'ultima presente in aneurismi di grandi dimensioni che coinvolgono l'arteria comunicante anteriore (AcomA) e nelle lesioni del tratto carotido-oftalmico. Sintomi come risultato di compressione cerebrale possono verificarsi in aneurismi grandi dell'arteria basilare e dell'arteria cerebrale media (MCA).\nNel restante 10% dei casi, durante esami diagnostici (RM, TC) eseguiti per altri motivi, si fa diagnosi di aneurisma cerebrale (cosiddetti \"aneurismi non rotti\" o \"freddi\"); in questo caso, in base alle dimensioni della sacca, alla sua forma, alla sua locazione, ai vari fattori di rischio, il neurochirurgo o il neuroradiologo interventista suggerir\u00e0 o meno l'intervento.\nEsami diagnostici.\nIl primo esame da eseguire in caso di emorragia da aneurisma cerebrale \u00e8 la tomografia computerizzata (TC), procedura non invasiva che ha reso inutile la puntura lombare precedentemente praticata e, con le ricostruzioni tridimensionali attualmente possibili, permette di affrontare sia i problemi di emergenza (entit\u00e0 dell'emorragia, presenza di edema cerebrale, idrocefalo), sia una dimostrazione dettagliata dell'aneurisma, con tutti i suoi rapporti tridimensionali con il parenchima cerebrale e con i vasi arteriosi satelliti all'aneurisma, elementi indispensabili a una corretta pianificazione terapeutica.\nL'angiografia dei vasi cerebrali \u00e8 l'esame tradizionalmente utilizzato nella diagnosi dettagliata degli aneurismi cerebrali: \u00e8 un esame invasivo in quanto si pratica con catetere intravasale introdotto dall'arteria femorale in modo retrogrado lungo l'aorta sino ai vasi d'interesse (arterie carotidi e vertebrali). Dall'interno di uno di questi, si inietta del mezzo di contrasto iodato, che permette la visualizzazione dei soli vasi, studiandone le caratteristiche.\nTrattamento degli aneurismi.\nTrattamento medico.\nNelle prime ore dall'accoglienza in pronto soccorso, in base alla stadiazione clinica (gradi I-IV secondo Hunt e Hess), a quella radiologica (TAC) tomografia assiale computerizzata, ed eventualmente angiografica, si procede per priorit\u00e0 al trattamento delle conseguenze dell'emorragia subaracnoidea, delle sue eventuali complicazioni e dell'aneurisma. Una volta assicurate le capacit\u00e0 vegetative (funzioni cardiache e respiratorie) del paziente, e valutata la necessit\u00e0 di un drenaggio ventricolare esterno, nel caso di idrocefalo acuto, si procede ad inviare il paziente al trattamento.\nTrattamento chirurgico o endovascolare.\nLa chirurgia degli aneurismi cerebrali richiede un'attenta valutazione multifattoriale, che soltanto in centri di elevata esperienza, dotati di tutte le risorse tecnologiche e delle possibili alternative terapeutiche, pu\u00f2 essere effettuata mantenendo i rischi entro limiti accettabili. In sintesi il paziente con aneurisma cerebrale dovrebbe poter essere trattato alternativamente dal neurochirurgo o dal neuroradiologo interventista. I fattori da valutare ai fini del trattamento sono le condizioni cliniche del paziente (scala HH), il tempo trascorso dalla rottura dell'aneurisma, la conformazione anatomica dell'aneurisma, la presenza di complicanze (ematoma intraparenchimale, edema cerebrale, vasospasmo, idrocefalo). Di questi, la presenza di ematoma cerebrale con effetto massa, la sede anatomica e la conformazione dell'aneurisma stesso sono tra i fattori pi\u00f9 rilevanti nella scelta del trattamento.\nIl trattamento di un aneurisma cerebrale pu\u00f2 avvenire mediante due modalit\u00e0:\nComplicanze.\nLe complicanze possibili in questo tipo di patologia, sono sostanzialmente riconducibili a due:\nComplicanze meno frequenti sono le crisi epilettiche, che possono essere parziali o generalizzate.\nConclusioni.\nA queste apparentemente facili definizioni corrisponde in realt\u00e0 un'approfondita conoscenza anatomica \"in vivo\" degli spazi subaracnoidei, della patologia vascolare cerebrale, del decorso di tutti i vasi cerebrali e possibili varianti, di un'abilit\u00e0 di dissezione microanatomica e di una ottima manualit\u00e0 chirurgica e, non ultimo, di una preparazione psicologica a un lavoro che comporta grande affiatamento di tutta l'\u00e9quipe chirurgico-anestesiologica, grande capacit\u00e0 di prevedere e far fronte con la calma sufficiente a situazioni ad elevatissima tensione emotiva.\nIl trattamento degli aneurismi cerebrali richiede un'attenta valutazione multifattoriale, che pu\u00f2 essere effettuata solo in centri di elevata esperienza, dotati di tutte le risorse tecnologiche (TC multistrato, RM, angiografo, terapia intensiva) e delle possibili alternative terapeutiche (approccio endovascolare, approccio chirurgico).\nIl paziente con aneurisma cerebrale dovrebbe poter essere valutato ed eventualmente trattato alternativamente dal neurochirurgo vascolare o dal neuroradiologo interventista, esperti in questo tipo di patologia."}
{"id": "1242601", "revid": "300067", "url": "https://it.wikipedia.org/wiki?curid=1242601", "title": "Playgirl", "text": "Playgirl (o Playgirl Magazine) \u00e8 una rivista pornografica mensile statunitense fondata nel 1973, durante il movimento femminista; incentrata sul nudo maschile e il \"lifestyle\", \u00e8 considerata la risposta femminile a riviste come \"Playboy\" e \"Penthouse\".\n\"Playgirl\" viene pubblicato a New York dalla compagnia \"Blue Horizon Media\", all'inizio della sua storia ha affrontato il nudo in maniera soft, nel corso degli anni si \u00e8 arrivati al nudo integrale e soprattutto al nudo frontale accompagnato da erezione.\nLa rivista viene pubblicata anche in varie nazioni come Germania, Francia, Gran Bretagna, Paesi Bassi, Brasile e molte altre, tra cui anche l'Italia. La versione italiana fu realizzata verso la met\u00e0 degli anni novanta, ma ebbe breve vita a causa del poco riscontro di vendite.\nOgni anno nel mese di novembre viene pubblicato un calendario sexy di modelli, tra i quali le lettrici possono votare per eleggere il \"Man of the Year\".\nIn passato la rivista ha pubblicato un servizio fotografico di Brad Pitt, paparazzato mentre si trovava a girare completamente nudo nel giardino della sua villa. Leonardo DiCaprio ha denunciato la rivista per aver pubblicato nel luglio 1998 delle foto che lo ritraevano nudo.\nNel 1992 Dirk Shafer, gay dichiarato, fu eletto \"Man of the Year\", in seguito realizz\u00f2 un ironico falso documentario, in cui mostra come un gay, per lavorare, debba fingersi un sex symbol eterosessuale.\nNell'agosto del 2008 il magazine ha annunciato la chiusura dell'edizione cartacea a partire dal numero di gennaio 2009. La chiusura dello storico magazine \u00e8 stata motivata da un brusco calo delle vendite e dall'aumento del potere di internet, grazie al quale molti dei loro lettori/lettrici cercano risorse e servizi erotici direttamente sul web. Dal 2009 continuer\u00e0 la sua attivit\u00e0 con l'edizione on-line del magazine.\nNudi celebri.\nNel corso degli anni molti personaggi pi\u00f9 o meno noti hanno posato nudi o semi-nudi, o semplicemente in scatti sexy per la rivista:"}
{"id": "1242606", "revid": "1305772", "url": "https://it.wikipedia.org/wiki?curid=1242606", "title": "Sulla strada", "text": "Sulla strada (titolo originale: \"On the Road\") \u00e8 un romanzo autobiografico, scritto nel 1951, dello scrittore statunitense Jack Kerouac, basato su una serie di viaggi in automobile attraverso gli Stati Uniti, in parte con il suo amico Neal Cassady e in parte in autostop.\nPubblicato per la prima volta il 5 settembre 1957, il libro divenne in seguito un testo di riferimento, quasi un manifesto, a ispirazione della cosiddetta \"Beat Generation\". Infatti in una recensione sul \"New York Times\" Gilbert Millstein intuisce che \"Sulla strada\" sarebbe stato per la Beat Generation quello che \"Fiesta\" di Hemingway era stato per la Lost Generation: il manifesto di un'intera epoca. Il romanzo \u00e8 stato inserito dal critico Richard Lacayo, nei migliori 100 romanzi del secolo XX e ha venduto 3 milioni di copie. Il critico John Leland sostiene, a volte in modo ironico, che si tratta di un libro pieno di lezioni su come crescere.\n\u00c8 stata pubblicata in italiano la versione non censurata di \"On the Road\", quella scritta sul \"rotolo\". In tale versione sono presenti paragrafi tagliati nell'edizione del 1957 e i nomi dei personaggi sono quelli reali.\nKerouac volle trarre un film dal romanzo e propose a Marlon Brando di lavorare assieme, ma non se ne fece nulla.\nIl regista brasiliano Walter Salles ne ha tratto l'omonimo adattamento cinematografico uscito nel 2012 (le riprese sono iniziate il 4 agosto 2010).\nTrama.\nIl romanzo, costruito in cinque parti e scritto sotto forma di episodi, \u00e8 ambientato alla fine degli anni quaranta e descrive i giovani del movimento culturale della Beat Generation, in viaggio su tutto il vasto territorio statunitense.\nSal Paradise, pseudonimo di Jack Kerouac, \u00e8 il protagonista e narratore di una serie di viaggi in autostop, in auto e in autobus, della famosa societ\u00e0 Greyhound. Sal \u00e8 uno studente cresciuto nell'Est che ha aspirazioni letterarie e conosce Dean Moriarty a New York.\nNella 1\u00aa parte si parla del viaggio in autostop e in autobus da New York a Chicago, a Denver, a San Francisco, a Sabinal (oggi Selma), a Pittsburg, a New York e di nuovo a Paterson, dal luglio 1947 alla fine di ottobre dello stesso anno.\nTra i giovani beat vi \u00e8 Dean Moriarty, pseudonimo di Neal Cassady, che abita a Denver, nell'Ovest, uscito da un riformatorio e il cui stile di vita \u00e8 in netto contrasto con la concezione borghese della necessit\u00e0 di avere una fissa dimora, un lavoro, un buon grado di responsabilit\u00e0. Dean, come i suoi compagni, ha solo interesse per una vita intensa, fatta di innumerevoli esperienze e desidera conoscere l'immensit\u00e0 del continente nordamericano, il brivido del sesso, della musica jazz, delle accese discussioni con gli amici, sotto l'effetto dell'alcool e della benzedrina.\nNella parte 2\u00b0 si parla della storia dei viaggi di Sal e Dean, dal Natale 1948 a febbraio 1949.\nLa 3\u00aa parte descrive il soggiorno di Sal a Denver, nel 1949 e il viaggio da San Francisco a Denver, a Chicago e a New York insieme a Dean.\nSal profondamente attirato e influenzato dallo stile di vita dell'amico, quando egli ritorna nell'Ovest decide di raggiungerlo:\ne, dopo un lungo viaggio in automobile, finalmente lo ritrova a Denver nel Colorado e con lui conduce, per circa due anni, una vita da nomade. Sal si rende conto con il passare del tempo che l'inquietudine dell'amico, che lo porta a sperimentare tutto ci\u00f2 che pu\u00f2 esserci di nuovo e proibito, \u00e8 dovuta alla sua incapacit\u00e0 ad adattarsi alla societ\u00e0.\nSal, dopo ogni viaggio, si sente sempre peggio e desidera ricominciare da capo, avere un luogo fisso e un lavoro che abbia senso. Ritorna quindi a New York e riprende a frequentare l'universit\u00e0 e a condurre una vita normale ma dopo aver rivisto Dean, che invece dopo ogni tentativo di fermarsi riprende a viaggiare, decide di ripartire:\nLa 4\u00aa parte parla dell'incontro fra Sal a Dean a New York, nell'estate del 1950, il viaggio di Sal fino a Denver, il viaggio con Dean in Messico, dove avviene la rottura fra Sal e Dean.\nLa 5\u00aa parte parla dell'ultimo viaggio da Citt\u00e0 del Messico verso New York di Sal, nell'autunno 1950, dell'incontro a Manhattan di Sal con Laura, pseudonimo di Joan Haverty, che divent\u00f2 la seconda moglie di Kerouac. Dell'ultimo desolato incontro con Dean:\nL'opera.\nJack Kerouac scrisse il libro all'et\u00e0 di 29 anni, dal 2 al 22 aprile 1951, in tre settimane, con l'aiuto di solo caff\u00e8 e senza benzedrina, come scrisse in un diario, come qualcuno dubita, nella propria casa, a Ozone Park, nei sobborghi del Queens, New York, sulla base di una serie di appunti raccolti al tempo dei viaggi. Fu dattiloscritto su un rotolo di carta per telescrivente o da tappezzeria, lungo 36 metri e senza divisione in paragrafi, che gli fu regalata. Il \"rotolo\" fu aggiudicato in asta nel 2001 per un prezzo superiore ai due milioni di dollari.\nRifiutato da diverse case editrici, sempre sotto censura maccartista, fu letto da Malcolm Cowley, il quale ottenne dall'autore la revisione di diversi passaggi e la sostituzione dei nomi reali con nomi di fantasia e ne raccomand\u00f2 la pubblicazione presso la Viking Press nel 1957. Il libro, che ottenne un immediato successo, narra in soggettiva il viaggio di uno scrittore. Nel racconto Kerouac \u00e8 \"Sal Paradise\" e il suo coprotagonista \"Dean Moriarty\" raffigura l'amico Neal Cassady. Sal e Dean incrociano nel loro vagare numerosi altri personaggi reali, da Allen Ginsberg (\"Carlo Marx\") a William S. Burroughs (\"Old Bull Lee\"), dalla madre dell'autore, indicata come una zia, a Herbert Huncke, che diventa \"Elmer Hassel\".\nNel romanzo si sente l'influsso della tradizione letteraria americana da Thoreau a Whitman, da Wolfe a Henry Miller, diventa mitico il viaggio in automobile, il misticismo, l'alcol, la droga, la sensazione panica del sentirsi immersi nei grandi spazi, la confessione scritta dei propri sentimenti e del proprio modo d'essere. Il mito nasce alla fine anni '50, quando le conseguenze della politica neomaterialista di Dwight D. Eisenhower e del neofascismo velleitario e arrogante di Joseph McCarthy, della guerra di Corea, della guerra fredda, avevano portato a considerare la societ\u00e0 americana come l'unica e migliore possibile che potesse essere vissuta al mondo. Nelle pagine del libro \"Sulla strada\" si legge la disillusione su base religiosa di un militarismo neofascista, della guerra fredda, di un materialismo consumistico e laicista, quindi irreligioso, come tipico frutto del capitalismo estremo e della alienante catena di montaggio e del conformismo ideologico (\"disillusioned by the militarism, materialism, conformity\"), che trova nel postmaterialismo la sua pi\u00f9 attuale (2012) espressione. Kerouac, anticomunista convinto, divenne una delle voci principali contro la guerra fredda (\"Kerouac's became one of the leading voices of that Cold War\").\nNel romanzo si trova la ricerca di una riappropriazione dei grandi spazi americani, da costa a costa, del West, della frontiera, quel mitico viaggio che era stato dei pionieri, un voler riandare alle radici dell'essenza della societ\u00e0 americana, agli incessanti viaggi portati dalla recente crisi del 1929 e del fenomeno degli \"hobos\", alla ricerca di una vera identit\u00e0 pi\u00f9 umana, di quella proposta da un fasullo modello consumistico, fatta soltanto di debiti e rate da pagare a fine mese.\nIn \"Sulla strada\" Kerouac registra quello che vede, il paesaggio, la natura e la gente americani, registra quello che dice la gente che lui incontra sulla strada americana della fine degli anni '40. Noi leggiamo la desolazione, l'alienazione del sottoproletariato americano, registrato da Kerouac non perch\u00e9 sia rivoluzionario, o perch\u00e9 voglia portare alla luce un problema, anzi, quando Kerouac critica questa realt\u00e0, lo fa da un punto di vista conservatore ma perch\u00e9 la desolazione e l'alienazione \u00e8 la realt\u00e0 di una certa societ\u00e0 americana di quegli anni, di quelli che si sentivano ricchi perch\u00e9 trasportavano un carico di letame. Kerouac registra queste realt\u00e0 quasi ingenuamente, le trasforma in un libro per fare i soldi e poter vivere e far vivere bene la propria madre. Kerouac quando scrive i suoi appunti di viaggio non ha in mente nessuna rivoluzione beat. All'epoca, questo libro non lo vuole pubblicare nessuno e passano circa 6 anni, prima che venga pubblicato. La critica lo trova mediocre, noioso, ripetitivo, con qualche pagina di giovanile entusiasmo; la Columbia History of American Letterature, che pure \u00e8 un testo radicale e anticonformista, che dedica 10 righe ad Allen Ginsberg, non gli dedica neanche una riga\nKerouac registra quel che sente lui e il suo amico Neal Cassady, le loro emozioni: tanto entusiastica \u00e8 la partenza verso qualche luogo, tanto vuota deludente \u00e8 la permanenza nel luogo di arrivo. Allora si programma un nuovo viaggio pieno di promesse, che vengono deluse dalla sensazione di vuoto che si va a sperimentare. All'euforia del progetto, corrisponde la depressione della sua realizzazione. Questo \u00e8 un punto nodale ed \u00e8 tanto pi\u00f9 importante, quando questo ciclo diventa metafora, passando da un piano personale ad un piano universale. Dalla piccola e ingenua visione di s\u00e9 e di quello che lo circonda, leggendo Kerouac, il lettore passa a riflette sul progetto americano della felicit\u00e0 e della ricchezza per tutti, chiamato dalla propaganda dell'epoca \"American way of life\", che \u00e8 rimasto un sogno americano. Neanche i beatnik sono riusciti a trovare una soluzione a questo \"impasse\". Solo le comunit\u00e0 hippy hanno tentato delle soluzioni alternative. Kerouac aveva perso il fratello maggiore all'et\u00e0 di 4 anni, pensava di avere trovato in Neal Cassady un amico che compensasse questa mancanza ma non lo trov\u00f2.\nDunque Kerouac registra un'esperienza che partendo dalla descrizione di uno spazio vuoto esteriore, rivela un desolato vuoto interiore, e i lettori che attraverso la lettura, vivono questo vuoto, trasformano quest'esperienza singolare in un'esperienza di vuoto universale (\"emptiness they saw all around them\"). A questo punto \"Sulla strada\" non \u00e8 pi\u00f9 un libro che per metafora parla della societ\u00e0 americana andata a rotoli, o di tutte le societ\u00e0 del mondo che funzionano male ma \u00e8 l'individuo che ha un problema. Kerouac non ha nessuna genialit\u00e0 nell'esprimere tutto questo, \u00e8 la natura umana che funziona cos\u00ec, per\u00f2 la genialit\u00e0 di Kerouac consiste nell'esplicitare, mettendola a disposizione dei suoi lettori, l'angoscia del vuoto esistenziale.\nKerouac adatta il linguaggio allo stile di vita dei suoi personaggi utilizzando nei discorsi diretti il loro gergo. Una rottura dei valori americani dell'epoca, anche sul piano stilistico, che segue un ritmo musicale, il ritmo del Bebop, apprezzabile solo leggendo il testo originale, ed era in modo caratteristico privo di ritorni a capo, con poca punteggiatura e ripetitivo. Stile definito da Kerouac stesso \"prosa spontanea\", come dir\u00e0 in \"The Essentials of Spontaneous Prose\".\nI personaggi.\nI personaggi del romanzo corrispondono a figure realmente esistite. L'elenco che segue comprende le attribuzioni pi\u00f9 comunemente acconsentite.\nLe citt\u00e0.\nPaterson, New Jersey \u00e8 il luogo dove Sal vive con la zia, luogo nel quale progetta i suoi viaggi e dove trova rifugio sicuro dopo qualsiasi vagabondaggio:\nNew York, \u00e8 il luogo di partenza, dove si trova il Greenwich Village, luogo di raduno dell'\u00e9lite intellettuale hipster. Qui troviamo per la prima volta Sal e Dean, viaggiare verso un appuntamento con due ragazze di colore che non si fecero vedere:\nChicago, (Illinois), \u00e8 luogo dal quale si dipana la route 66 verso Santa Monica, attraversando quasi in linea retta il territorio degli States. Sal a Chicago sente il vento venir dal Lago Michigan, va a sentire il Bebop di Charlie Parker e Miles Davis, nel quartiere Loop (\"downtown\"), fa lunghe passeggiate intorno alla South Halsted e alla North Clark e un'unica lunga camminata dopo mezzanotte nei quartieri malfamati:\nDavenport, Iowa, dove Sal vede per la prima volta il suo adorato fiume, Mississippi:\nA Des Moines, Iowa, Sal va all'YMCA per dormire ma non avevano stanze:\nA North Platte, Nebraska, Sal riceve un passaggio da un cowboy, che gli racconta della crisi del '29 e degli hobo:\nA Cheyenne, Wyoming, c'\u00e8 la festa del Selvaggio West, che dura una settimana, una ragazza parla con Sal:\nDenver, Colorado, finalmente nella citt\u00e0 dove abita Dean Moriatry. Sal prima di tutto va a dormire nella camera di Chad King e poi diventa ospite di Tim Gray. Incontra Carlo Marx che gli d\u00e0 l'indirizzo di Dean. Seguono dieci giorni, come diceva W.C. Fields un noto comico, \"gravidi di notevoli pericoli\" e pazzeschi.\nCentral City, \u00e8 il luogo di un'escursione in montagna, partita da Denver, che Sal fa con Babe Rawlins, sulla macchina del suo principale, con Ray Rawlins al volante, Tim Gray buttato dietro. Central City \u00e8 una vecchia citt\u00e0 mineraria chiamata un tempo \"il pi\u00f9 ricco miglio quadrato del mondo\", poi, quando il filone d'argento era finito, era diventata una citt\u00e0 fantasma, ma era stata recuperata al turismo. Dopo una festa, il gruppo decide di andarsene:\nA Sterling, in Colorado, si fermano a trovare Ed Wall, un amico agricoltore.\nSalt Lake City, Utah \u00e8 il luogo di nascita di Dean:\nSalt Lake City per Sal \u00e8 un luogo di passaggio fino a Reno, Nevada, sulla Sierra Nevada e oltre fino ad arrivare alla Area della Baia di San Francisco.\nSan Francisco, in California, \u00e8 il polo opposto a New York, dove l'avanguardia si spost\u00f2, sulla collina dei pescatori italiani, di Little Italy, che originariamente abitavano la zona e vi sono in gran numero rimasti, conservando abitudini non ancora del tutto alienate.\nDa Madera, California, a Fresno, dove dormono, a Selma.\nLos Angeles, (California) \u00e8 un altro punto d'arrivo ma solo questo:\nDa Prescott, in Arizona, ad Albuquerque, in Nuovo Messico, a Dalhart, in Texas.\nKansas City, nel Kansas, residenza di Charlie Parker.\nSaint Louis, nel Missouri, sulla strada del ritorno:\nIndianapolis, nell'Indiana, di passaggio flirta con una ragazza che tornava dalla raccolta delle mele:\nDa Columbus, Ohio, a Pittsburgh, in Pennsylvania, a Washington DC e di nuovo a svernare a Paterson.\nInfluenza nella cultura di massa.\nNel Topolino 3109 c'\u00e8 un fumetto basato su questo romanzo con Dean Moriarty che compare come personaggio secondario."}
{"id": "1242609", "revid": "1782831", "url": "https://it.wikipedia.org/wiki?curid=1242609", "title": "Campionato mondiale di calcio Under-20 2005", "text": "Il FIFA World Youth Championship 2005, 15\u00aa edizione del Campionato mondiale di calcio Under-20, si tenne nei Paesi Bassi dal 10 giugno al 2 luglio 2005.\nFase a gironi.\nMigliori terze classificate.\nLe migliori quattro squadre giunte terze avanzano anch'esse alla fase a eliminazione diretta (ottavi di finale). La classifica \u00e8 riportata qui sotto."}
{"id": "1242610", "revid": "3115", "url": "https://it.wikipedia.org/wiki?curid=1242610", "title": "Jaeger-LeCoultre", "text": "Jaeger-LeCoultre (pronuncia francese: ) \u00e8 una manifattura di orologi e pendole di lusso con sede a Le Sentier, in Svizzera, e risalente alla prima met\u00e0 del XIX secolo. Il marchio conta centinaia di invenzioni e oltre un migliaio di calibri, fra cui il calibro pi\u00f9 piccolo al mondo, degli orologi da polso con molte complicazioni e un segnatempo con movimento quasi perpetuo. Jaeger-LeCoultre offre otto diverse collezioni di segnatempo e intrattiene collaborazioni in vari settori, fra cui la salvaguardia dell'ambiente marino, gli sport motoristici e il polo. Dal 2000 l'azienda \u00e8 una filiale di propriet\u00e0 del gruppo svizzero di lusso Richemont.\nStoria.\nLa famiglia LeCoultre.\nLe prime notizie sulla famiglia LeCoultre in Svizzera risalgono al sedicesimo secolo, quando Pierre LeCoultre (1530 circa\u00a0\u2013 1600 circa), ugonotto francese, abbandon\u00f2 Lisy-sur-Ourcq, in Francia, per sfuggire alle persecuzioni religiose, e si rifugi\u00f2 a Ginevra. Nel 1558 ottenne lo status di \u201cabitante\u201d, ma l'anno seguente lasci\u00f2 la citt\u00e0 per acquistare un appezzamento di terreno nella Vall\u00e9e de Joux. Con il tempo si form\u00f2 una piccola comunit\u00e0 e nel 1612 il figlio di Pierre LeCoultre vi costru\u00ec una chiesa, fondando cos\u00ec il villaggio di Le Sentier, dove ancora oggi si trova la Manifattura dell'azienda.\nLa Manifattura.\nNel 1833, in seguito all'invenzione di una macchina per tagliare e realizzare i pignoni degli orologi dall'acciaio, Antoine LeCoultre (1803-1881) apr\u00ec un piccolo atelier orologiero a Le Sentier, dove mise a frutto le sue capacit\u00e0 orologiere per creare segnatempo di alta qualit\u00e0. Nel 1844 invent\u00f2 lo strumento di misurazione pi\u00f9 preciso al mondo, il Milionometro [si veda la sezione 1.4.1], e nel 1847 cre\u00f2 un sistema che non necessitava di chiavi per caricare e impostare gli orologi [si veda la sezione 1.4.2]. Quattro anni dopo ricevette una medaglia d'oro per l'impegno dedicato alla precisione e la meccanizzazione dei segnatempo alla prima Esposizione Universale a Londra.\nNel 1866, in un'epoca in cui le abilit\u00e0 orologiere erano distribuite fra centinaia di piccoli atelier, Antoine e suo figlio, Elie LeCoultre (1842-1917), fondarono la prima manifattura a tutti gli effetti della Vall\u00e9e de Joux, LeCoultre &amp; Cie, riunendo tutte le competenze dei loro dipendenti sotto un unico tetto. Con questa impostazione, nel 1870 crearono i primi processi produttivi parzialmente meccanizzati per movimenti con complicazioni.\nNello stesso anno, la Manifattura assunse 500 persone. Divenne nota come la \u201cGrande Maison della Vall\u00e9e de Joux\u201d e all'inizio del ventesimo secolo aveva gi\u00e0 creato oltre 350 calibri differenti, 128 dei quali erano dotati di funzioni cronografo e 99 di meccanismi di ripetizione. A partire dal 1902, e per i 30 anni successivi, LeCoultre &amp; Cie produsse la maggior parte degli sbozzi (o \u00e9bauches) per Patek Philippe di Ginevra.\nJaeger-LeCoultre.\nNel 1903 Edmond Jaeger (1858-1922), orologiaio parigino che lavorava per la Marine nationale francese, propose ai produttori svizzeri di realizzare e produrre i movimenti ultrasottili da lui inventati.\nJacques-David LeCoultre (1875-1948), nipote di Antoine, responsabile della produzione alla LeCoultre &amp; Cie, raccolse la sfida e cre\u00f2 una collezione di orologi da tasca ultrasottili, fra cui il pi\u00f9 sottile al mondo nel 1907, dotato di Calibro LeCoultre 145 [si veda la sezione 1.4.4]. In quello stesso anno, il gioielliere francese Cartier, uno dei clienti di Jaeger, firm\u00f2 un contratto con l'orologiaio parigino in base al quale per quindici anni tutti i movimenti Jaeger sarebbero stati prodotti in esclusiva per Cartier. I movimenti erano prodotti da LeCoultre.\nNel 1937 la collaborazione fra Jaeger e LeCoultre diede origine al nuovo nome ufficiale dell'azienda: Jaeger-LeCoultre. Tuttavia, dal 1932 fino al 1985 circa, gli orologi in America del Nord furono venduti con il nome LeCoultre, dopodich\u00e9 il nome Jaeger-LeCoultre fu adottato in tutto il mondo. Secondo gli archivi della manifattura, l'ultimo movimento utilizzato in un orologio americano LeCoultre fu spedito da Le Sentier nel 1976.\nAlcuni collezionisti e rivenditori male informati hanno erroneamente dichiarato che la LeCoultre americana non \u00e8 affiliata alla Jaeger-LeCoultre svizzera. La confusione deriva dal periodo degli anni cinquanta, quando il distributore americano degli orologi LeCoultre era il Gruppo Longines-Wittnauer, responsabile anche della distribuzione degli orologi Vacheron Constantin. I collezionisti hanno confuso questo canale di distribuzione con la manifattura degli orologi. Secondo l'appassionato di Jaeger-LeCoultre Zaf Basha, il \"Galaxy\", un misterioso orologio di alta gamma con quadrante in diamanti, sarebbe una collaborazione fra Vacheron Constantin e LeCoultre per il mercato americano. Sul davanti compare la dicitura \u201cLeCoultre\u201d, mentre sulla cassa \u00e8 impresso il nome \u201cVacheron Constantin \u2014 LeCoultre\u201d. Il marchio registrato LeCoultre \u00e8 scaduto nel 1985 ed \u00e8 stato sostituito dal marchio registrato Jaeger-LeCoultre.\nInvenzioni.\nDalla fondazione di Jaeger-LeCoultre l'azienda ha prodotto oltre 1.242 differenti calibri, ha registrato circa 400 brevetti e ha creato centinaia di invenzioni.\nMilionometro.\nInventato da Antoine LeCoultre nel 1844, il Milionometro \u00e8 stato il primo strumento della storia in grado di misurare il micron, permettendo cos\u00ec un'accurata produzione delle parti dell'orologio. L'invenzione non \u00e8 mai stata brevettata, poich\u00e9 all'epoca non esisteva tale sistema in Svizzera. Tuttavia, la struttura esclusiva \u00e8 rimasta un segreto ben custodito, usato dall'azienda per oltre cinquant'anni. Fu presentato all'Esposizione Universale di Parigi nel 1900.\nOrologio senza chiave di carica.\nNel 1847 Antoine invent\u00f2 un orologio senza chiave di carica, il secondo semplice e affidabile sistema di carica e di messa all'ora senza l'utilizzo di una chiave, due anni dopo l'invenzione della carica di Patek Philippe. Questo sistema si basava su un piccolo pulsante che attivava una leva per passare da una funzione all'altra. Anche in questo caso l'invenzione non fu brevettata, permettendo cos\u00ec ad altri fabbricanti di orologi di integrare rapidamente questo sistema.\nCalibro LeCoultre 145.\nNel 1907 il Calibro LeCoultre 145, con i suoi 1,38\u00a0mm di spessore, stabil\u00ec il record del movimento pi\u00f9 sottile al mondo, comparendo in orologi da tasca che ancora oggi restano i pi\u00f9 sottili nella loro categoria. Dal 1907 fino agli anni sessanta il movimento fu realizzato in circa 400 esemplari.\nGrandi complicazioni.\nNel 1866, per la prima volta nella storia dell'orologeria, LeCoultre &amp; Cie iniziarono a produrre calibri con piccole complicazioni in serie limitate e nel 1891 abbinarono il cronografo a complicazioni di ripetizione minuti in un calibro con doppia complicazione.\nQuesto port\u00f2 alla produzione di grandi complicazioni verso il 1890, o di orologi dotati di almeno tre complicazioni orologiere classiche, come un calendario perpetuo, un cronografo e una ripetizione minuti.\nNel 2004 la Manifattura ha creato il \"Gyrotourbillon I\", il suo primo orologio da polso con grande complicazione, con un tourbillon che gravita su due assi, assieme ad un calendario perpetuo con indicatori doppi retrogradi e un'equazione del tempo. Nel 2006 ha realizzato il modello \"Reverso grande complication \u00e0 triptyque\", il primo orologio nella storia dotato di tre quadranti azionati da un solo movimento, e nel 2009 l'azienda ha prodotto l'orologio con molte complicazioni, l\"'Hybris Mechanica \u00e0 Grande Sonnerie\", con 26 complicazioni.\nLa linea \"Hybris Mechanica\" \u00e8 riservata ai segnatempo con Grandi Complicazioni. Ogni modello \u00e8 infatti dotato di una specifica complicazione orologiera, molte delle quali costituiscono assolute novit\u00e0 nel mondo dell'orologeria: il \"Duom\u00e8tre Sph\u00e9rotourbillon\" \u00e8 dotato di un tourbillon regolabile con la precisione di un secondo; il modello \"Reverso R\u00e9p\u00e9tition Minutes \u00e0 Rideau\" \u00e8 dotato di una veneziana con ripetizione minuti come terzo volto, che copre uno dei due quadranti; il \"Master Grande Tradition Grande Complication\" \u00e8 dotato di tourbillon volante che segue il ritmo dei fenomeni celestiali e indica l'ora siderale e una ripetizione minuti che comprende timbri cattedrale; il modello \"Hybris Mechanica \u00e0 Grande Sonnerie\" \u00e8 dotato di suonerie in grado di riprodurre l'intera melodia del Big Ben; il \"Reverso Gyrotourbillon 2\" si basa sul principio di un tourbillon sferico ed \u00e8 dotato di una cassa reversibile e di un bilanciere cilindrico; il modello \"Master Compressor Extreme LAB\" \u00e8 privo di lubrificante; il \"Gyrotourbillon 1\" \u00e8 dotato di un tourbillon che si evolve in tre dimensioni per compensare gli effetti della gravit\u00e0 in qualunque posizione.\nSegnatempo storici.\nReverso.\nL'orologio \"Reverso\", il cui nome in latino significa \"Mi giro\", fu creato nel 1931 per resistere ai duri colpi di una partita di polo: \u00e8 possibile far ruotare infatti la cassa all'interno della sua struttura per proteggere il vetro zaffiro dell'orologio. Considerato un classico del design Art D\u00e9co, l'orologio \"Reverso\" viene prodotto ancora oggi. Questo modello di Jaeger \u00e8 inoltre stato reso di nuovo famoso grazie alla trilogia di Batman di Christopher Nolan nella quale Bruce Wayne (Christian Bale) ne indossa uno diverso in ogni film.\nDuoplan.\nNel 1925 fu creato il \"Calibro LeCoultre 7BF Duoplan\", con l'intento di unire miniaturizzazione e precisione. La moda del periodo prediligeva gli orologi da polso di piccole dimensioni, tuttavia i calibri piccoli spesso non garantivano un'affidabilit\u00e0 ottimale. Creato da Henri Rodanet, direttore tecnico degli Etablissements Ed. Jaeger, il modello \"Duoplan\" era concepito su due livelli \u2013 da cui il nome \u2013 cosa che gli permetteva di avere un bilanciere di ampie dimensioni.\nIl \"Duoplan\" \u00e8 stato anche uno dei primi orologi in acciaio con gemme incastonate e nel 1929 il suo vetro fu sostituito con vetro zaffiro, per la prima volta nella storia dell'orologeria. Il \"Duoplan\" fu assicurato dai Lloyds of London con uno speciale servizio di assistenza post-vendita: un movimento danneggiato poteva essere sostituito in pochi minuti, tanto che il proprietario del negozio londinese Tyme affisse il seguente cartello in vetrina: \u201cNon farete in tempo a finire di fumare una sigaretta che il vostro orologio sar\u00e0 gi\u00e0 stato riparato\u201d.\nJoaillerie 101.\nNel 1929 il modello Duoplan port\u00f2 alla creazione del movimento meccanico pi\u00f9 piccolo al mondo, il Calibro 101, le cui 74 parti originali (oggi sono 98) pesavano in totale circa un grammo. La seconda categoria di orologi dotati del Calibro 101, \"Joaillerie 101 \u00c9trier\", apparve negli anni trenta. Nel 1953 Elisabetta II d'Inghilterra, in occasione della sua incoronazione, indoss\u00f2 un orologio Jaeger-LeCoultre Calibro 101.\nAtmos.\nLa pendola \"Atmos\" \u00e8 un segnatempo con movimento quasi perpetuo che non necessita di alcun intervento umano e richiede un'energia minima. Inventata nel 1928 dall'ingegnere svizzero Jean-L\u00e9on Reutter a Neuch\u00e2tel, dal 1950 la pendola Atmos \u00e8 il dono ufficiale del governo svizzero agli ospiti illustri. Brevettata nel 1928, la prima versione \u2013 oggi conosciuta come Atmos 1 \u2013 fu messa in commercio dalla Compagnie G\u00e9n\u00e9rale de Radiologie (CGR) nel 1930.\nI brevetti furono successivamente acquisiti da Jaeger-LeCoultre in Francia nel 1936 e in Svizzera nel 1937. Per dieci anni l'azienda ha lavorato per perfezionare la pendola prima di produrla nel 1946 nella forma tecnologica che conserva ancora oggi.\nNel 1988 l'agenzia Kohler and Rekow cre\u00f2 un design in edizione limitata di due esemplari della pendola e nel 2003 la Manifattura ha realizzato Atmos Myst\u00e9rieuse, azionata dal Calibro Jaeger-LeCoultre 583 e comprendente 1.460 parti.\nLa pendola Atmos \u00e8 un segnatempo con movimento quasi perpetuo che non necessita di alcun intervento umano e richiede un'energia minima. Trae energia dalle piccole variazioni termiche e dalla pressione atmosferica dell'ambiente e pu\u00f2 funzionare per anni senza alcun intervento umano. Caricata da una capsula contenente una miscela di gas sensibili alla temperatura, basta una semplice variazione di un grado centigrado per accumulare sufficiente energia per fornire un'autonomia di due giorni alla pendola.\nIl bilanciere, sospeso su un cavo in lega di acciaio pi\u00f9 sottile di un capello, compie due oscillazioni al minuto; i suoi ingranaggi non richiedono alcun lubrificante. La pendola Atmos \u00e8 rinomata per la sua accuratezza: il modello con fase lunare, per esempio, accumula uno scarto di un solo giorno una volta ogni 3.821 anni.\nMemovox.\nNel 1950 la Manifattura lanci\u00f2 l'orologio Memovox, o la \"voce della memoria\u201d. Il suo meccanismo sorprendente poteva essere usato come suoneria per sveglia, appuntamenti, orari, ecc. I primi modelli erano a carica manuale ed erano dotati del Calibro manuale Jaeger-LeCoultre 489.\nNel 1956 un Memovox con il Calibro Jaeger-LeCoultre K815 (movimento automatico con ricarica a martello) divenne il primo orologio con suoneria (svegliarino) a carica automatica nella storia; il calibro K825 primo svegliarino automatico con data, e poco tempo dopo l'azienda festeggi\u00f2 il 125\u00ba anniversario lanciando il modello \"Memovox Worldtime\". Nel 1959 il \"Memovox Deep Sea\" era dotato di una suoneria specifica per avvertire i sommozzatori di iniziare la risalita verso la superficie e nel 1965 fu lanciato il modello \"Memovox Kompressor\" in dotazione alle truppe USA in Corea con triplo fondello brevettato e profondimetro interno per ottimizzare la trasmissione del suono sott'acqua.\nIl Memovox \u00e8 stato prodotto da 1993 al 2008 nella nuova linea Master 1000 ore, con il nome di \"Master Reveil\" (diametro 39\u00a0mm escluso corone) movimento K918 per la versione automatica e Master Memovox per il manuale K914 (diametro 37.5\u00a0mm); dal 2011 \u00e8 in produzione il Master Memovox con diametro 41 e nuovo movimento K956.\nL'ultimo modello avrebbe ispirato l'attuale Master Compressor e le linee AMVOX. Il \"Memovox Kompressor\" \u00e8 stato riprodotto nel 2008 con il nome di \"Memovox Tribute to Polaris\".\nAnno geofisico internazionale.\nIn onore dell'Anno geofisico internazionale nel 1958, Jaeger-LeCoultre cre\u00f2 un orologio resistente ai campi magnetici, all'acqua e agli urti. Il cronometro Geophysic fu proposto dallo storico dipendente dell'azienda Jules-C\u00e9sar Savary come orologio da utilizzare nelle basi scientifiche in Antartide. L'orologio era dotato del Calibro Jaeger-LeCoultre 478BWS e aveva diciassette rubini, una spirale Breguet, una molla regolatrice sul ponte del bilanciere, un ammortizzatore d'urti e un bilanciere in Glucydur. L'anno del lancio il modello Geophysic fu offerto a William R. Anderson, capitano del Nautilus, il primo sottomarino nucleare americano a viaggiare dall'oceano Pacifico all'oceano Atlantico passando dal Polo Nord.\nCollaborazioni.\nUNESCO.\nJaeger-LeCoultre e l'International Herald Tribune hanno collaborato con il World Heritage Centre dell'UNESCO (Centro del Patrimonio dell'umanit\u00e0) a sostegno del World Heritage Marine Programme (Programma Marino del Patrimonio dell'umanit\u00e0). La collaborazione fornisce fondi, nonch\u00e9 esposizione mediatica, ad uno dei programmi prioritari del World Heritage Committee (Comitato del Patrimonio dell'umanit\u00e0), che si occupa di stilare una lista di nuovi siti marini da tutelare e di adottare misure di salvaguardia per i 46 siti gi\u00e0 presenti nella lista. Ogni anno il programma viene menzionato, assieme ai vari siti, dall'International Herald Tribune in articoli stampati, o pubblicati online, offrendo cos\u00ec maggiore visibilit\u00e0 alla collaborazione.\nResponsible Jewellery Council (RJC).\nNell'ottobre del 2011, il Responsible Jewellery Council (RJC) ha annunciato che Jaeger-LeCoultre ha ottenuto una certificazione per l'impegno nei confronti dei diritti umani e per aver soddisfatto gli standard ambientali, etici e sociali stabiliti dal sistema di Certificazione dei Membri RJC.\nAston Martin.\nNel 2004 Jaeger-LeCoultre ha lanciato assieme ad Aston Martin l'orologio da uomo Aston Martin Jaeger-LeCoultre - AMVOX1. Il design del segnatempo si ispira allo storico legame che da 70 anni lega le due aziende. Il cruscotto della vettura Aston Martin LM con motore da 1,5 litri degli anni trenta\u00a0\u2013 regolarmente vittoriosa nelle competizioni internazionali di sport motoristici\u00a0\u2013 conteneva strumenti creati da Jaeger-LeCoultre.\nValextra.\nNel 2012, in collaborazione con il marchio di pelletteria Valextra, Jaeger-LeCoultre ha iniziato a proporre l'orologio Reverso modello femminile in due versioni.\nJaeger-LeCoultre e l'equitazione.\nDal 1931 Jaeger-LeCoultre intrattiene stretti legami con la comunit\u00e0 di sport equestri e il Polo Club de Veytay figura fra i suoi partner."}
{"id": "1242613", "revid": "339392", "url": "https://it.wikipedia.org/wiki?curid=1242613", "title": "Zizis Vryzas", "text": ""}
{"id": "1242628", "revid": "599013", "url": "https://it.wikipedia.org/wiki?curid=1242628", "title": "Tiratore", "text": ""}
{"id": "1242629", "revid": "124123", "url": "https://it.wikipedia.org/wiki?curid=1242629", "title": "Jes\u00fas Pi\u00f1ero", "text": "Nel 1946 il presidente Truman lo nomin\u00f2 governatore, ed egli fu, di conseguenza, il primo governatore di Porto Rico di origine portoricana. Fu l'ultimo governatore nominato dal presidente statunitense e non eletto dal popolo."}
{"id": "1242630", "revid": "729019", "url": "https://it.wikipedia.org/wiki?curid=1242630", "title": "Uniross", "text": "Uniross \u00e8 un'azienda fondata nel Regno Unito nel 1968 che produce batterie ricaricabili e caricabatterie con i nomi Encore, UltraLast ed Uniross. Attualmente ha sede a Parigi.\nNel 2006 ha acquisito la NABC (North American Battery Company) che ha uffici a San Diego (California) ed una fabbrica a Tijuana (Messico)."}
{"id": "1242632", "revid": "287204", "url": "https://it.wikipedia.org/wiki?curid=1242632", "title": "Jesus Pinero", "text": ""}
{"id": "1242634", "revid": "287204", "url": "https://it.wikipedia.org/wiki?curid=1242634", "title": "Christa Schr\u00f6der", "text": "Biografia.\nNata nel paese di Hannoversch M\u00fcnden, in Bassa Sassonia, dopo che i genitori morirono si trasfer\u00ec a Nagold, dove lavor\u00f2 come avvocato dal 1929 al 1930. Dopo aver lasciato Nagold per trasferirsi a Monaco, Christa divenne impiegata presso il giornale delle SA \"Oberste SA-F\u00fchrung\". Conobbe Hitler all'inizio del 1933 quando fu eletto cancelliere, e poco dopo divenne sua segretaria personale fino alla caduta del Terzo Reich. Durante la guerra si trasfer\u00ec nella Wolfsschanze vicino a Rastenburg in Prussia Orientale. Le sue relazioni sono un'importante fonte di studi della Germania nazista. Nel 1945 venne arrestata dai soldati alleati e venne interrogata dall'ufficiale francese Albert Zoller al servizio della settima armata americana. Gli interrogatori e le ultime interviste fino al 1948 formano la base del primo libro pubblicato su Hitler nel dopoguerra, andato alle stampe nel 1949 col titolo \"Hitler privat\" (Hitler in privato). Ritiratasi a vita privata dopo il 1949, Christa Schr\u00f6der \u00e8 morta a Monaco nel 1984."}
{"id": "1242639", "revid": "9976679", "url": "https://it.wikipedia.org/wiki?curid=1242639", "title": "Christa Schroeder", "text": ""}
{"id": "1242643", "revid": "709565", "url": "https://it.wikipedia.org/wiki?curid=1242643", "title": "Idrante", "text": "Un idrante \u00e8 un apparecchio per l'erogazione dell'acqua, richiamato dalla UNI 10779, che viene utilizzato nella lotta contro gli incendi. Per tutte e tre le tipologie sussiste l'obbligo di marcatura \"CE\" secondo direttiva 89/106 CEE.\nTipi di idranti.\nIdranti a muro UNI 45 e naspi.\nGli idranti (per interni e esterni) a muro con tubazione di diametro 45\u00a0mm (cassette idrante UNI 45) sono costituiti da un involucro dotato di sportello sigillabile con lastra frangibile/infrangibile (oppure portello pieno senza serratura) in versione da parete o ad incasso, contenente una tubazione appiattibile a norma EN 14540 con raccordi a norma UNI 804 (le legature ossia il sistema di fissaggio tra raccordi e tubazione devono essere realizzati secondo UNI 7422), una lancia con intercettazione e frazionamento del getto e il rubinetto di alimentazione. La lunghezza massima delle manichette \u00e8 pari a 20 m, altri valori sono ammessi solo su specifica indicazione progettuale. \nLa tubazione, avvolta \"a doppio\", viene appoggiata su un apposito supporto a forma di sella (chiamato \"sella salva-manichetta\"), per consentirne una migliore conservazione.\nLa Norma di riferimento \u00e8 la UNI EN 671/2 con obbligo di marcatura \"CE\" (rif. direttiva 89/106 CPD). \nEsistono cassette con tubazione diametro 70\u00a0mm (UNI 70), sella, lancia DN 70, chiave di manovra utilizzabili solo quale dotazione per idranti soprassuolo. nel caso di idranti sottosuolo alla dotazione si aggiunge il cosiddetto collo di cigno o colonnetta idrante.\nUn'altra categoria \u00e8 rappresentata dalle cassette con tubazioni semi-rigide da 20 o 25\u00a0mm, denominate \"cassette naspo\", disciplinate dalla UNI EN 671/1 e anche per esse vige l'obbligo di marcatura \"CE\". Le cassette naspo sono dotate di avvolgi-tubo orientabile con tubazione gi\u00e0 collegata alla lancia ed al rubinetto. Il vantaggio principale dei naspi \u00e8 la semplicit\u00e0 di utilizzo, oltre alla possibilit\u00e0 di srotolare solo la lunghezza necessaria di tubazione, mentre la portata idrica \u00e8 inferiore. L'ingombro della cassetta \u00e8 notevole, per questo motivo risulta difficile utilizzare le versioni da incasso.\nSia i naspi che le cassette UNI 45 sono dotati di lancia a tre effetti, che consente di variare il getto d'acqua (pieno o frazionato) e di interrompere l'erogazione quando necessario. Il comando \u00e8 generalmente a leva oppure a rotazione, a seconda del modello \u00e8 possibile ottenere diverse prestazioni di portata e gittata, generalmente superiori per le versioni a rotazione.\nL'impianto rete Idranti \u00e8 disciplinato dalla Norma UNI 10779:2014.\nIdranti sottosuolo.\nGli idranti sottosuolo sono dei particolari tipi di idranti che vengono installati sotto il livello del terreno, sono dotati di un dispositivo antigelo e i pozzetti che contengono questi tipi di idranti hanno la forma di ellisse e riportano la dicitura \"idrante\".Essi sono collocati ad una distanza consigliata tra 5 e 10 m dal perimetro del fabbricato a seconda della sua altezza e ad una distanza mutua di massimo 60 m (specificamente indicato nella Norma di sistema UNI 10779), in funzione del loro raggio d'azione. La realizzazione \u00e8 disciplinata dalla norma UNI EN 14339, devono essere marcati \"CE\" (rif. direttiva 89/106 CPD) con l'obbligo di utilizzare il cosiddetto \"collo di cigno\" per collegare le tubazioni flessibili/appiattibli (manichette) e quindi la lancia di erogazione. L'apertura e chiusura della valvola avviene, come per gli idranti sopra suolo, a mezzo apposita chiave con dimensioni unificate.\nHanno Dn di connessione 80 o 100.\nGli idranti sottosuolo sono costituiti fondamentalmente da un corpo in ghisa, da un dispositivo di manovra di forma pentagonale che attraverso un albero in acciaio apre e chiude la valvola di intercettazione, da uno scarico antigelo, da una flangia di connessione all'impianto di distribuzione e da un attacco, minimo DN 70 max 100, per il collegamento del collo di cigno.\nIdranti soprasuolo.\nGli idranti soprasuolo o a colonna sono quelli comunemente visibili nei parcheggi, all'esterno dei condomini oppure nelle aree industriali. Hanno maggiore accessibilit\u00e0 degli analoghi sistemati sottosuolo. Essi sono collocati ad una distanza consigliata tra 5 e 10 m dal perimetro del fabbricato a seconda della sua altezza e ad una distanza mutua di massimo 60 m (specificamente indicato nella Norma di sistema UNI 10779), in funzione del loro raggio d'azione. Sono contraddistinti dal colore rosso RAL 3000, lo stesso che viene usato negli estintori. Sono dotati di scarico antigelo atto a scaricare la colonna dall'acqua e possono essere di due tipi:\ntipo A (ex tipo AD secondo vecchia UNI 9485) ossia senza punto prefissato di rottura, \ntipo C (ex ADR secondo vecchia UNI 9486) ossia con punto prefissato di rottura.\nQuello a punto prefissato di rottura permette la separazione della parte superiore dalla parte inferiore dell'idrante a seguito di un urto accidentale, senza causare la fuoriuscita dell'acqua, con conseguente riduzione della pressione della rete antincendio e possibilit\u00e0 di allagamenti (nota: la foto \u00e8 di un vecchio idrante ormai non pi\u00f9 a norma).\nLa costruzione \u00e8 regolata dalla norma EN 14384 e per essi vige l'obbligo della marcatura CE, essendo dispositivi che ricadono sotto direttiva 89/106/CEE (altrimenti nota come CPD).\nQuesti idranti sono costituiti fondamentalmente da un corpo in ghisa o in acciaio (sconsigliato), da un dispositivo di manovra di forma pentagonale (il cosiddetto cappellotto) che, mediante un albero, apre e chiude la valvola di intercettazione, da uno scarico antigelo, da una flangia di connessione all'impianto di distribuzione e da due sbocchi DN 70, per il collegamento delle manichette ed eventualmente (solo per diametri dell'idrante uguali o superiori al DN 100) da un terzo sbocco DN 100 ove possono attaccarsi i Vigili del Fuoco, al fine di caricare le autobotti. I raccordi devono essere protetti a mezzo tappi in ottone (unico materiale attualmente ammesso).\nPer azionare questo tipo di idranti occorrono delle chiavi normalizzate, dette \"chiavi di manovra\", che agiscono sul dispositivo di manovra e quindi sulla valvola di intercettazione, aprendola o chiudendola. L'albero di manovra ha un attacco pentagonale."}
{"id": "1242646", "revid": "1971044", "url": "https://it.wikipedia.org/wiki?curid=1242646", "title": "Michele Troiano", "text": "Biografia.\nNasce a Desio da genitori pugliesi e per la precisione di Monte Sant'Angelo in provincia di Foggia. La sua famiglia si trasferisce in Lombardia, a Nova Milanese, nel 1984.\n\u00c8 sposato con la fisioterapista Elisa Gubbiotti e ha avuto due figli.\nCaratteristiche tecniche.\nMancino di piede, bravo sia tecnicamente che tatticamente, gioca prevalentemente come mediano davanti alla difesa, possiede una buona capacit\u00e0 nel verticalizzare ed impostare l'azione \u00e8 abile negli inserimenti su palla inattiva e nei goal di acrobazia.\nCarriera.\nClub.\nHa iniziato la sua carriera nel Centro Schiaffino di Paderno Dugnano per poi trasferirsi nel . Ha giocato anche nel in Serie B. Nel gennaio 2007 si \u00e8 trasferito in compropriet\u00e0 al Chievo.\nIl 3 marzo 2007 ha giocato la sua prima partita in Serie A contro il Milan, ad essa ne sono seguite altre due. &lt;br&gt;La stagione successiva, dopo la retrocessione dei clivensi in Serie B, \u00e8 rimasto a Chievo ottenendo la promozione in Serie A.\nNell'estate 2008 ha fatto ritorno al , rimanendo cos\u00ec a giocare in cadetteria contribuendo positivamente alla salvezza dei canarini.\nIl 19 luglio 2010 viene acquistato a titolo definitivo dal per una cifra vicina ai 600.000 euro. All'inizio della stagione 2010-2011 ritrova i suoi ex compagni di squadra al Salvatore Bruno e Andrea Catellani, anch'essi passati al Sassuolo.\nIl 13 ottobre segna il suo primo gol con la maglia nero-verde contro il di testa sulla ribattuta di un rigore procurato e fallito da Bruno. &lt;br&gt;Il 18 maggio 2013 vince il campionato di Serie B e conquista la promozione in Serie A con la squadra emiliana guidata da Eusebio Di Francesco. Il 30 giugno seguente, dopo 56 presenze e 5 gol, rimane svincolato.\nIl 29 luglio 2013 firma un contratto triennale con la Virtus Entella club ligure di Lega Pro Prima Divisione.\nDebutta con la maglia biancoceleste il 5 agosto in Entella-Gualdo 5-2 del primo turno di Coppa Italia sostituendo Silvano Raggio Garibaldi nel corso del secondo tempo.\nCon 28 presenze e 4 gol in totale contribuisce alla storica promozione in Serie B; risulta peraltro decisivo nella vittoria per 1-2 contro la del 4 maggio, risultato che sancisce la vittoria del campionato ai danni della Pro Vercelli.\nViene confermato per la stagione 2014-2015 segnando il suo primo gol in campionato il 16 maggio 2015 contro il (2-0). Con 25 presenze totali non riesce ad evitare la retrocessione dell'Entella dopo aver perso i play-out contro il . Il 29 agosto la squadra viene riammessa in Serie B in seguito allo scandalo calcioscommesse e Troiano si conferma titolare segnando il suo primo gol da capitano il 26 settembre alla quinta giornata nella sconfitta per 4-2 contro il . Nell'estate 2016 complice l'addio di Gennaro Volpe, diventa ufficialmente il nuovo capitano dei \"Diavoli Neri\".\nDopo due stagioni da leader, nell'estate del 2018 viene messo da parte dal nuovo allenatore Roberto Boscaglia che sceglie Luca Nizzetto come capitano dell'Entella appena retrocessa in Serie C dopo i play-out persi con l'; Troiano rescinde cos\u00ec il 31 agosto 2018 il suo contratto con il club ligure dopo 5 anni durante i quali ha messo insieme in tutto 161 presenze con 22 gol segnati.\nIl 5 settembre seguente firma un contratto annuale proprio con l'Ascoli. Dopo le 28 presenze della prima stagione, Troiano segna il suo primo gol con i marchigiani il 1\u00ba settembre 2019, siglando il momentaneo vantaggio in casa del Frosinone, nella partita poi persa per 2-1. In due anni mette insieme complessivamente 48 presenze e 1 gol; il 24 settembre 2020 lascia il club marchigiano non avendo rinnovato il contratto.\nIl 17 ottobre seguente firma un contratto annuale con la , debuttando lo stesso giorno subentrando nei minuti finali della gara contro l' (pareggio per 1-1), gara valida per la quinta giornata di campionato. Il 28 ottobre seguente nella gara persa contro il raggiunge quota 400 presenze da professionista con i club. Il 2 maggio segna il suo primo e unico gol con i bianconeri nella sconfitta contro il . Questo risulter\u00e0 essere l'ultimo gol segnato in carriera poich\u00e9, dopo essere rimasto svincolato a fine stagione, il 13 agosto 2021 annuncia il suo ritiro dal calcio giocato per intraprendere la carriera da allenatore come vice di Fabrizio Piccareta, nuovo tecnico della Primavera della .\nNazionale.\nHa partecipato con l'Italia Under-20 al Mondiale Under-20 nel 2005.\nStatistiche.\nPresenze e reti nei club.\n\"Statistiche aggiornate al 2 maggio 2021\""}
{"id": "1242648", "revid": "116187049", "url": "https://it.wikipedia.org/wiki?curid=1242648", "title": "Triumph GT6", "text": "La GT6 \u00e8 un'autovettura prodotta dalla Triumph Motor Company tra il 1966 ed il 1973.\nContesto.\nPer contrastare il successo ottenuto dalla concorrente (che, ironia della sorte, di l\u00ec a poco sarebbe diventata \"cugina\" con il confluire della Triumph nella British Leyland) MG B GT (vale a dire la coup\u00e9 derivata dalla celebre spider \"MG B\"), la Casa inglese decise di far derivare una versione coup\u00e9 fastback dalla Spitfire.\nIl disegno venne affidato a Giovanni Michelotti, mentre la meccanica (cos\u00ec come la carrozzeria, a parte il tetto) rimaneva immutata. La voglia di distinguersi dalla concorrenza port\u00f2 per\u00f2 la Triumph a sostituire il 4 cilindri di 1,1 e 1,3 litri della \"Spitfire\" con un 6 cilindri in linea di 2 litri.\nInvece di scegliere il recente motore della berlina 2000 venne inspiegabilmente scelto il vecchio monoalbero, con asse laterale, di 1998 cm\u00b3 della Vitesse.\nAlimentato con 2 carburatori Stromberg, il vetusto 6 cilindri forniva 95 cv, sufficienti, grazie al peso di soli 864 kg, a mettere in crisi l'assetto (identico a quello della \"Spitfire\").\nIdentici a quelli della piccola spyder di Casa anche gli interni.\nNel 1967, con l'aggiornamento della Spitfire, venne aggiornata allo stesso modo anche la GT6. A livello tecnico c'era una novit\u00e0 relativa alla sospensione posteriore, modificata, con l'adozione di un perno centrale \"Swing Spring\", per migliorare il comportamento stradale e tenere costante il camber delle ruote.\nAnche la terza serie (1970) della GT6 sub\u00ec un aggiornamento identico a quello della \"Spitfire MK 4\".\nAl livello tecnico la \"GT6 MK 3\" adott\u00f2, finalmente, il motore 6 cilindri in linea di 1998 cm\u00b3 da 104 cv della berlina \"2000\".\nLa produzione cess\u00f2 nel 1973, dopo 40.947 esemplari, cos\u00ec suddivisi."}
{"id": "1242654", "revid": "119414929", "url": "https://it.wikipedia.org/wiki?curid=1242654", "title": "L'isola dei tesori", "text": "L'isola dei tesori \u00e8 un album del 1999 di Enrico Ruggeri. Tale album \u00e8 composto in prevalenza da brani scritti da Ruggeri per altri interpreti negli anni passati."}
{"id": "1242658", "revid": "124509780", "url": "https://it.wikipedia.org/wiki?curid=1242658", "title": "I tuoi anni pi\u00f9 belli/Un altro giorno verr\u00e0", "text": "I tuoi anni pi\u00f9 belli/Un altro giorno verr\u00e0 \u00e8 un singolo della cantante italiana Iva Zanicchi, pubblicato su vinile a 45 giri nel gennaio 1965.\nTracce.\nLato A\nLato B"}
{"id": "1242660", "revid": "1543377", "url": "https://it.wikipedia.org/wiki?curid=1242660", "title": "Federazione cestistica dell'Argentina", "text": "La Confederaci\u00f3n Argentina de B\u00e1squetbol (CABB) \u00e8 l'organo di organizzazione e controllo della pallacanestro in Argentina.\nHa sede a Buenos Aires e l'attuale presidente \u00e8 Germ\u00e1n Vaccaro.\nStoria.\n\u00c8 affiliata alla FIBA dal 1932, alla sezione americana dal 1975.\nAttivit\u00e0.\nGestisce i campionati nazionali maschili e femminili e le squadre nazionali."}
{"id": "1242664", "revid": "1543377", "url": "https://it.wikipedia.org/wiki?curid=1242664", "title": "Seleniuro di zinco", "text": "Il seleniuro di zinco (ZnSe), \u00e8 un composto solido binario di colore giallo chiaro. Ha la propriet\u00e0 di essere un semiconduttore intrinseco con un gap di banda di circa 2,7\u00a0eV a 25\u00a0\u00b0C. Presenta una entalpia di formazione standard di 177.6\u00a0kJ/mol a 25\u00a0\u00b0C. Adotta una struttura cristallina zincoblenda con costante di cella a=566,8 picometri.\nIl ZnSe si trova raramente in natura, \u00e8 stato trovato nel minerale stilleite che deriva il suo nome da Hans Stille.\nChimica.\nZnSe reagisce con acidi formando il gas tossico seleniuro di idrogeno.\nIl seleniuro di zinco viene fatto accrescere tramite tecniche di deposizione chimica da vapore come la MOVPE."}
{"id": "1242671", "revid": "118031", "url": "https://it.wikipedia.org/wiki?curid=1242671", "title": "Willie Marie Grace Moore", "text": ""}
{"id": "1242672", "revid": "124509784", "url": "https://it.wikipedia.org/wiki?curid=1242672", "title": "Accarezzami amore/Mi cercherai", "text": "Accarezzami amore/Mi cercherai \u00e8 un 45 giri della cantante italiana Iva Zanicchi, pubblicato nel 1965.\nTracce.\nLato A\nLato B"}
{"id": "1242677", "revid": "1305772", "url": "https://it.wikipedia.org/wiki?curid=1242677", "title": "Acharnes", "text": "Acharnes () \u00e8 un comune della Grecia situato nella periferia dell'Attica (unit\u00e0 periferica dell'Attica Orientale) con 82.555 abitanti secondo i dati del censimento 2001.\nA seguito della riforma amministrativa detta \"piano Kallikratis\" in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 108 km\u00b2 e la popolazione \u00e8 passata da 75.341 a 82.555 abitanti."}
{"id": "1242678", "revid": "767487", "url": "https://it.wikipedia.org/wiki?curid=1242678", "title": "Handle This", "text": "Handle This \u00e8 il quarto e ultimo singolo dall'album \"All Killer No Filler\" dei Sum 41. Questo singolo venne pubblicato solo in Germania e include la canzone omonima e le versioni live di \"Motivation\" e \"Makes No Difference\".\nVideo.\nIl video musicale della canzone mostra la band che appare in alcuni live e i componenti nella loro vita quotidiana."}
{"id": "1242681", "revid": "124509785", "url": "https://it.wikipedia.org/wiki?curid=1242681", "title": "Caro mio/Non tornar mai", "text": "Caro mio/Non tornar mai \u00e8 un 45 giri della cantante italiana Iva Zanicchi, pubblicato nel 1965.\nTracce.\nLato A\nLato B"}
{"id": "1242683", "revid": "287204", "url": "https://it.wikipedia.org/wiki?curid=1242683", "title": "Afidnes", "text": "Afidnes () \u00e8 una ex comunit\u00e0 della Grecia nella periferia dell'Attica (unit\u00e0 periferica dell'Attica Orientale) con 2.543 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compresa nel comune di Oropos.\nChiamata Afidna nell'antichit\u00e0, \u00e8 ricordata come luogo di nascita del politico ateniese Callistrato."}
{"id": "1242689", "revid": "287204", "url": "https://it.wikipedia.org/wiki?curid=1242689", "title": "Agios Konstantinos (Attica)", "text": "Agios Konstantinos () \u00e8 una ex comunit\u00e0 della Grecia nella periferia dell'Attica (unit\u00e0 periferica dell'Attica Orientale) con 687 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compresa nel comune di Lavreotiki.\nIn et\u00e0 antica il luogo era conosciuto con il nome di Maronea ed era un importante centro minerario."}
{"id": "1242691", "revid": "119713012", "url": "https://it.wikipedia.org/wiki?curid=1242691", "title": "Ciascuno a suo modo", "text": "Ciascuno a suo modo \u00e8 una commedia scritta da Luigi Pirandello nel 1924. L'opera fa parte della cosiddetta \"trilogia del teatro nel teatro\", preceduta da \"Sei personaggi in cerca d'autore\" e seguita da \"Questa sera si recita a soggetto\".\nLa rappresentazione della commedia, cos\u00ec come indicata dall'autore, si svolge in due spazi scenici differenti: il palcoscenico da un lato, e i luoghi generalmente utilizzati dal pubblico, come la strada davanti al teatro, l'ingresso, il foyer e la sala, dall'altro.\nSecondo il critico teatrale Eligio Possenti (1886-1966), la commedia mette in risalto la contraddizione interna di ogni essere umano tra le proprie azioni e le motivazioni \u00abdell'altro che \u00e8 dentro di noi e viene chiss\u00e0 di dove e determina 'non si sa come' i nostri atti\u00bb.\nLo sdoppiamento tra i personaggi e i loro atti \u00e8 ottenuto tramite la contemporanea presenza, in sala e sul palcoscenico, dei protagonisti di un caso di cronaca. Ad ogni calare di sipario i protagonisti 'reali' delle vicenda (che viene rappresentata, da altri attori, sul palcoscenico) si accalorano, inveendo contro l'autore e la commedia. Il gioco teatrale si svela nel finale, quando, inaspettatamente, i personaggi della 'realt\u00e0' e quelli della 'finzione' si riuniscono per l'uscita finale.\nQuesta commedia, la meno fortunata della trilogia \"metateatrale\", \u00e8 una riflessione molto in anticipo sui tempi sul rapporto tra arte e realt\u00e0. Questo tema verr\u00e0 approfondito da altri nei decenni successivi, reso attuale dallo sviluppo dei mezzi di comunicazione di massa.\nNel meccanismo creato da Pirandello la rappresentazione viene influenzata da presunti fatti reali, ma succede anche l'opposto: la realt\u00e0 viene modificata dalla finzione scenica, tanto da spingere i personaggi presenti in sala ad arrivare alle stesse conclusioni di quelli che recitano sulla scena. Secondo Giovanni Calendoli \u00ab\"Ciascuno a suo modo\" propone il gioco dell'infinito rapporto che si stabilisce tra la realt\u00e0 e la rappresentazione, illustrando l'implacabile suggestione che la rappresentazione artistica esercita sulla realt\u00e0, plasmandola a sua somiglianza\u00bb\nTrama.\nNel salotto borghese di casa Palegari si discute di un diverbio avvenuto il giorno prima tra Doro Palegari e Francesco Savio a proposito di un'attrice, Delia Morello, per la quale si \u00e8 ucciso un giovane pittore, Giorgio Salvi.\nEgli, alla vigilia delle nozze, \u00e8 stato tradito dalla donna, che ha incominciato una relazione con Michele Rocca, che doveva invece sposare la sorella del pittore.\nNel diverbio Doro Palegari ha preso le difese della donna, mentre Savio ha difeso le ragioni dell'uomo. Ora Doro pare prossimo a riconoscere che, in effetti, aveva ragione il Savio. Ma ecco che proprio il Savio, gli confessa l'opposto.\nTra i due c'\u00e8 insomma un rovesciamento di posizioni, che per\u00f2 il Palegari trova insultante, per cui aggredisce il Savio dandogli del \u201cPulcinella\u201d.\nSopraggiunge infine la stessa Delia Morello, per ringraziare Palegari di averla difesa: ma ella stessa, sembra turbata da un'ombra di presa di coscienza della propria consapevolezza in tutta la vicenda.\nIl sipario appena calato, si rialza, mostrando una parte del corridoio del teatro che conduce ai palchi di platea, il palcoscenico rimane per\u00f2 lo spazio teatrale complessivo con i commenti di finti spettatori e di critici: la discussione riguarda il fatto che l'opera sia tratta da un fatto di cronaca e in effetti intervengono ad un certo punto, i due reali protagonisti della vicenda, scandalizzati di vedersi messi in commedia.\nL'atto secondo si svolge nella casa di Savio che si prepara a combattere a duello per l'offesa ricevuta, ma improvvisamente sopraggiunge Delia Morello, nel tentativo di impedire lo scontro e persino Michele Rocca, il suo amante, che vuole ringraziare Savio di averlo difeso contro Palegari.\nLa Morello e il Rocca appena si vedono si abbracciano e se ne vanno via, in preda ad una passione divorante, sconosciuta persino a se stessi.\nSi sviluppano cos\u00ec nuovi dialoghi tra gli spettatori, mentre fanno irruzione ancora una volta i personaggi della cronaca vera, che protestano con gli attori per come si sono visti rappresentare sulla scena, ma poi, sorprendentemente, non riescono a fare a meno di abbracciarsi e andarsene esattamente come avevano fatto i personaggi della finzione teatrale.\nIl primo attore e la prima attrice, a questo punto, offesi a loro volta, si rifiutano di continuare la rappresentazione facendo cos\u00ec annunciare al Capocomico che non ci sar\u00e0 un terzo atto.\nPirandello e lo psicodramma.\n\"Ciascuno a suo modo\" contiene segreti riferimenti allo psicodramma di Jacob Levi Moreno che Pirandello ebbe modo di conoscere in occasione del viaggio a Vienna per mediare il rilascio del figlio Stefano prigioniero dell'Austria . Le analogie evidenti anche nelle altre due opere del Teatro nel Teatro (Sei personaggi in cerca d'autore e Questa sera si recita a soggetto) vanno dalla tecnica del \"Giornale vivente\" citata nell'annuncio del giornale della sera nel prologo fuori del teatro, fino al gioco del \"doppio\", espresso dal nome del personaggio e del meta-personaggio: la Moreno e la Morello (combinazione di Moreno e Pirandello). Questa chiave di lettura \u00e8 stata al centro di un evento del Teatro Stabile di Torino del 1986 con la regia di Ottavio Rosati, la partecipazione di Dario Fo (che dava voce a Moreno), del nipote di Pirandello, Pier Luigi, nel ruolo del nonno e di Zerka Toeman Moreno come il personaggio sconosciuto che Pirandello chiama ironicamente \"La Moreno (che tutti sanno chi \u00e8)\".\nOsvaldo Guerrieri nella sua recensione scrive: 'Ecco, infine, il folle giuoco, amministrato sapientemente da Ottavio Rosati e offerto a un pubblico numerosissimo, adescato da lusinghe un po' stregonesche, un po' scientifiche, un po' clownesche [...] Raramente abbiamo visto il Carignano cosi ribollente di partecipazione come in questa serata. Su, nei palchi, alcuni sembrano impazzire, litigano a distanza. Nell'atmosfera accesa, il fantasma delle serate futuriste occhieggia sornione'. \nGli allestimenti italiani.\nPirandello nel 1924 dichiar\u00f2: \"Credo che questa sar\u00e0 la pi\u00f9 strana, la pi\u00f9 imbogliata, la pi\u00f9 difficile a capirsi di tutte le mie commedi\"e. Per la complessit\u00e0 del suo impianto metateatrale e l'elevato numero di attori che richiede, Ciascuno a suo modo non \u00e8 tra i lavori di Pirandello pi\u00f9 rappresentati.\nLa prima mondiale ebbe luogo al Teatro dei Filodrammatici di Milano il 22 maggio 1924, con la compagnia Dario Niccodemi (interpreti Vera Vergani e Luigi Cimara. Luigi Squarzina diresse la messa in scena del Teatro Stabile di Genova , Giuseppe Patroni Griffi quella del Teatro Stabile Friuli Venezia Giulia"}
{"id": "1242694", "revid": "56818", "url": "https://it.wikipedia.org/wiki?curid=1242694", "title": "Iono", "text": ""}
{"id": "1242695", "revid": "21583", "url": "https://it.wikipedia.org/wiki?curid=1242695", "title": "Torino Centro", "text": ""}
{"id": "1242697", "revid": "767487", "url": "https://it.wikipedia.org/wiki?curid=1242697", "title": "Agios Stefanos", "text": "Agios Stefanos () \u00e8 un ex comune della Grecia nella periferia dell'Attica (unit\u00e0 periferica dell'Attica Orientale) con 8.961 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Dionysos."}
{"id": "1242699", "revid": "1385590", "url": "https://it.wikipedia.org/wiki?curid=1242699", "title": "La notte dell'addio/Caldo \u00e8 l'amore", "text": "La notte dell'addio/Caldo \u00e8 l'amore \u00e8 un 45 giri RIFI della cantante italiana Iva Zanicchi, pubblicato nel gennaio 1966.\nTracce.\nLato A\nLato B\nIl brano.\nScritto da Memo Remigi \u00e9 un brano che ha incontrato numerose interpretazioni, prime fra tutte quella di Iva Zanicchi."}
{"id": "1242700", "revid": "287204", "url": "https://it.wikipedia.org/wiki?curid=1242700", "title": "Anavyssos", "text": "Anavyssos () \u00e8 una ex comunit\u00e0 della Grecia nella periferia dell'Attica (unit\u00e0 periferica dell'Attica Orientale) con 7.189 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compresa nel comune di Saronikos."}
{"id": "1242703", "revid": "287204", "url": "https://it.wikipedia.org/wiki?curid=1242703", "title": "Anixi", "text": "Anixi () \u00e8 una ex comunit\u00e0 della Grecia nella periferia dell'Attica (unit\u00e0 periferica dell'Attica Orientale) con 5.397 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compresa nel comune di Dionysos."}
{"id": "1242705", "revid": "599013", "url": "https://it.wikipedia.org/wiki?curid=1242705", "title": "Cacau", "text": "Deve il suo soprannome al fatto che, da bambino, pronunciava il suo nome \"Cacaudemir\" anzich\u00e9 Claudemir.\nCarriera.\nClub.\nCacau inizi\u00f2 la sua carriera nel Nacional di San Paolo, per poi trasferirsi in Germania nel T\u00fcrk G\u00fcc\u00fc, squadra minore con la quale disput\u00f2 il campionato regionale.\nDopo buoni risultati nel campionato regionale tedesco venne acquistato dal Norimberga, che lo incluse nei ranghi della squadra riserve. Nel novembre 2001 debutt\u00f2 in prima squadra. Il 9 dicembre 2001, alla sua seconda presenza in prima squadra, segn\u00f2 2 reti nella partita contro il Bayer Leverkusen. Gioc\u00f2 17 volte, con 6 reti nella stagione 2001-2002.\nLa stagione successiva (2002-2003) gli fu preferito Sa\u0161a \u1e30iri\u1e31, che segn\u00f2 12 reti. Nel gennaio 2003 firm\u00f2 con lo Stoccarda. Alla sua prima stagione allo Stoccarda, che partecipava alla Champions League, Cacau gioc\u00f2 4 partite, fino all'ottavo di finale contro il Chelsea. In campionato segn\u00f2 4 reti.\nDurante la stagione 2004-2005, allenato da Matthias Sammer, Cacau fu il secondo miglior realizzatore della sua squadra in Bundesliga con 12 reti, e ne realizz\u00f2 7 in Coppa UEFA. Al termine della stagione lo Stoccarda si piazz\u00f2 quinto.\nNella stagione 2005-2006, allenato da Giovanni Trapattoni, Cacau segn\u00f2 4 reti in Bundesliga. Nella stagione 2006-2007, con 13 reti, fu il secondo realizzatore della squadra, dietro Mario G\u00f3mez, a cui si aggiunsero 4 reti in Coppa Nazionale.\nDal 20 al 27 febbraio 2010 segn\u00f2 7 reti in 7 giorni, tra campionato e coppa. Il suo contratto, in scadenza il 30 giugno 2010, fu rinnovato il 1\u00ba maggio 2010.\nSegn\u00f2 il primo gol della stagione della sua squadra nella vittoria per 3-0 conto lo Schalke 04.\nNazionale.\nNon essendo mai sceso in campo col Brasile, e avendo ottenuto il passaporto tedesco dopo 8 anni in Germania, fu convocato dal commissario tecnico tedesco Joachim L\u00f6w il 19 maggio 2009 per due amichevoli con Cina e Emirati Arabi Uniti, facendo il suo debutto il 29 maggio nella partita contro la Cina (terminata 1-1), entrando nel secondo tempo al posto di Mario G\u00f3mez.\nIl 7 maggio 2010 L\u00f6w lo inser\u00ec nella lista dei 27 pre-convocati per il Mondiale 2010. Il 12 maggio segn\u00f2 i primi gol con la maglia tedesca, realizzando una doppietta nel 3-0 con cui la Germania sconfisse Malta. Convocato per la fase finale del mondiale, nella prima giornata della fase a gironi, il 13 giugno 2010, realizz\u00f2 il gol del definitivo 4-0 contro l'Australia.\nNon fu convocato per Euro 2012, e nello stesso anno gioc\u00f2 l'ultima gara in nazionale nell'amichevole persa 5-3 contro la Svizzera prima della manifestazione continentale.\nStatistiche.\nClub.\n\"Statistiche aggiornate al 7 febbraio 2016.\""}
{"id": "1242707", "revid": "75142", "url": "https://it.wikipedia.org/wiki?curid=1242707", "title": "Anoixi", "text": ""}
{"id": "1242708", "revid": "2180060", "url": "https://it.wikipedia.org/wiki?curid=1242708", "title": "Regno di Alba", "text": "Il termine Regno di Alba (in gaelico: \"R\u00ecoghachd na h-Alba\") indica il Regno di Scozia tra la morte di Donald II (Domnall mac Causantin) nel 900, e quella di Alessandro III nel 1286, che port\u00f2 poi indirettamente alle Guerre di indipendenza scozzesi. Il nome \u00e8 di convenienza, ma si usa differenziare il Regno di Alba dal successivo Regno di Scozia perch\u00e9 durante questo periodo l'\u00e9lite e il popolo del regno erano principalmente di lingua gaelica, o tardo-gaelica, mentre dal periodo degli Stewart l'\u00e9lite del regno parlava in massima parte inglese o scoto delle Lowlands. Questo articolo si concentra solo sulla storia politica del Regno di Scozia nell'Alto Medioevo, piuttosto che sulla cultura e la societ\u00e0 del paese.\nEtimologia.\nAlba \u00e8 il nome gaelico scozzese, gallese (Yr Alban) e irlandese () con cui era indicata la Scozia. \u00c8 affine ad \"Albey\" in mannese, l'altra lingua celtica insulare goidelica, come anche a parole simili in altre lingue brittoniche celtiche come il cornico (\"Alban\") e il gallese (\"Yr Alban\") che significano Scozia. In ultima analisi la parola proviene da una celtica usata per indicare tutta la Britannia, da cui il nome di \"Albione\". \nIl nome fu usato dai gaelici per indicare l'isola fino al IX/X secolo quando fu utilizzata per i regni dei Pitti e degli Scoti (Pittavia e D\u00e1l Riata), a nord del fiume Forth e dell'estuario del Clyde, che secondo la tradizione furono unificati da Kenneth Mac Alpin. Dopo un po' di tempo questo regno incorpor\u00f2 altri reami del sud (il Lothian northumbrico, lo Strathclyde, ed infine il Galloway). \nNell'Alto Medioevo il nome fu latinizzato in \"Albania\". In seguito la parola fu usata soprattutto dagli scrittori celto-latini, tra cui Goffredo di Monmouth. Questa parola pass\u00f2 poi nell'inglese medio come \"Albany\", anche se fu utilizzata molto raramente per indicare il regno di Scozia, mentre fu utilizzata per il ducato di Albany. \nQuesto nome fu in seguito dato alla capitale dello stato di New York (Stati Uniti), Albany.\nCorte reale.\nPoco si sa sulla struttura della corte reale scozzese nel periodo precedente al regno di Davide I.Poco di pi\u00f9 si sa sulla corte del tardo XII e del XII secolo. Nelle parole di Geoffrey Barrow, questa corte \"era enfaticamente feudale, Franca, non-Celtica in carattere\". Alcuni dei funzionari erano di origine gaelica, come l\"'Hostarius\" (poi \"Usciere\" o \"Guardia di porta\"), l'uomo che comandava le guardie del corpo reali, e il \"rannaire\", il componente della corte di lingua gaelica il cui lavoro era quello di distribuire il cibo.\nNel XIII secolo, tutti gli altri incarichi tendevano a essere ereditari, con l'eccezione del Cancelliere. La gestione della casa reale prevedeva ovviamente molti altri incarichi. Il pi\u00f9 importante era probabilmente il summenzionato \"Hostarius\", ma ce n'erano altri come i cacciatori reali, i guardaboschi reali, e i cuochi (\"dispensa\" o \"spence\").\nRe di Alba.\nDonald II e Costantino II.\nRe Donald II fu il primo uomo ad essere chiamato \"r\u00ed Alban\" (cio\u00e8 \"Re di Alba\"), quando mor\u00ec a Dunnottar nel 900. Esso significava re di Britannia o Scozia. Tutti i suoi predecessori avevano portato il titolo di \"Re dei Pitti\" o \"Re di Fortriu\". Questa apparente novit\u00e0 nelle cronache gaeliche viene considerata talvolta come la nascita della Scozia, ma non c'\u00e8 in realt\u00e0 nulla si speciale nel suo regno che lo confermerebbe. Donald ebbe il nomignolo \"'d\u00e1sachtach\". Questo nome significava semplicemente \"pazzo\", o, secondo la legge dell'Irlanda delle origini, un uomo senza il controllo delle sue funzioni e quindi senza responsabilit\u00e0 legali. La ragione stava probabilmente nella irrequietezza del suo regno, continuamente trascorso nelle battaglie contro i Vichinghi. Forse si guadagn\u00f2 la sua impopolarit\u00e0 violando i diritti della chiesa, o a causa dell'imposizione di tasse elevate. Non sappiamo. Tuttavia, il suo nomignolo estremamente negativo lo rende un improbabile fondatore della Scozia.\nIl successore di Donald, Costantino II (Causant\u00edn mac Aeda) \u00e8 pi\u00f9 spesso considerato come una figura chiave nella formazione di Alba. Costantino regn\u00f2 per quasi mezzo secolo, combattendo molte battaglie. Quando fu sconfitto a Brunanburh, fu chiaramente screditato e si ritir\u00f2 come monaco Culdeo a St. Andrews. nonostante ci\u00f2, la Profezia di Berch\u00e1n \u00e8 piena di elogi per il re, e in questo sensi, \u00e8 in linea con i punti di vista di altre fonti. Costantino viene considerato, nella tradizione tardiva, come l'uomo che, insieme al Vescovo Cellach di St Andrews, port\u00f2 la chiesa della Britannia settentrionale in conformit\u00e0 con quella del pi\u00f9 vasto mondo gaelico. Nessuno sa esattamente cosa questo significhi. C'erano stati vescovi gaelici a St Andrews per due secoli, e uomini di chiesa gaelici si trovavano tra le figure pi\u00f9 antiche del Cristianesimo della Britannia settentrionale. La riforma pu\u00f2 essere stata organizzativa, o una sorta di purga di certe ignote e forse spiacevoli eredit\u00e0 della tradizione ecclasiastica Pitta. Tuttavia, oltre a questi fattori, \u00e8 difficile apprezzare pienamente l'importanza del regno di Costantino.\nDa Malcom I a Malcom II.\nIl periodo tra l'ascesa al trono di Malcolm I (M\u00e1el Coluim mac Domnaill) e Malcolm II (M\u00e1el Coluim mac Cinaeda) \u00e8 segnato da buone relazioni con i reggenti d'Inghilterra del Wessex, da intense discordie dinastiche interne e, nonostante ci\u00f2, da politiche espansionistiche relativamente positive. Qualche tempo dopo l'invasione inglese della \"cumbra land\", termine (Antico inglese per indicare lo Strathclyde o la Cumbria o entrambe) da parte di Re Edmondo d'Inghilterra nel 945, il re inglese cedette la provincia a re Malcolm I a condizione che si sottoscrivesse un'alleanza permanente. Durante il regno di re Indulfo (Idulb mac Causant\u00edn) (954\u201362), gli Scozzesi catturarono la fortezza chiamata \"oppidum Eden\", quasi certamente Edimburgo.Fu il primo appiglio scozzese nel Lothian. Gli scozzesi avevano probabilmente avuto qualche autorit\u00e0 sullo Strathclyde fin dalla fine del IX secolo, ma il regno manteneva i suoi reggenti, e non \u00e8 chiaro se gli scozzesi furono sempre forti abbastanza da imporre la loro autorit\u00e0. Infatti, uno dei successori di Indulfo, Cuil\u00e9n (Cuil\u00e9n mac Ilduilb), mor\u00ec per mano degli uomini dello Strathclyde, forse tentando di imporre la sua autorit\u00e0. Re Kenneth II (Cin\u00e1ed mac Ma\u00edl Choluim) (971\u201395) inizi\u00f2 il suo regno invadendo la \"Britannia\" (probabilmente lo Strathclyde), forse come iniziale asserzione della propria autorit\u00e0, e forse anche come tradizionale \"crechr\u00edge\" (letteralmente: \"preda reale\") gaelica, il rito con cui un re assicurava il successo del proprio regno con un raid inaugurale nel territorio di un nemico storico.\nIl regno di Malcom I (942/3\u2013954) segna anche le prime tensioni note tra il regno scozzese e il Moray, il vecchio cuore del regno Scoto-Pittico di Fortriu. La \"Cronaca dei Re di Alba\" riferisce come il Re Malcolm \"si rec\u00f2 nel Moray e uccise Cellach.\" La stessa fonte ci dice che re Malcolm fu ucciso dai Moraviani. \u00c8 questo il primo definito segno di tensione tra i \"Cen\u00e9l nGabr\u00e1in\" e i \"Cen\u00e9l Loairn\", due gruppi apparentati che dichiaravano di discendere da antenati diversi di Erc. Durante il regno di Macbeth (Mac Bethad mac Findl\u00e1ich), e il suo successore Lulach (Lulach mac Gillai Coemg\u00e1in), i \"Cen\u00e9l Loairn\" del Moray regnarono su tutta la Scozia. \nIl regno di Malcolm II vide l'incorporazione finale di questi territori. L'anno critico fu forse il 1018, quando re Malcolm II sconfisse i Northumbriani alla Battaglia di Carham. Nello stesso anno, Re Owain \"Calvus\" (Calvo) mor\u00ec, lasciando il proprio regno al suo feudatario Malcolm. Un incontro con il Re Canuto di Danimarca e Inghilterra, probabilmente avvenuto intorno al 1031, sembra aver assicurato ulteriormente queste conquiste, bench\u00e9 l'esatta natura del dominio scozzese sul Lothian e sugli Scottish borders non si realizz\u00f2 pienamente fino alla rinconquista di quella provincia durante le Guerre di indipendenza scozzesi.\nDa Duncan I ad Alessandro I.\nIl periodo compreso tra l'ascesa al trono di Re Duncan I (Donnchad mac Cr\u00edn\u00e1n) (1034) e la morte di Alessandro I (1124) fu l'ultimo prima dell'arrivo dei Normanni in Scozia. Per certi versi, il regno di Re Malcolm III (M\u00e1el Coluim mac Donnchada) prefigur\u00f2 i cambiamenti che ebbero luogo nei regni dei sovrani di lungua francese David I e Guglielmo I, anche se la reazione dei nativi ai modi dell'ascesa al trono di Duncan II (Donnchad mac M\u00e1el Coluim) forse ritard\u00f2 in qualche modo questi cambiamenti. \nIl regno di Re Duncan I fu un fallimento militare. Egli fu sconfitto dai nativi inglesi a Durham nel 1040, e fu successivamente deposto. Duncan era stato solo imparentato con i precedenti reggenti tramite sua madre Bethoc, figlia di Malcolm II, che aveva sposato Cr\u00edn\u00e1n, l'abate laico di Dunkeld (e probabilmente anche di Mormaer of Atholl). In un luogo chiamato \"Bothganowan\" (o \"Bothgowan\", \"Bothgofnane\", \"Bothgofuane\", che significa \"Capanna del Fabbro\" in gaelico antico, oggi \"Pitgaveny\" nei pressi di Elgin), il Mormaer di Moray, Macbeth sconfisse e uccise Duncan, e prese la corona per s\u00e9 stesso. Dopo il successore di Macbeth Lulach, un altro moraviano, tutti i sovrani di Scozia furono discendenti di Duncan. Per questo motivo, il regno di Duncan viene spesso ricordato positivamente, mentre Macbeth \u00e8 svillagenaggiato. Infine, William Shakespeare confer\u00ec fama a questa equivalente medievale della propaganda immortalando ulteriormente entrambi gli uomini nella sua tragedia Macbeth. Il regno di Macbeth, comunque, fu positivo abbastanza da avere la sicurezza di andare in pellegrinaggio a Roma.\nFu Malcolm III, che acquis\u00ec il nomignolo (come i suoi successori) \"Canmore\" (\"Cenn M\u00f3r\", \"Gran Capo\"), e non il padre Duncan, che fece di pi\u00f9 per creare la dinastia di successo che govern\u00f2 sulla Scozia per i successivi due secoli. Parte del successo fu dovuto all'enorme numero di figli che ebbe. Tramite due matrimoni, prima con la norvegese Ingibiorg Finnsdottir, e poi con la principessa inglese Margherita del Wessex, Malcolm ebbe forse una dozzina di bambini. Malcolm e, se crediamo a una successiva agiografia, sua moglie introdussero i primi monaci Benedettini in Scozia. Comunque, nonostante la moglie reale anglosassone, Malcolm trascorse parte del suo regno conducendo raid schiavisti contro gli inglesi, aggravando le pene di quel popolo sullo strascico della Conquista normanna dell'Inghilterra e la Devastazione del Nord, come Marianus Scotus ci dice:\nMalcolm mor\u00ec durante uno di questi raid, nel 1093. Conseguentemente alla sua morte, i governanti normanni dell'Inghilterra iniziarono la loro interferenza con il regno scozzese. Questa interferenza fu indotta dai raid di Malcom e dai suoi tentativi di forgiare per i suoi successori rivendicazioni per la corona inglese. Egli aveva sposato la sorella del pretendente nativo inglese al trono inglese, Edgardo Atheling, e aveva dato a gran parte dei suoi figli avuti da questo matrimonio nomi anglosassoni reali. Inoltre, aveva dato sostegno a molti nobili inglesi nativi, compreso lo stesso Edgar, e aveva fornito supporto anche alle insurrezioni native inglesi contro i governanti francesi. Nel 1080, Re Guglielmo il Conquistatore invi\u00f2 i propri figli ad invadere la Scozia. L'invasione arriv\u00f2 fino a Falkirk, al confine tra la Scozia vera e propria e il Lothian, e Malcolm si sottomise all'autorit\u00e0 del re, dando il proprio figlio maggiore Duncan come ostaggio. Questa sottomissione spiega forse perch\u00e9 Malcolm non diede ai propri ultimi due figli, Alessandro e Davide, nomi reali anglosassoni. \nIl naturale successore di Malcolm fu il fratello Donalbane (Domnall B\u00e1n mac Donnchada), perch\u00e9 i figli di Malcolm erano giovani. Tuttavia, lo stato normanno a sud invi\u00f2 il figlio di Malcom Duncan ad assumere la corona. Nel conseguente conflitto, la Cronaca anglosassone ci dice che:\nDuncan fu ucciso lo stesso anno, nel 1094, e Donalbane riassunse l'unica corona. Tuttavia, il regno normanno invi\u00f2 un altro dei figli di Malcolm, Edgardo, per assumere lui la corona. La politica anglosassone funzion\u00f2, perch\u00e9 successivamente tutti i re di Scozia ebbero successo, ovviamente non senza opposizione, con un sistema molto simile a quello della primogenitura che era operante nel mondo francofono. I regni di Edgardo e del fratello e successore Alessandro sono al confronto oscuri. L'atto pi\u00f9 notevole del primo fu di inviare un cammello (o forse un elefante) al suo omologo gaelico Muirchertach Ua Briain, Alto Re d'Irlanda. Quando Edgardo mor\u00ec, Alessandro assunse la corona, mentre il fratello pi\u00f9 giovane Davide divenne Principe di \"Cumbria\" e reggente del Lothian.\nI Re normanni: Da Davide I ad Alessandro III.\nIl periodo compreso tra l'ascesa al trono di Davide I e la morte di Alessandro III fu contrassegnata dalla dipendenza da e dalle buone relazioni con i Re d'Inghilterra. Fu anche un periodo di espansione storica per il Regno di Scozia, testimoniando il successo dell'imposizione dell'autorit\u00e0 reale per quasi tutto il paese moderno. Il periodo vide grossi cambiamenti storici, e molta della moderna letteratura storiografica \u00e8 dedicata a questi cambiamenti, (specialmente G.W.S. Barrow), che furono parte del fenomeno pi\u00f9 generale definito \"Europeizzazione dell'Europa\". Tuttavia, opere pi\u00f9 recenti, anche se riconoscono che effettivamente durante quel periodo si verificarono molti cambiamenti, al contempo sottolineano che questo fu di fatto un periodo di grande continuit\u00e0 ( vedi per esempio, Cynthia Neville, Richard Oram, Dauvit Broun, e altri). Di fatto, il periodo \u00e8 esposto a molti malintesi. Per esempio, l'inglese non si diffuse per tutte le Lowlands (vedi paragrafo sulla lingua), come non accadde per i nomi inglesi; e, anche fino al 1300, la maggior parte delle propriet\u00e0 rimase in mani gaeliche native, e solo una minoranza pass\u00f2 in quelle di uomini di origini francesi o anglofrancesi; inoltre, la normannizzazione e l'imposizione dell'autorit\u00e0 reale in Scozia non fu un processo pacifico, ma considerato cumulativamente, pi\u00f9 violento della Conquista normanna dell'Inghilterra; oltre a ci\u00f2, i re scozzesi non furono monarchi indipendenti, ma vassalli del Re degli Inglesi, anche se non \"legalmente\" per la Scozia a nord del fiume Forth. \nGli importanti cambiamenti che ebbero luogo comprendono la fondazione di numerosi borghi (\"burgh\"), sotto molti aspetti la prima istituzione urbana scozzese; la feudalizzazione dei costumi aristocratici marziali, sociali e ereditari; la de-scotticizzazione delle istituzioni ecclesiastiche; l'imposizione dell'autorit\u00e0 reale su gran parte della Scozia moderna; e la drastica migrazione, ad alti livelli, dalla cultura tradizionale gaelica, sicch\u00e9 dopo Davide I, la corona degli scozzesi somigli\u00f2 sempre pi\u00f9 a quella della Francia e dell'Inghilterra, pi\u00f9 di quanto si fosse verificato con le signorie di ogni regno gaelico su larga scala in Irlanda. \nDopo Davide I, e specialmente durante il regno di Guglielmo I, i re scozzesi divennero ambivalenti, se non ostili, verso la cultura di gran parte dei loro sudditi. Come Walter di Coventry ci dice:\nL'ambivalenza dei re fu copiata, fino ad un certo punto, dai loro sudditi. Dopo la cattura di Guglielmo ad Alnwick nel 1174, gli scozzesi si accanirono contro i sudditi anglofoni e francofoni del loro stesso re. Guglielmo di Newburgh raccont\u00f2 gli eventi:\nWalter Bower, pur scrivendo pochi secoli dopo, descrisse lo stesso evento:\nL'opposizione nei confronti dei sovrani scozzesi fu in questo periodo veramente dura. Il primo esempio \u00e8 forse la rivolta di \u00d3engus di Moray, Mormaer di Moray, la cui sconfitta condusse alla colonizzazione del Moray da parte di cittadini stranieri e aristocratici franco-fiamminghi e anglo-francesi. Le ribellioni continuarono per tutto il XII secolo e fino al XIII. Importanti resistenze nei confronti degli espansionisti re scozzesi furono Somairle mac Gillai Brigte, Fergus di Galloway, Gille Brigte, Lord di Galloway e Harald Maddadsson, insieme a due gruppi noti oggi come MacHeths e Meic Uilleim. Quest'ultimo dichiarava di discendere da re Donnchad II,tramite suo figlio Guglielmo, e si ribell\u00f2 solo per il trono scozzese stesso. La minaccia era cos\u00ec grave che, dopo la sconfitta dei MacWilliams nel 1230, la corona scozzese ordin\u00f2 l'esecuzione pubblica di una bambina che era considerata l'ultima MacWilliam. \u00c8 questo il modo in cui la Cronaca Lanercost racconta il fato dell'ultima MacWilliam:\nMolti di questi resistenti collaborarono, e ebbero il sostegno non solo dalle regioni gaeliche periferiche del Galloway, Moray, Ross e Argyll, ma anche dalla parte orientale della Scozia vera e propria. L'Irlanda e Mann. Per la fine del XII secolo, i re scozzesi avevano acquisito l'autorit\u00e0 e l'abilit\u00e0 di attrarre i lord gaeli nativi fuori dalla precedente zona di controllo per fare il loro lavoro, essendo gli esempi pi\u00f9 famosi Lochlann, Lord di Galloway e Ferchar mac in tSagairt. \nQuesti accordi sostennero l'espansione delle terre governate dagli scandinavi dell'ovest. Uilleam, il nativo Mormaer di Ross, fu una figura di spicco dell'espansione del regno scozzese nelle Ebridi, come Alan MacRuadridh, il principale capo ebridano pro-scozzese, che diede in moglie la propria figlia a Uilleam, Mormaer di Mar. Il re scozzese fu in grado di attirarsi il sostegno di Alan, Lord di Galloway, padrone della regione del Mar d'Irlanda, e fu in grado di utilizzare l'enorme flotta navale dei reggenti gallowiani. I Mormaer di Lennox costruirono legami con i capi dell'Argyll, protando un gruppo come i Campbell sotto l'ala scozzese. Cumulativamente, per il regno di Alessandro III, gli scozzesi si trovavano in una posizione di forza per annettere la rimanente costa occidentale, cosa che fecero nel 1265, con il Trattato di Perth. Anche le Orkney stavano finendo sotto l'ala scozzese. Nel XII secolo, il figlio del Mormaer Matad, Harald fu eletto Conte delle Orcadi. Successivamente, il conte delle Orkney (anche Mormaer di Caithness) divenne un vassallo scozzese come uno norvegese. I discendenti dei gaelici Mormaer di Angus governarono le Orkney per gran parte del XIII secolo. All'inizio del XIV secolo, un altro nobile gaelico scozzese, Maol \u00cdosa V divenne Conte delle Orkney, anche se la formale sovranit\u00e0 scozzese sulle Isole Settentrionali non sarebbe stata acquisita per pi\u00f9 di un secolo ancora. \nLa conquista dell'occidente, l'istituzione del Mormaerdom di Carrick nel 1186 e l'incorporazione della Signoria del Galloway dopo la rivolta gallowiana del 1135 significarono che il numero e la proporzione della popolazione di lingua gaelica sotto il controllo del re scozzese aumentarono in maniera significativa, perfino forse raddoppi\u00f2, nel cosiddetto periodo normanno. Furono i guerrieri gaelici e gaelicizzati del nuovo occidente, e il potere che essi rappresentavano, a permettere a Re Roberto I (egli stesso uno Scoto-Normanno gaelicizzato del Carrick) a emergere vittorioso durante le Guerre di indipendenza scozzesi, che iniziarono subito dopo la morte di Alessandro III."}
{"id": "1242709", "revid": "90919", "url": "https://it.wikipedia.org/wiki?curid=1242709", "title": "Palazzo di Citt\u00e0 (Torino)", "text": ""}
{"id": "1242712", "revid": "287204", "url": "https://it.wikipedia.org/wiki?curid=1242712", "title": "Anthousa", "text": "Anthousa () \u00e8 una ex comunit\u00e0 della Grecia nella periferia dell'Attica (unit\u00e0 periferica dell'Attica Orientale) con 3.024 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compresa nel comune di Pallini."}
{"id": "1242714", "revid": "1632387", "url": "https://it.wikipedia.org/wiki?curid=1242714", "title": "Connubio Rattazzi-Cavour", "text": "L'espressione Connubio (sinonimo di \u201cmatrimonio\u201d, in senso ironico), o Connubio Rattazzi-Cavour, indica l'accordo politico del febbraio 1852 tra due schieramenti del Parlamento Subalpino, quello del Centrodestra, capeggiato da Cavour, e quello del Centrosinistra, guidato da Urbano Rattazzi.\nL'accordo fu ostacolato sia dal Presidente del Consiglio di Centrodestra allora in carica, D\u2019Azeglio, sia dal Re di Sardegna Vittorio Emanuele II. Cavour si dovette dimettere da ministro ma il suo primo governo, che si former\u00e0 nel novembre successivo, si baser\u00e0 sulle forze del \"Connubio\" per attuare una politica liberale.\nLa crisi francese.\nIl 2 dicembre 1851, per un colpo di Stato ordito da Luigi Napoleone Bonaparte, cadeva la Seconda Repubblica francese e si instaurava a Parigi un governo autoritario. La Rivoluzione del 1848 che aveva minacciato l'Europa e il Piemonte sembrava sconfitta l\u00e0 dove aveva avuto origine.\nAlla luce di questi avvenimenti, a Torino si verific\u00f2 il rischio di un analogo spostamento autoritario della politica del governo di centrodestra capeggiato dal liberale Massimo d'Azeglio, nonostante il fatto che la destra avesse perso consensi nel Paese a causa della sua politica a favore della Chiesa.\nMinistro delle Finanze (e dell'Agricoltura e commercio) era Cavour. Costui, per prevenire lo schieramento di destra e all'insaputa di D'Azeglio, alla vigilia del dibattito sulla modifica alla legge sulla stampa, diede il via ad un'operazione di avvicinamento al Centrosinistra.\nL'accordo.\nL'accordo fu sancito da un incontro fra Cavour e il capo del Centrosinistra Urbano Rattazzi, presenti erano Domenico Buffa (1818-1858) e Michelangelo Castelli. Le basi dell'intesa furono assai semplici: abbandono delle ali estreme del Parlamento, sia di destra che di sinistra, e confluenza del Centrodestra e del Centrosinistra su di un programma liberale di difesa delle istituzioni costituzionali e di progresso civile e politico.\nLa storica definizione di \"Connubio\" fu coniata dal deputato di destra Thaon di Revel, allorch\u00e9 Cavour svolse un ruolo chiave nella manovra parlamentare che fece saltare i piani di un governo conservatore guidato dallo stesso Revel. Ci\u00f2 innesc\u00f2 la rottura dei rapporti fra Vittorio Emanuele II e le forze del conservatorismo clericale.\nLa legge di attuazione dell'art. 25 dell'Editto sulla stampa.\nL'occasione per una prima verifica dell'intesa fu la votazione della legge di attuazione dell'art. 25 dell'Editto sulla stampa del 1848, riguardante l'azione penale per il reato di diffamazione a mezzo stampa verso sovrani e capi di governi esteri. La Destra aveva chiesto un irrigidimento della norma, Cavour propose invece piccoli ritocchi alla legge che non ne alterassero il fondamento della libert\u00e0.\nIl 5 febbraio 1852, dopo aver incassato il passo indietro della Destra, il conte prese atto del sostegno del Centrosinistra e annunci\u00f2 che era pronto a rinunciare ai voti della Destra. Fece un grande discorso in Parlamento, fra i suoi pi\u00f9 importanti, che fu tutto incentrato sulla difesa della libert\u00e0 di stampa.\nIl 10 febbraio la legge di attuazione, composta da un articolo, fu approvata dalla Camera con 100 voti a favore e 44 contrari. I deputati della Destra votarono a favore con quelli del Centrodestra di Cavour; quelli del Centrosinistra e della Sinistra dispersero i loro voti fra favorevoli e contrari. I deputati di questi due ultimi schieramenti decisero infatti singolarmente rispetto al \"connubio\", in considerazione anche delle dichiarazioni di Rattazzi sulla necessit\u00e0 di combattere la legge (in senso progressista).\nRattazzi presidente della Camera.\nNuovi equilibri andavano, tuttavia, creandosi: ci fu un rimpasto di governo a favore di Cavour e il 4 marzo 1852 il \u201cconnubio\u201d dette la prima vera prova della sua consistenza facendo eleggere Rattazzi a vicepresidente della Camera.\nDeceduto nel frattempo il presidente della Camera Pier Dionigi Pinelli, il 23 aprile 1852, Cavour promosse la candidatura di Rattazzi anche per la presidenza. L'11 maggio, con notevoli difficolt\u00e0, alla terza votazione, Rattazzi fu eletto Presidente della Camera con 74 voti, contro i 52 del rivale Carlo Bon Compagni di Mombello che raccolse i voti della destra, di alcuni della sinistra e quelli degli uomini pi\u00f9 vicini al Presidente del Consiglio D\u2019Azeglio.\nCostui, si trovava ormai in rotta di collisione con il suo intraprendente ministro Cavour e anche Vittorio Emanuele II sembr\u00f2 non gradire lo spostamento dell'asse politico verso sinistra. La mattina dello stesso 11 maggio 1852, infatti, il re fece sapere di essere contrario all'elezione di Rattazzi. A questa dichiarazione si aggiunsero il giorno dopo le dimissioni di D'Azeglio.\nCavour Presidente del Consiglio.\nVittorio Emanuele, il 16 maggio 1852, apparve disposto ad affrontare una crisi dell'intero governo e si dimostr\u00f2 favorevole a D\u2019Azeglio che ebbe l'incarico di formare una nuova compagine. Cavour fu sostituito al Ministero delle Finanze da Luigi Cibrario, mentre Bon Compagni and\u00f2 alla Giustizia e, ad \"interim\", all'istruzione, sostituendo Filippo Galvagno e Luigi Farini rispettivamente.\nL'esecutivo appena varato si rivel\u00f2 subito debole e per gli uomini del \u201cConnubio\u201d, nel quale convergeva ormai il liberalismo piemontese pi\u00f9 moderno, l'obiettivo di portare Cavour alla testa del governo divenne il fine strategico. Per questo fine la rottura con D'Azeglio aveva costituito la premessa indispensabile.\nIl 4 novembre 1852, Cavour, a capo di una coalizione liberale nata dal \u201cConnubio\u201d e forte di un importante consenso, venne finalmente nominato, per la prima volta, Presidente del Consiglio."}
{"id": "1242715", "revid": "339392", "url": "https://it.wikipedia.org/wiki?curid=1242715", "title": "Grafica (informatica)", "text": ""}
{"id": "1242716", "revid": "147489", "url": "https://it.wikipedia.org/wiki?curid=1242716", "title": "Jeff Mace", "text": ""}
{"id": "1242717", "revid": "122258232", "url": "https://it.wikipedia.org/wiki?curid=1242717", "title": "Jia Chunwang", "text": "Jia \u00e8 nato nella contea di Daxing, a Pechino. All'et\u00e0 di venti anni si \u00e8 iscritto alla Facolt\u00e0 di Ingegneria Fisica all'Universit\u00e0 di Qinghua. Qui, nel 1962, \u00e8 diventato membro del Partito Comunista Cinese. Nel 1964 ha conseguito la laurea in Ingegneria Fisica, iniziando subito dopo ad insegnare presso la stessa facolt\u00e0. Intorno alla met\u00e0 degli anni '60 \u00e8 stato vicedirettore del Dipartimento di Studio e Lavoro (\"xuexi laodongbu\") della Lega della Giovent\u00f9 di Qinghua.\nNel 1966 la sua carriera ha subito una brusca battuta d'arresto. Nel corso della Rivoluzione Culturale infatti Jia fu deportato nelle aree rurali per svolgere lavori manuali. Jia sarebbe stato reintegrato nei suoi incarichi solo sei anni dopo, nel 1972. Fino al lancio della Politica di Apertura e Riforma, Jia ha ricoperto posizioni di basso profilo alla Facolt\u00e0 di Ingegneria Fisica, dove ha lavorato come direttore dell'Ufficio Generale, e membro permanente del comitato di partito.\nTra il 1978 ed il 1982 \u00e8 stato direttore dell'Ufficio per gli Affari degli Studenti dell'Universit\u00e0 di Qinghua, segretario della Lega della Giovent\u00f9 di Qinghua, e della Lega della Giovent\u00f9 di Pechino, che ha diretto tra il 1982 ed il 1983. Malgrado la sua passata affiliazione a Qinghua ed alla Lega della Giovent\u00f9, Jia raramente figura tra i membri della \"Cricca di Qinghua\" o del \"tuanpai\". Pubbliche apparizioni, attivit\u00e0 politiche e visite compiute lungo l'intero corso degli anni '80 lascerebbero pensare che Jia sia stato vicino ad alcuni leader conservato di Pechino.\nNel 1983, Jia ha lasciato la sua posizione alla Lega della Giovent\u00f9 di Pechino, per diventare segretario di partito del distretto di Haidian. L'anno seguente \u00e8 stato nominato vicesegretario di partito di Pechino, oltre che segretario della Commissione per l'Ispezione Disciplinare (\"jil\u00fc jiancha weiyuanhui\") di Pechino. I dodici mesi trascorsi alla guida della Commissione sono stati il preludio della sua nomina a Ministro della Sicurezza di Stato. Jia \u00e8 rimasto alla guida del Ministero per la Sicurezza di Stato per 13 anni, fino al 1998. In quest'anno, Jia \u00e8 stato trasferito al Ministero della Pubblica Sicurezza, divenendo anche il direttore della Commissione Statale per il Controllo dei Narcotici (\"guojia jindu weiyuanhui\").\nNel 2003 Jia \u00e8 stato nominato Procuratore Generale della Procura Popolare Suprema. Attualmente, Jia \u00e8 presidenta dell'Associazione Cinese dei Procuratori (\"Zhongguo Jianchaguan Xiehui\"). Nel 2006 ha presieduto la Prima Conferenza e Congresso Annuale dell'Associazione Internazionale delle Autorit\u00e0 Anti-corruzione (International Association of Anti-Corruption Authorities, IAACA).\nJia \u00e8 stato membro titolare del XII, XIII, XIV, XV e XVI Comitato Centrale del Partito Comunista Cinese. Tra le sue altre cariche, si ricordano quella di Commissario Generale della Polizia Armata del Popolo (1992) e Primo Commissario Politico della Polizia del Popolo (1998).\nBibliografia.\n\u8d3e\u6625\u65fa\u7b80\u5386, \u65b0\u534e\u7f51.\n\u6c88\u5b66\u660e\uff0c \u90d1\u5efa\u82f1\uff0c \u4e2d\u5171\u7b2c\u4e00\u5c4a\u81f3\u5341\u4e94\u5c4a\u4e2d\u592e\u59d4\u5458. \u5317\u4eac\uff0c\u4e2d\u592e\u6587\u732e\u51fa\u7248\u793e\uff0c 2001.\nThe Data Centre of the Xinhua News Agency. \"Who's Who: Current Chinese Leaders\". Hong Kong. Wen Wei Publishing House, 2001."}
{"id": "1242723", "revid": "765341", "url": "https://it.wikipedia.org/wiki?curid=1242723", "title": "Fra noi/Gold Snake", "text": "Fra noi/Gold Snake \u00e8 un singolo della cantante italiana Iva Zanicchi, pubblicato su vinile a 45 giri nel 1966.\nTracce.\nLato A\nLato B"}
{"id": "1242724", "revid": "453768", "url": "https://it.wikipedia.org/wiki?curid=1242724", "title": "Municipio Roma I (2001-2013)", "text": "Municipio Roma I, gi\u00e0 \"Circoscrizione I\", \u00e8 stata la denominazione della prima suddivisione amministrativa di Roma Capitale, che comprendeva il centro storico nel perimetro delle Mura Aureliane.\nCon la delibera n.11 dell'11 marzo 2013, l'Assemblea Capitolina lo accorpa con l'ex Municipio Roma XVII ed istituisce il nuovo Municipio Roma I.\nGeografia fisica.\nTerritorio.\nIl suo territorio era suddiviso in otto Zone Urbanistiche e la sua popolazione cos\u00ec distribuita:\nIl territorio si estendeva sui seguenti rioni:\nI rioni Borgo (R. XIV) e Prati (R. XXII) rientravano nell'ex Municipio Roma XVII. La parte del rione Castro Pretorio (R. XVIII) non compresa nel I Municipio ricadeva nel Municipio III (Nomentano - San Lorenzo).\nIl territorio si estendeva sui seguenti quartieri:\nMusei.\nNel municipio sono presenti 103 musei (di cui 70 comunali e 33 statali), come ad esempio Il Complesso del Vittoriano, Le Scuderie del Quirinale e Il Palazzo delle Esposizioni."}
{"id": "1242727", "revid": "453768", "url": "https://it.wikipedia.org/wiki?curid=1242727", "title": "Municipio Roma II (2001-2013)", "text": "Municipio Roma II, gi\u00e0 \"Circoscrizione II\", \u00e8 stata la denominazione della seconda suddivisione amministrativa di Roma Capitale, situata a nord del centro storico.\nCon la delibera n.11 dell'11 marzo 2013, l'Assemblea Capitolina lo accorpa con l'ex Municipio Roma III ed istituisce il nuovo Municipio Roma II.\nGeografia fisica.\nTerritorio.\nIl suo territorio era suddiviso in sette Zone Urbanistiche e la sua popolazione cos\u00ec distribuita:\nIl territorio si estendeva sui seguenti quartieri:\nUniversit\u00e0.\nLa zona ospita entrambe le facolt\u00e0 di Architettura de La Sapienza, site al Flaminio e in zona Valle Giulia, e la facolt\u00e0 di Scienze della Comunicazione al civico 113 della via Salaria.\nSono, inoltre, presenti le sedi principale e distaccate della Libera universit\u00e0 internazionale degli studi sociali Guido Carli (Luiss)."}
{"id": "1242730", "revid": "124618308", "url": "https://it.wikipedia.org/wiki?curid=1242730", "title": "Municipio Roma III (2001-2013)", "text": "Municipio Roma III, gi\u00e0 \"Circoscrizione III\", \u00e8 stata la denominazione della terza suddivisione amministrativa di Roma Capitale, situata ad est del centro storico.\nCon la delibera n.11 dell'11 marzo 2013, l'Assemblea Capitolina lo accorpa con l'ex Municipio Roma II ed istituisce il nuovo Municipio Roma II.\nGeografia fisica.\nTerritorio.\nIl suo territorio era suddiviso in quattro zone urbanistiche e la sua popolazione cos\u00ec distribuita:\nIl territorio si estendeva sui seguenti quartieri:\nInoltre il municipio si estendeva anche sul rione:\nR. XVIII Castro Pretorio (parte)"}
{"id": "1242736", "revid": "124035269", "url": "https://it.wikipedia.org/wiki?curid=1242736", "title": "Californication (serie televisiva)", "text": "Californication \u00e8 una serie televisiva statunitense prodotta dal 2007 al 2014 e trasmessa per sette stagioni da Showtime.\nIdeata da Tom Kapinos, la serie \u00e8 interpretata da David Duchovny nel ruolo di uno scrittore dalla vita dissoluta a Los Angeles, in California.\nNegli Stati Uniti d'America il primo episodio \u00e8 stato trasmesso il 13 agosto 2007, ed \u00e8 stata rinnovata fino ad una settima ed ultima stagione, iniziata il 13 aprile 2014. In Italia la serie ha debuttato il 6 marzo 2008 su Jimmy e dall'8 settembre dello stesso anno su Italia 1 che ha proposto tutta la serie in prima visione quando venne chiuso il canale satellitare Jimmy. L'ultimo episodio, il 12\u00b0 della 7\u00aa stagione, \u00e8 andato in onda venerd\u00ec 13 febbraio 2015 su Italia 1.\nTrama.\nHank Moody \u00e8 un affermato scrittore newyorkese, inaffidabile e sregolato, tuttavia piace molto alle donne. In piena crisi creativa ed esistenziale, e trasferitosi nell'odiata Los Angeles per seguire la trasposizione cinematografica del suo romanzo nichilista \"God Hates Us All\" (\"Dio ci odia tutti\") -- trasformato in una melensa commedia romantica intitolata \"A Crazy Little Thing Called Love\" con \"Tom e Katie\" -- deve tentare di ritrovare il suo talento, sistemare il rapporto con la ex compagna Karen, di cui \u00e8 ancora innamorato, ed essere un padre presente per la figlia adolescente Becca.\nDisputa sul titolo.\nIl 19 novembre 2007 i Red Hot Chili Peppers hanno sporto denuncia nei confronti del canale via cavo Showtime accusandolo di aver copiato il nome di una loro canzone del 1999, oltre che dell'omonimo album che la contiene.\nShowtime si \u00e8 difesa sostenendo che la band non ha inventato il termine \"Californication\", il quale comparve come una sorta di \"participio passato\" del verbo/neologismo \"to californicate\" sulla rivista \"Time\" nel 1972, in un articolo intitolato \"The Great Wild Californicated West\".\nRiferimenti culturali.\nI libri scritti dal protagonista Hank Moody si intitolano come tre album degli Slayer, un famoso gruppo metal statunitense (\"South of Heaven\", \"Seasons in the Abyss\", \"God Hates Us All\").\nSono ricorrenti nei titoli di ciascun episodio dei riferimenti alla cultura Rock e Metal come canzoni o album famosi ( Es. \"...And Justice for All, Wish you were here, Exile on Main St.\" etc.), spesso traslitterati per adattarsi meglio alle situazioni trattate (Es. \"California Son\", probabilmente ispirato da \"European Son\" dei Velvet Underground).\nIl protagonista delle serie televisiva presenta diverse analogie con il famoso scrittore Charles Bukowski: un assiduo bevitore, amante del sesso compulsivo e delle donne, nonch\u00e9 depresso e talvolta carismatico. Hank Moody condivide inoltre il nome con il suo alter ego letterario e protagonista dei suoi romanzi, Henry Charles \"Hank\" Chinaski. Lo scrittore viene citato nel decimo episodio della prima stagione (\"Lurido Lucro\") come uno dei preferiti di Karen, che successivamente si nota impegnata a leggere un suo libro, e in un'intervista rivolta a Mia, che lo cita tra i suoi modelli d'ispirazione ad una conferenza di presentazione del suo libro. La similitudine viene inoltre sottolineata da Richard Bates nell'undicesimo episodio della terza stagione (\"Andirivieni\"), quando, nel chiedere a Karen se sta con Hank, le chiede se sta con Buk. Inoltre in una puntata della quarta stagione quando chiedono a Mia a che scrittori si sia ispirata per scrivere il suo libro (ossia quello di Hank) lei risponde \"Bukowski\". Infine viene citato nel sesto episodio della quarta stagione (\"Avvocati, pistole e soldi\"), quando Becca rimprovera Hank dicendogli che si comporta come \"un Bukowski dei poveri\".\nSul finale dell'episodio 1x11 si pu\u00f2 notare sul petto di un Hank addormentato un libro di Franz Kafka.\nIn un episodio della seconda stagione Hank Moody ha l'incarico di scrivere una biografia su Lew Ashby, un eccentrico e ricco produttore musicale che organizza feste favolose nella sua grande villa. Lew assomiglia molto alla figura di Jay Gatsby, il personaggio simbolo del libro \"Il grande Gatsby,\" scritto da Francis Scott Fitzgerald, similitudine sottolineata dal titolo della puntata di presentazione del personaggio,in lingua originale \"The great Ashby\" (letteralmente, Il Grande Ashby).\nUn altro episodio della seconda stagione, intitolato \"In Utero\" (\"Nell'utero,\" nella versione italiana), racconta del periodo in cui Karen scopre di essere incinta, proprio nei giorni della morte di Kurt Cobain. Il titolo dell'episodio \u00e8 un chiaro riferimento all'album dei Nirvana intitolato proprio \"In Utero\".\nNell'episodio \"The Trial\" della quarta stagione il protagonista, guardandosi allo specchio, dice di assomigliare \u00abad un fottuto agente della FBI\u00bb. La battuta fa riferimento al ruolo dell'attore David Duchovny nella serie di fantascienza \"X-Files\": l'agente dell'FBI Fox Mulder.\nNella sesta stagione viene introdotto il personaggio di Atticus Fetch, nome evidentemente ispirato a Atticus Finch, protagonista del romanzo \"Il buio oltre la siepe\" (titolo originale \"To Kill a Mockingbird)\" di Harper Lee, da cui \u00e8 stato tratto l'omonimo film del 1960 interpretato da Gregory Peck.\nCuriosit\u00e0.\nIl libro \"God Hates Us All\" che nella serie consacra al successo letterario Hank Moody, \u00e8 stato pubblicato negli Stati Uniti nel 2009 da Simon Schuster Inc, ed \u00e8 stato scritto dal ghostwriter Jonathan Grotenstein. Nel marzo 2014 \u00e8 arrivato nelle librerie italiane grazie a Leone Editore."}
{"id": "1242738", "revid": "767487", "url": "https://it.wikipedia.org/wiki?curid=1242738", "title": "Addio giovinezza! (film 1940)", "text": "Addio giovinezza! \u00e8 l'adattamento cinematografico di un'operetta, diretto nel 1940 da Ferdinando Maria Poggioli.\nTrama.\nNella Torino universitaria del 1910 sono narrate le avventure di un gruppo di studenti, tra amori, esami e tesi di laurea. Mario \u00e8 uno di questi, e conosce Dorina, una sartina figlia della donna da cui affitta la camera in cui abita.\nL'amore dei due giovani dura due anni, finch\u00e9 un giorno Mario, mentre salva un anziano caduto nel Po viene notato da una signora, Elena, che lo corteggia; il ragazzo cede, ma viene scoperto da Dorina (nonostante i tentativi dei suoi amici Ernesto, Giovanni ma soprattutto Leone di coprirlo), e cos\u00ec la storia tra i due si interrompe.\nI ragazzi s'incontreranno nuovamente il giorno della laurea di Mario.\nProduzione.\nGirato negli stabilimenti di Cinecitt\u00e0 e a Torino per gli esterni, il film esce nelle sale il 24 dicembre 1940.\nTratta dall'omonima commedia teatrale, goliardica e studentesca, di Sandro Camasio e Nino Oxilia del 1911, questa \u00e8 la quarta e ultima versione cinematografica dopo quelle del 1913, del 1918 e del 1927.\nCritica.\nAldo Franci in \"Illustrazione Italiana\" del 2 febbraio 1941:\u00ab[...] Maria Denis \u00e8 uscita da \"Addio giovinezza!\" attrice compiuta e armatissima, di s\u00ec limpida grazia, di s\u00ec mutevole bravura che non so chi le possa stare a paro oggi in Italia. [...] Tuttavia, con tanti meriti di regia e d'interpretazione (che poi fanno tutt'uno) il film, romantica vicenda di un'epoca felice e un tantino spensierata ma comunque memorabile, non ha trovato, ripeto, l'accoglienza che immaginavano i nostalgici e i sentimentali [...]\u00bb.\nDalle pagine del \"Corriere della Sera\": \u00abIl complesso della pellicola \u00e8 felicemente riuscito, l'opera che onora la nostra cinematografia ha la gentilezza e il profumo del lavoro originario. [...] Interpretazione eccellentissima di Maria Denis [...]: il film sar\u00e0 ricordato anche per la sincerit\u00e0 e l'immediatezza della sua recitazione\u00bb.\nGiuseppe Isani in \"Cinema\" del 25 gennaio 1941:\u00abLasciate che per una volta che questa benedetta parola \"bravo\" tanto semplice e tanto sfruttata noi la rivolgiamo di cuore a F. M. Poggioli e a quanti con lui, indistintamente, hanno lavorato e contribuito alla realizzazione di questa nuova \"Addio giovinezza\", che torna con un cos\u00ec indovinato sapore e nei suoi autentici panni dopo tanto illustre passato. [...]\u00bb.\nManifesti e locandine.\nLa realizzazione dei manifesti del film, per l'Italia, fu affidata al pittore cartellonista Anselmo Ballester."}
{"id": "1242739", "revid": "767487", "url": "https://it.wikipedia.org/wiki?curid=1242739", "title": "Christoph Gottfried Bardili", "text": "Il suo sistema ha avuto poca influenza in Germania: solo Karl Leonhard Reinhold lo espone per difenderlo dagli attacchi di Fichte e Schelling. Resta che alcune sue idee aprirono la strada a certi ultimi sviluppi del pensiero di Schelling e Hegel. Avvers\u00f2 fortemente la distinzione kantiana tra forma e materia del pensiero e avanz\u00f2 l'idea che la filosofia dovesse prendere in considerazione esclusivamente il pensiero in se stesso, il puro pensiero, inteso come base e possibilit\u00e0 dell'essere. \nPrincipio fondamentale del pensiero \u00e8, a suo dire, il principio di identit\u00e0: solo il pensiero logico \u00e8 reale pensiero. La materia su cui opera il pensiero \u00e8, per sua definizione, indefinita e solo l'attivit\u00e0 del pensiero la rende definita. Il pensiero non avrebbe, in sostanza, capacit\u00e0 sintetica o possibilit\u00e0 di sviluppo, non essendo, in definitiva, altro che un computare aritmetico."}
{"id": "1242740", "revid": "1543377", "url": "https://it.wikipedia.org/wiki?curid=1242740", "title": "Tantui", "text": "Tantui (\u5f39\u817f) \u00e8 una tecnica di gamba fondamentale delle arti marziali cinesi.\nMa Tantui (\u5f39\u817f o\u6f6d\u817f) \u00e8 anche il nome di un esercizio comune a molti stili di arti marziali cinesi del nord della Cina di cui esistono numerose versioni. \u00c8 classificato come Changquan.\nOrigini.\nSulle origini del Tantui vi sono alcune differenti storie:\nShi lu tantui \u5341\u8def\u5f39\u817f.\nLo Shilu Tantui (\u5341\u8def\u6f6d\u817f oppure\u5341\u8def\u5f39\u817f) \u00e8, assieme al Shier Tantui, il pi\u00f9 comune di questi esercizi. Inglobato nello stile Chaquan e praticato dalla minoranza musulmana Hui, \u00e8 anche chiamato Jiaomen Tantui (\u6559\u95e8\u5f39\u817f, Tantui Islamico). Al posto di Lu (\u8def) a volte troviamo l'ideogramma Tang (\u8d9f), per cui si parla di Shitang Tantui (\u5341\u8d9f\u5f39\u817f).\nLo Shilu Tantui (\u5341\u8def\u6f6d\u817f) che sarebbe stato creato dal maestro di quinta generazione Kunlun si compone di questi percorsi:\nL'elenco dei nomi dei percorsi fornito da Ma Zhenbang si riferisce unicamente a due ideogrammi, rispetto all'elenco fornito sopra, per\u00f2 vi sono delle corrispondenze. Questo l'elenco:\nIl primo, il secondo, il quinto ed il decimo nome corrispondono, in altri casi vi sono delle piccolissime differenze negli ideogrammi; vista anche la corrispondenza dei movimenti si pu\u00f2 affermare che l'esercizio attribuito al Maestro Kunlun e l'esercizio attribuito a Cha Mi'er sono lo stesso esercizio.\nAnche nel Tongbeiquan dell'area di Cangzhou (\u6ca7\u5dde) si pratica un Shilu Tantui detto anche Tongbei Tantui (\u901a\u5907\u5f39\u817f) che dovrebbe avere la stessa origine. Questi i nomi delle vie:\nShi er lu tantui \u5341\u4e8c\u8def\u5f39\u817f.\nLo Shier lu tantui \u00e8 probabilmente un prolungamento dello Shilu. Anche di questo esercizio esistono differenti varianti a cui corrispondono vari nomi: Shilu Tantui, Shaolin Tantui, Jingwu Tantui (questo \u00e8 il taolu insegnato all'interno della Jingwu Tiyu Hui). \nQuesto \u00e8 un elenco di tecniche:\nJingwu Tantui \u7cbe\u6b66\u6f6d\u817f \nAnche questo tantui si compone di 12 percorsi: \nNel 2006 \u00e8 stato pubblicato un VCD dal titolo Simen Shierlu Tantui (\u56db\u95e8\u5341\u4e8c\u8def\u5f39\u817f) dimostrato da Zhao Zhanjun \u8d75\u6218\u519b ed edito da Qiao Jiaren Yinxiang Chubanshe."}
{"id": "1242742", "revid": "125322728", "url": "https://it.wikipedia.org/wiki?curid=1242742", "title": "Querceta", "text": "Querceta \u00e8 una frazione del comune di Seravezza (LU), nel cuore della Versilia, di circa abitanti.\nStoria.\nIn epoca romana passava in questo territorio uno degli assi della centuriazione realizzata dopo la conquista.\n\u00c8 probabile che, durante il Medioevo, sorgesse nei pressi il borgo di Brancagliano o Brancagliana, distrutto una prima volta nel 1170 dai Lucchesi e definitivamente nel XIII secolo. Il borgo era situato sulla Via Francigena, a poca distanza dal fiume Versilia, forse nell'attuale localit\u00e0 di Ponterosso, dove si trova una chiesa dedicata a San Bartolomeo.\nNel XIV secolo la zona di Querceta era coperta da boschi di querce, con terreni adibiti a pascolo o alla coltivazione di segale, miglio, fave e gelsi: mancavano gli odierni oliveti e pochi erano i campi di grano.\nVi era una sola via principale, chiamata \"Maestra\" e soltanto ai tempi di Michelangelo Buonarroti fu aperta anche la \"via de' Marmi\", che andava da Seravezza al mare.\nAlla fine dei XVI secolo formava un piccolo comune assieme ai paesi di Strettoia e Campiglione (comune di Pietrasanta).\nNel 1644 fu rinvenuta a Querceta un'immagine della Madonna Lauretana che, secondo la tradizione, sarebbe stata portata da un pellegrino francese di ritorno dal santuario della Santa Casa di Loreto (AN): questi l'avrebbe lasciata, \"spinto da impulso divino\", appesa su un muro o su una quercia, nella localit\u00e0 detta \"alla Croce\", presso la propriet\u00e0 di un certo Giulio Braccelli di Seravezza, situata presso la strada di Querceta detta \"alle Mordure\". Dopo il ritrovamento fall\u00ec il tentativo di trasportare l'immagine a Seravezza a causa di una tempesta, che si ritenne miracolosa. I \"Nove Consiglieri\" fiorentini decisero l'erezione di una chiesa, dedicata a Santa Maria Lauretana, la cui prima pietra fu posta il 15 aprile 1645. I lavori furono completati dopo quindici anni, grazie alle offerte dei pellegrini. Dopo una disputa tra Pietrasanta e Seravezza, Querceta venne affidata alla giurisdizione di quest'ultima nel 1672.\nNel XVII secolo la localit\u00e0 si svilupp\u00f2 e si impiantarono le coltivazioni degli olivi. L'immagine della Vergine, intanto, aveva acquisito fama di realizzare miracoli e un secondo tentativo di trasportarla in una casa di Seravezza avrebbe provocato nuovamente un nubifragio, che, tuttavia, pare non danneggi\u00f2 n\u00e9 l'icona n\u00e9 spense i lumini posti davanti a essa. Durante la seconda guerra mondiale Querceta sub\u00ec alcuni bombardamenti, a causa della linea ferroviaria che attraversa l'abitato e della locale fermata. La Propositura di Santa Maria Lauretana fu minata e abbattuta dalle truppe tedesche. Croll\u00f2 la navata centrale e parte della copertura di quelle laterali, la cupola fu devastata, ne rimase parte del tamburo. Fu ricostruita nei primi anni cinquanta assieme al campanile, quasi identici a quelli precedenti.\nClima.\nSi riportano le medie della vicina stazione meteo di Ponte Tavole, appartenente al Sir Toscana.\nSociet\u00e0.\nTradizioni e folclore.\nSul campo sportivo comunale del Buon Riposo, in localit\u00e0 Pozzi, la prima domenica di maggio di ogni anno si svolge il Palio dei Micci. Alla manifestazione nata nel 1956 prendono parte oltre figuranti in rappresentanza di otto contrade: Ranocchio,\nCervia, Leon d'Oro, Lucertola, Madonnina, Ponte, Pozzo, Quercia. Il quartiere del Centro vi prende parte con la contrada della Quercia, creata in occasione della prima edizione nel 1956; la contrada della Madonnina, cos\u00ec chiamata da una piccola chiesa eretta nel 1922 al posto di una pi\u00f9 antica edicola sacra (ospitante un'altra immagine della Madonna, detta \"Madonnina dei Pagliai\" e rinvenuta nel 1347) si trova fra Querceta e Pozzi; quella del Ranocchio tra la zona di Ranocchiaio e Querceta.\nInfrastrutture e trasporti.\nStrade.\nQuerceta sorge sulla strada statale 1 Aurelia, a ridosso delle Alpi Apuane, in un'estensione del territorio comunale seravezzino che si protende verso il Mar Tirreno, pur non raggiungendo la costa. Contiguo all'abitato di Forte dei Marmi, dista circa da Pietrasanta e 4 da Seravezza.\nFerrovie.\nLa stazione ferroviaria \"Forte dei Marmi-Seravezza-Querceta\", sulla linea Genova-Pisa, si trova al centro di Querceta. L'impianto \u00e8 servito dalle relazioni regionali Trenitalia svolte nell'ambito dei contratti di servizio stipulati con la Regione Toscana, denominate anche \"Memorario\".\nDurante gli anni della prima guerra mondiale fu costruito un raccordo che univa la stazione di Querceta agli stabilimenti della SIPE in funzione a Vittoria Apuana, frazione del comune di Forte dei Marmi. Ogni giorno lasciavano Querceta due treni carichi di esplosivi. Il tronco collaterale fu eliminato negli anni del dopoguerra, sia perch\u00e9 gli stabilimenti furono interessati da una grossa esplosione accidentale (maggio 1916), sia perch\u00e9 Forte dei Marmi stava divenendo rapidamente un'importante localit\u00e0 turistica.\nMobilit\u00e0 urbana.\nIl trasporto pubblico locale \u00e8 garantito dalle autocorse gestite dalla societ\u00e0 CTT Nord.\nFra il 1916 e il 1951 era in servizio una rete di tranvie a vapore a scartamento ridotto (tranvie della Versilia) che collegava Querceta con Forte dei Marmi, Pietrasanta, Pontestazzemese e Arni (localit\u00e0 Culaccio): i binari seguivano il percorso dell'attuale strada provinciale 9."}
{"id": "1242746", "revid": "287204", "url": "https://it.wikipedia.org/wiki?curid=1242746", "title": "Kim Kallstrom", "text": ""}
{"id": "1242748", "revid": "767487", "url": "https://it.wikipedia.org/wiki?curid=1242748", "title": "Filo di Kirschner", "text": "Il filo di Kirschner (detto anche K-wire) \u00e8 un filo rigido e sottile che viene usato in chirurgia ortopedica per immobilizzare frammenti ossei migrati dalla loro sede originale in seguito, per esempio, ad una frattura scomposta.\nLa tecnica \u00e8 stata introdotta nel 1909 dal chirurgo Martin Kirschner, inventore della prima procedura non invasiva nel trattamento delle fratture complesse."}
{"id": "1242749", "revid": "599013", "url": "https://it.wikipedia.org/wiki?curid=1242749", "title": "Savo Milo\u0161evic", "text": ""}
{"id": "1242752", "revid": "287204", "url": "https://it.wikipedia.org/wiki?curid=1242752", "title": "Beautiful Intentions", "text": "Beautiful Intentions \u00e8 il terzo album della cantautrice britannica Melanie C, pubblicato l'11 aprile 2005 dall'etichetta discografica Red Girl.\nL'album, dalle sonorit\u00e0 tra il pop e il rock, \u00e8 stato il primo album della cantante ad essere pubblicato dalla Red Girl, l'etichetta indipendente creata dall'artista dopo aver abbandonato la Virgin poco prima dell'uscita di questo album.\nMelanie C ha lavorato a quest'album dal giugno 2004 fino alla data di uscita, l'11 aprile 2005, solo una settimana dopo la pubblicazione del primo singolo dall'album intitolato \"Next Best Superstar\". Il disco \u00e8 stato pubblicato a livello internazionale in quella data ma \u00e8 stato successivamente ristampato in alcuni paesi con l'aggiunta della canzone \"First Day of My Life\", singolo realizzato successivamente alla pubblicazione della prima edizione dell'album e che ha goduto di grande successo commerciale in Europa.\nSingoli.\nDall'album sono stati estratti tre singoli, a scopo promozionale. Il primo fu \"Next Best Superstar\", pubblicato prima dell'album stesso. Il secondo singolo era intitolato \"Better Alone\", mentre il terzo, \"First Day of My Life\", \u00e8 stato aggiunto all'album in alcuni paesi con una ristampa dello stesso.\nSuccesso commerciale.\nL'album vinse un disco d'oro in Germania, Austria e Svizzera e due dischi di platino in Portogallo, dove rimase in prima posizione per nove settimane consecutive."}
{"id": "1242754", "revid": "20262", "url": "https://it.wikipedia.org/wiki?curid=1242754", "title": "Voce verbale antipassiva", "text": ""}
{"id": "1242758", "revid": "481349", "url": "https://it.wikipedia.org/wiki?curid=1242758", "title": "Municipio Roma IV (2001-2013)", "text": ""}
{"id": "1242761", "revid": "767487", "url": "https://it.wikipedia.org/wiki?curid=1242761", "title": "Corno (segno diacritico)", "text": "Il corno (Vietnamita d\u1ea5u m\u00f3c) \u00e8 un segno diacritico attaccato alla parte superiore destra delle lettere o e u nell'alfabeto vietnamita per le vocali non arrotate \u01a1 e \u01b0, varianti non arrotondate della vocale rappresentata dalla lettera originaria. In vietnamita \u00e8 raramente considerato un segno diacritico separato; invece, i caratteri \"\u01a1\" e \"\u01b0\" sono considerati distinti rispetto a \"o\" e \"u\".\nLe codifiche in HTML per le lettere con il corno sono:"}
{"id": "1242762", "revid": "481349", "url": "https://it.wikipedia.org/wiki?curid=1242762", "title": "Municipio Roma V (2001-2013)", "text": ""}
{"id": "1242764", "revid": "767487", "url": "https://it.wikipedia.org/wiki?curid=1242764", "title": "Motivation (Sum 41)", "text": "Motivation \u00e8 il terzo singolo dell'album \"All Killer No Filler\" della band canadese Sum 41. La canzone riguarda il diventare egocentrici, demotivati e pigri, troppo pigri per essere motivati a fare qualcosa.\nVideo.\nIl video mostra la band che suona nella stanza da letto del batterista Steve Jocz."}
{"id": "1242765", "revid": "453768", "url": "https://it.wikipedia.org/wiki?curid=1242765", "title": "Municipio Roma VI (2001-2013)", "text": "Municipio Roma VI, gi\u00e0 \"Circoscrizione VI\", \u00e8 stata la denominazione della sesta suddivisione amministrativa di Roma Capitale, situata ad est del centro storico.\nCon la delibera n.11 dell'11 marzo 2013, l'Assemblea Capitolina lo accorpa con l'ex Municipio Roma VII ed istituisce il nuovo Municipio Roma V.\nGeografia fisica.\nTerritorio.\nIl suo territorio era suddiviso in quattro Zone Urbanistiche e la sua popolazione cos\u00ec distribuita:\nIl territorio si estendeva sui seguenti quartieri:\nSulle seguenti borgate:"}
{"id": "1242766", "revid": "767487", "url": "https://it.wikipedia.org/wiki?curid=1242766", "title": "The Beautiful South", "text": "The Beautiful South \u00e8 un gruppo musicale pop britannico, fondato alla fine degli anni ottanta, dopo lo scioglimento degli Housemartins, da Paul Heaton e Dave Hemingway. Al duo si aggiunsero in seguito Sean Welch (basso), Dave Stead (batteria) e Dave Rotheray (chitarra). Il gruppo si \u00e8 sciolto nel gennaio 2007."}
{"id": "1242769", "revid": "110157", "url": "https://it.wikipedia.org/wiki?curid=1242769", "title": "Piale", "text": "Piale (\"U Piali\" in dialetto reggino) \u00e8 una frazione del comune di Villa San Giovanni. L'abitato si trova in una posizione panoramica sullo Stretto e si allunga verso sud su due costoni del torrente Campanella, sulle colline che sovrastano Cannitello, di fronte a Campo Calabro ed ai piani di Matiniti. A Piale hanno sede la parrocchia di Santa Croce, si festeggiano Ges\u00f9 e Maria.\nToponomastica e storia.\nIl nome Piale avrebbe le sue radici dal greco \u03b5\u03c0\u03af \u03b1\u03bb\u03b9 (ep\u00ec ali), che significa \"sopra il mare\", difatti il borgo \u00e8 una vera terrazza sul mare, che mira l'incantevole vista sullo Stretto e sulla Sicilia fino a Capo Peloro con il lago di Ganzirri. In epoca romana il luogo veniva chiamato \"Pialis\".\nNel 1810 Gioacchino Murat, re di Napoli e cognato di Napoleone Bonaparte, per quattro mesi govern\u00f2 il regno dalle alture di Piale. Egli, muovendosi da Napoli per la conquista della Sicilia ancora in mano ai Borboni e protetta dalla Marina inglese, giunse a Scilla il 3 giugno 1810 e vi rest\u00f2 sino al 5 luglio, quando fu completato il grande accampamento di Piale. Il 26 settembre dello stesso anno, constatando impresa difficile la conquista della Sicilia, Murat dismise l'accampamento di Piale, levando le tende e ripartendo per la capitale.\nIl 23 agosto 1860 si svolse nei pressi di Piale una battaglia fra le truppe garibaldine e i borbonici comandati dai generali Melendez e Briganti.\nIl 9 agosto 1991 trov\u00f2 la morte presso Piale, sulla Strada Provinciale che collega Villa San Giovanni con Campo Calabro, il giudice Antonino Scopelliti, noto per il suo lavoro contro Cosa Nostra, mentre si trovava in vacanza nel suo paese natale.\nLa parrocchia di Santa Croce.\nIl 21 aprile 1768 il vescovo mons. Capobianco trov\u00f2 a Piale una chiesetta rurale dedicata a Ges\u00f9 e Maria. Gli abitanti si tassavano formando un elenco di censi per il sostentamento di un cappellano e le spese di culto. L'arcivescovo nomin\u00f2 subito cappellano don Vincenzo Messina, alle dipendenze del parroco di Cannitello. Dopo il terremoto del 1783 gli abitanti ricostruirono la chiesa pi\u00f9 ampia e pi\u00f9 bella e nel 1799 il parroco di Cannitello chiese alla curia di assegnare a Piale un economo curato. Le varie vicende politiche, che videro nei decenni successivi combattersi sulle colline di Piale napoleonici e inglesi alleati dei borboni, con la presenza di Gioacchino Murat in persona per ben quattro mesi nel 1810, non facilitarono la creazione della parrocchia, cosa che avvenne con decreto di mons. Tommasini del 19 febbraio 1820, organizzando il territorio come staccato da Campo Calabro e parte di Cannitello. Alla nuova parrocchia fu dato il titolo di Santa Croce, mantenuto sino ad oggi. Gli abitanti allora erano circa 500."}
{"id": "1242770", "revid": "453768", "url": "https://it.wikipedia.org/wiki?curid=1242770", "title": "Municipio Roma VII (2001-2013)", "text": "Municipio Roma VII, gi\u00e0 \"Circoscrizione VII\", \u00e8 stata la denominazione della settima suddivisione amministrativa di Roma Capitale, situata ad est del centro storico.\nCon la delibera n.11 dell'11 marzo 2013, l'Assemblea Capitolina lo accorpa con l'ex Municipio Roma VI ed istituisce il nuovo Municipio Roma V.\nGeografia fisica.\nTerritorio.\nIl suo territorio era suddiviso in otto Zone Urbanistiche e la sua popolazione cos\u00ec distribuita:\nIl territorio si estendeva sui seguenti quartieri:\ne sulle seguenti zone:\nCollegamenti esterni.\nSito ufficiale del Municipio"}
{"id": "1242771", "revid": "1573940", "url": "https://it.wikipedia.org/wiki?curid=1242771", "title": "Gancio (segno diacritico)", "text": "Il gancio (vietnamita: d\u1ea5u h\u1ecfi) \u00e8 un segno diacritico posto sopra le vocali nell'alfabeto vietnamita. Il disegno ricorda un piccolo punto interrogativo senza il punto stesso. Per esempio la \"a\" maiuscola con un gancio \u00e8 \"\u1ea2\" e la \"u\" minuscola con il gancio \u00e8 \"\u1ee7\". Si usa come segno di tono. Le vocali con questo simbolo sono pronunciate con un tono \u201ccadente\u201d. Il gancio viene scritto usualmente alla destra di un accento circonflesso nell'ortografia standard vietnamita. Se i caratteri vietnamiti non sono disponibili viene anche sostituito con un punto interrogativo dopo la vocale (codifica VIQR)."}
{"id": "1242772", "revid": "481349", "url": "https://it.wikipedia.org/wiki?curid=1242772", "title": "Municipio Roma VIII (2001-2013)", "text": ""}
{"id": "1242776", "revid": "453768", "url": "https://it.wikipedia.org/wiki?curid=1242776", "title": "Municipio Roma IX (2001-2013)", "text": "Municipio Roma IX, gi\u00e0 \"Circoscrizione IX\", \u00e8 stata la denominazione della nona suddivisione amministrativa di Roma Capitale, situata ad est del centro storico.\nCon la delibera n.11 dell'11 marzo 2013, l'Assemblea Capitolina lo accorpa con l'ex Municipio Roma X ed istituisce il nuovo Municipio Roma VII.\nGeografia fisica.\nTerritorio.\nIl suo territorio era suddiviso in cinque Zone Urbanistiche e la sua popolazione cos\u00ec distribuita:\nIl territorio si estendeva sui seguenti quartieri:"}
{"id": "1242779", "revid": "453768", "url": "https://it.wikipedia.org/wiki?curid=1242779", "title": "Municipio Roma X (2001-2013)", "text": "Municipio Roma X, gi\u00e0 \"Circoscrizione X\", \u00e8 stata la denominazione della decima suddivisione amministrativa di Roma Capitale, situata a est del centro storico, lungo l'asse della via Tuscolana.\nCon la delibera n.11 dell'11 marzo 2013, l'Assemblea Capitolina lo accorpa con l'ex Municipio Roma IX ed istituisce il nuovo Municipio Roma VII.\nGeografia fisica.\nTerritorio.\nIl suo territorio era suddiviso in undici Zone Urbanistiche e la sua popolazione cos\u00ec distribuita:\nIl territorio si estendeva sui seguenti quartieri:\ne sulle seguenti zone:\nI confini del territorio sono a nord l'autostrada Roma-Napoli e l'ex aeroporto di Centocelle, a ovest la vecchia borgata del Quadraro e il parco dell'Appia Antica, a sud la via Appia Nuova e il comune di Ciampino, a est i comuni di Grottaferrata e Frascati.\nStoria.\nIl tessuto urbanistico risale al secondo dopoguerra. La tipologia edilizia della parte pi\u00f9 vicina al centro \u00e8 quella intensiva, con palazzi alti e pochissimo verde tipica degli anni cinquanta e sessanta (Don Bosco e Appio Claudio). L'unica eccezione sono le costruzioni dell'INA-Casa tra viale Spartaco e via Selinunte, con case in linea, a torre e unifamiliari dal disegno urbano originale realizzate dai migliori architetti \"neorealistici\" dell'epoca, tra cui Adalberto Libera.\nMan mano che ci si allontana verso la periferia prevalgono invece sia edificazioni estensive almeno in parte nate abusivamente (Quarto Miglio, Statuario, Capannelle, Osteria del Curato, Morena, Gregna, Romanina, Vermicino, Passolombardo), sia quartieri moderni con maggiore dotazione di verde pubblico (Cinecitt\u00e0 Est, Torre di Mezzavia, Nuova Romanina, Nuova Tor Vergata).\nNell'ambito del nuovo Piano regolatore generale romano, \u00e8 in corso di pianificazione la centralit\u00e0 urbana di Anagnina-Romanina.\nCollegamenti.\n7 stazioni della linea A della metropolitana sorgono dentro il Municipio, compreso il grande nodo di scambio di Anagnina con i capolinea dei bus extraurbani COTRAL sulle direttrici Tuscolana, Casilina, Anagnina, Appia e Nettunense.\nL'unica stazione ferroviaria del territorio \u00e8 quella delle Capannelle, sulla linea ferroviaria Roma-Cassino-Napoli, che nell'ambito del servizio metropolitano corrisponde alla FR4 e alla FR6.\nLa mobilit\u00e0 su gomma \u00e8 assicurata in direzione fuori Roma dalla SS 215 Tuscolana, dalla SS 511 Anagnina e dalla diramazione dell'autostrada Roma-Napoli. I collegamenti tangenziali sono rappresentati invece dagli assi di viale Togliatti, via di Torre Spaccata-via delle Capannelle, via di Tor Vergata-via di Casal Morena e dal Grande Raccordo Anulare."}
{"id": "1242781", "revid": "154893", "url": "https://it.wikipedia.org/wiki?curid=1242781", "title": "Pezzo", "text": ""}
{"id": "1242782", "revid": "287204", "url": "https://it.wikipedia.org/wiki?curid=1242782", "title": "Artemis (citt\u00e0)", "text": "Artemis (, antico nome Loutsa, in greco \u039b\u03bf\u03cd\u03c4\u03c3\u03b1) \u00e8 un ex comune della Grecia nella periferia dell'Attica (unit\u00e0 periferica dell'Attica Orientale) con 17.391 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Spata-Artemida."}
{"id": "1242783", "revid": "110157", "url": "https://it.wikipedia.org/wiki?curid=1242783", "title": "Next Best Superstar", "text": "Next Best Superstar \u00e8 il primo singolo estratto dal terzo album di Melanie C, \"Beautiful Intentions\".\nIl brano, di genere pop rock, \u00e8 stato pubblicato il 4 aprile 2005 in tutto il mondo dall'etichetta discografica Red Girl e ha raggiunto la posizione numero 10 della classifica britannica.\nIl singolo riscosse un buon successo anche nel resto dell'Europa; in Austria raggiunse la posizione numero 43 della classifica, mentre in Germania raggiunse la prima posizione nella classifica dell'airplay. Nella stessa nazione vinse anche il titolo di \"Miglior hit internazionale\" ai \"German Radio Awards\" del 2005."}
{"id": "1242784", "revid": "1429175", "url": "https://it.wikipedia.org/wiki?curid=1242784", "title": "Artemida", "text": ""}
{"id": "1242785", "revid": "1305772", "url": "https://it.wikipedia.org/wiki?curid=1242785", "title": "Loutsa", "text": "Loutsa (Greco \u039b\u03bf\u03cd\u03c4\u03c3\u03b1, plurale \"Loutses\") pu\u00f2 essere riferito a diversi toponimi in Grecia: "}
{"id": "1242787", "revid": "287204", "url": "https://it.wikipedia.org/wiki?curid=1242787", "title": "Artemis", "text": "Artemis \u00e8 il nome greco di Artemide, dea greca della caccia; pu\u00f2 fare riferimento a:"}
{"id": "1242788", "revid": "1543377", "url": "https://it.wikipedia.org/wiki?curid=1242788", "title": "Singles Going Steady", "text": "Singles Going Steady \u00e8 la prima raccolta pubblicata dalla band punk rock e pop punk Buzzcocks poco prima del suo provvisorio scioglimento avvenuto nel 1980 (la band si \u00e8 riunita in seguito nel 1991 ed \u00e8 tuttora in attivit\u00e0).\nLa rivista \"Rolling Stone\" l'ha inserito al 358\u00ba posto della sua lista dei 500 migliori album."}
{"id": "1242790", "revid": "1968719", "url": "https://it.wikipedia.org/wiki?curid=1242790", "title": "Sovrani del W\u00fcrttemberg", "text": "Questo \u00e8 l'elenco dei sovrani del W\u00fcrttemberg dalla contea originaria sino alla detronizzazione della famiglia nel 1918.\nConti del W\u00fcrttemberg fino al 1495.\nIl trattato di N\u00fcrtingen divise la contea del W\u00fcrttemberg in due parti: W\u00fcrttemberg-Stoccarda con capitale Stoccarda, assegnata a Ulrico V, e W\u00fcrttemberg-Urach con capitale Bad Urach, assegnata a Ludovico I.\nLinea di W\u00fcrttemberg-Urach.\nIl Trattato di M\u00fcnsingen riun\u00ec le due linee separate sotto Eberardo V nel 1482, che divenne duca con il nome di Eberardo I nel 1495.\nDuchi del W\u00fcrttemberg (1495-1803).\nNel 1803, il duca del W\u00fcrttemberg venne elevato al rango di principe elettore del Sacro Romano Impero. Il 1\u00ba gennaio 1806 l'Impero venne dissolto e l'elettore del W\u00fcrttemberg divenne un monarca indipendente con il titolo di re.\nRe del W\u00fcrttemberg (1806-1918).\nIl regno si estinse con la fine della Prima guerra mondiale e la nascita della Repubblica di Weimar."}
{"id": "1242795", "revid": "486946", "url": "https://it.wikipedia.org/wiki?curid=1242795", "title": "Cristoforo di Wurttemberg", "text": ""}
{"id": "1242797", "revid": "1714743", "url": "https://it.wikipedia.org/wiki?curid=1242797", "title": "Ulrico di W\u00fcrttemberg-Neuenburg", "text": "Biografia.\nEra il quarto figlio maschio di Giovanni Federico, duca del W\u00fcrttemberg dal 1608 al 1628, e di Barbara Sofia di Brandenburgo.\nAlla morte del padre, avvenuta il 18 luglio 1628 a Stoccarda, divenne duca di W\u00fcrttemberg-Neuenburg, essendosi diviso con i fratelli maschi i domini paterni.\nSpos\u00f2 il 10 ottobre 1647 a Stoccarda la venticinquenne contessa Sofia Dorotea di Solms-Sonnenwalde la quale per\u00f2 mor\u00ec di parto meno di un anno dopo il 12 settembre 1648 a Vilsbiburg. Nacque una bambina che visse solo tre giorni:\nPer assicurarsi una discendenza Ulrico contrasse qualche anno dopo un secondo matrimonio prendendo per moglie una principessa francese: la ventottenne Isabella Maddalena d'Arenberg, vedova nel 1643 di Alberto Francesco di Lalaing, conte di Hoogstraeten. Il matrimonio venne celebrato il 15 maggio 1651 a Bruxelles. Isabella diede al marito un'altra figlia destinata a sopravvivere ai genitori:"}
{"id": "1242798", "revid": "124571398", "url": "https://it.wikipedia.org/wiki?curid=1242798", "title": "L'arte della commedia", "text": "L'arte della commedia \u00e8 una commedia teatrale in due tempi e un prologo, scritta da Eduardo De Filippo nel 1964. L'opera fa parte della raccolta \"Cantata dei giorni dispari\", la quale contiene le commedie che sono state scritte a partire dall'immediato dopoguerra. I \"giorni dispari\" (in un detto napoletano) sono quelli difficili in cui si scoprono le violenze della guerra (\"Napoli milionaria\"), gli inganni della miseria (\"Questi fantasmi!\"), le cause della prostituzione (\"Filumena Marturano\"). Questi temi si arricchiscono via via di molte inquietudini del vivere quotidiano e del vivere nella societ\u00e0: dall'incomprensione tra parenti (\"Le voci di dentro\", \"Bene mio e core mio\", \"Mia famiglia\" e \"Sabato, domenica e luned\u00ec\") alle storture della giustizia (\"De Pretore Vincenzo\"), sino alla censura della cultura denunciata ne \"L'arte della commedia\".\nTrama.\n1964. Oreste Campese \u00e8 capocomico di una compagnia itinerante di guitti - formata dalla sua famiglia - che si trova in pieno inverno in un non meglio specificato paese dell'Italia centrale. Durante il prologo, Campese ricostruisce l'antefatto: la compagnia ha subito la disgrazia della perdita del \"capannone\", una struttura teatrale mobile finita in cenere a causa di un incendio accidentale. Le fiamme hanno risparmiato solo le casse dei trucchi e dei costumi, che sono state opportunamente messe in salvo.\nAfflitto, il capocomico attende di essere ricevuto dal prefetto De Caro, appena trasferito in quella sede e giunto solo la sera prima a prendere possesso del suo nuovo ufficio. Il prefetto decide di ricevere per primo proprio Campese, il cui nome \u00e8 stato inserito in una lista di cinque persone fra le tante che gli hanno chiesto udienza, immaginando che quell'attore possa riservargli qualche attimo di piacevole colloquio. Durante l'incontro, Campese e De Caro si confrontano sul significato e l'importanza del teatro nella societ\u00e0, sull'impegno dello Stato a favore dell'arte e sulla condizione di vita degli attori, esprimendo punti di vista fortemente in contrasto. La discussione degenera e il prefetto, irritato, congeda il capocomico assegnandogli un \"foglio di via\", affinch\u00e9 possa lasciare il paese in treno a spese della prefettura. Campese protesta, lamentando di non essere venuto a elemosinare un viaggio, ma chiedendo invece la presenza del prefetto alla messa in scena del nuovo spettacolo della compagnia, in modo che il prevedibile afflusso di pubblico gli permetta di rimettersi in cammino coi propri soldi. Ancor pi\u00f9 stizzito dalla proposta di fare da \"specchietto per le allodole\", De Caro fa consegnare a Campese quello che crede essere il foglio di via e lo mette alla porta. Ma per errore, fra le mani del capocomico finisce la lista delle persone che il prefetto dovr\u00e0 ricevere. L'attore, prima di andare via, pu\u00f2 cos\u00ec lanciare a De Caro la sua sfida: sar\u00e0 in grado il prefetto di stabilire se le persone che ricever\u00e0 nel corso della giornata saranno veramente chi diranno di essere e non attori della sua compagnia?\nNel secondo atto si assiste a una sfilata di personaggi di varia umanit\u00e0: il prefetto riceve nell'ordine Quinto Bassetti, medico condotto; padre Salvati, parroco del paese; Lucia Petrella, maestra elementare; Girolamo Pica, farmacista. In ciascuno degli incontri, De Caro cerca di capire se si tratti di attori o persone reali, senza per\u00f2 riuscire a risolvere l'enigma. Quando alla fine il farmacista Pica si avvelena e, almeno apparentemente, muore nel suo ufficio, la situazione \u00e8 ormai precipitata. Proprio in quel frangente avviene il ritorno di Campese, che viene a restituire il foglio datogli per sbaglio. Il prefetto gli lancia l'ultimatum: confessare che quelle persone sono i suoi attori o andare incontro alla denuncia ai carabinieri. Campese gli spiega che non ha importanza sapere la verit\u00e0, perch\u00e9 le storie che ciascun personaggio ha raccontato sono fatti umani di cui lui, in quanto prefetto, dovr\u00e0 comunque tenere conto, indipendentemente dalla reale identit\u00e0 di quelle persone.\nMa prima che la forza pubblica faccia ingresso nello studio, Campese gli ricorda che tra i costumi di una compagnia teatrale non \u00e8 difficile trovare una divisa da maresciallo dei carabinieri...\nCritica della commedia.\n\"L'arte della commedia\", la pi\u00f9 pirandelliana fra le opere di Eduardo, \u00e8 un vero e proprio \"manifesto\" politico della poetica teatrale del drammaturgo partenopeo. \u00c8 una commedia di denuncia da parte degli attori verso la borghesia che censura ideologicamente e materialmente i contenuti di verit\u00e0 che gli artisti vorrebbero esprimere e mette in secondo piano il loro ruolo produttivo in societ\u00e0. Una censura di carattere materiale imposta, che evita di far nascere e pubblicizzare lavori di denuncia sociale, per impedire una sensibilizzazione delle coscienze verso i reali problemi della societ\u00e0. Eduardo infatti denuncia in questa opera la coercizione che il teatro e gli artisti sono costretti a subire dai vari governi, che per distrarre le masse dall'avere un'opinione indirizzano la cultura di massa in una direzione tanto edonista quanto deleteria per le sorti dell'intera umanit\u00e0, generando confusione, che risulta essere strumentale agli interessi dei potenti. Un capolavoro politico sulla questione teatrale."}
{"id": "1242799", "revid": "486946", "url": "https://it.wikipedia.org/wiki?curid=1242799", "title": "Eberardo II di W\u00fcrttemberg (duca)", "text": ""}
{"id": "1242801", "revid": "486946", "url": "https://it.wikipedia.org/wiki?curid=1242801", "title": "Eberardo I di W\u00fcrttemberg (duca)", "text": ""}
{"id": "1242803", "revid": "287204", "url": "https://it.wikipedia.org/wiki?curid=1242803", "title": "Fran\u00e7ois Leleux", "text": "Biografia.\nHa iniziato lo studio vero e proprio dell'oboe a 7 anni nel conservatorio di Roubaix. A soli 14 anni, \u00e8 entrato al Conservatorio di Parigi, dove ha studiato sotto la tutela di Pierre Pierlot e in seguito di Maurice Bourgue. Poco dopo ha vinto i primi premi di oboe e di musica da camera.\nSuccessivamente, la sua collezione di premi \u00e8 aumentata grazie alla partecipazione in diversi concorsi internazionali come quello di Tolone, Monaco, Manchester, Praga e Trieste; inoltre, egli ha vintoil Premio Europeo Juventus.\nAl di fuori della sua carriera internazionale di solista, Leleux lavora anche con l'orchestra: ha infatti fatto parte dell'Orchestra Nazionale di Francia e dell'Orchestra dei giovani della Comunit\u00e0 Europea sotto la direzione di Claudio Abbado. A 18 anni ha vinto il concorso di oboe (solista) nell'Orchestra Nazionale dell'Op\u00e9ra Bastille di Parigi, questa volta sotto la direzione di Chung Myung-whun.\nQuattro anni dopo \u00e8 entrato nell'Orchestra sinfonica della Radio di Baviera di Monaco, condotta da Lorin Maazel e in seguito da Mariss Jansons. Professore alla Musikhochschule di Monaco, \u00e8 tuttora membro dell'Orchestra da Camera d'Europa.\nLeleux fa parte dell'\"Octuor \u00e0 vents Paris-Bastille\", che ha riportato il primo premio internazionale della citt\u00e0 di Parigi soltanto un mese dopo la sua creazione. Inoltre, con l'insieme \"Les Vents Fran\u00e7ais\", egli compie molte tourn\u00e9e internazionali di concerti. \n\u00c8 sposato con la violinista georgiana Lisa Batiashvili."}
{"id": "1242811", "revid": "125960500", "url": "https://it.wikipedia.org/wiki?curid=1242811", "title": "Litigi d'amore", "text": "Litigi d'amore (\"The Upside of Anger\") \u00e8 un film del 2005 scritto e diretto da Mike Binder.\nTrama.\nAbbandonata dal marito, Terry Wolfmeyer deve fronteggiare da sola i problemi di una famiglia che conta ben quattro figlie. Sola e rabbiosa, trova sostegno nell'alcol e nel vicino di casa Denny, ex campione di baseball che si guadagna da vivere sfruttando la sua fama.\nDenny pian piano diventa una parte importante nella vita della famiglia Wolfmeyer e fa breccia anche nella tormentata Terry. La prima figlia Hadley, al conseguimento della laurea annuncia di essere incinta e di voler sposare David, compagno di college che frequenta da tre anni ma che non ha mai presentato a sua madre. La prima reazione di questa \u00e8 sopra le righe ma poi, a freddo, asseconda la volont\u00e0 della figlia che dunque si sposa, d\u00e0 alla luce un bambino e poi resta subito incinta una seconda volta.\nLa terza figlia Andy, grazie ad un'amicizia di Denny, comincia a lavorare in una radio di Detroit coronando le sue aspettative. Il fatto che la figlia sia soddisfatta e si faccia strada non basta a lenire la rabbia di Terry per aver visto la figlia a letto con il suo mentore, molto pi\u00f9 anziano, e per vedere svanito il progetto di portare al college tutte le figlie.\nPopeye, la pi\u00f9 piccola, frequenta un liceo privato dove si innamora di un ragazzo che, nonostante le affinit\u00e0 intellettuali, non pu\u00f2 ricambiarla: purtroppo \u00e8 gay.\nLa seconda figlia, Emily, sogna da sempre di fare la ballerina e Terry, a differenza del padre, le dimostra di non credere in questo, sebbene lei stessa da ragazza avesse coltivato aspirazioni artistiche. La ragazza, forse causa stress, accusa poi gravi problemi di salute che finiscono per riavvicinarla moltissimo alla madre che, oltretutto, smette di bere.\nDopo degli screzi, Terry e Denny formano una coppia stabile e decidono di dare avvio a un progetto immobiliare comune, sul terreno vicino alla casa dei Wolfmeyer, che \u00e8 anche stata la \"scusa\" con la quale \u00e8 incominciata la loro frequentazione.\nAlle prime operazioni sul terreno, un operaio scopre qualcosa in un vecchio pozzo semicoperto in un boschetto. \u00c8 il corpo di Grey Wolfmeyer, probabilmente caduto accidentalmente durante un sopralluogo ed annegato senza che nessuno potesse accorgersi di niente. Terry constata quindi che il marito non l'ha abbandonata per la giovane segretaria, come lei ha sempre pensato e detto alle figlie, e alla rabbia si sostituisce il dolore.\nMa ora, con Denny, ha gi\u00e0 formato una nuova famiglia, forte abbastanza da permettere a lei e alle figlie di guardare avanti con fiducia.\nProduzione.\nCast.\nDane Christensen, che interpreta il giovane Gorden Reiner, di cui Popeye \u00e8 innamorata, \u00e8 il fratello minore di Erika Christensen che interpreta Andy."}
{"id": "1242815", "revid": "1957733", "url": "https://it.wikipedia.org/wiki?curid=1242815", "title": "What We're All About", "text": "What We're All About \u00e8 il secondo singolo del gruppo musicale canadese pop punk Sum 41, pubblicato il 17 giugno 2002.\nLa canzone.\nIl brano \u00e8 stato inserito nella colonna sonora del film \"Spider-Man\". \nLa canzone \u00e8 una versione differente di \"Dave's Possessed Hair/It's What We're All About\", contenuta in \"Half Hour of Power\".\nVideo musicale.\nIl video mostra il gruppo cantare la canzone insieme a tanta gente in uno studio ed \u00e8 alternato da alcune scene del film. Nel video musicale diretto da Marc Klasfeld \u00e8 presente Kerry King, membro degli Slayer, che esegue un assolo nel bridge."}
{"id": "1242816", "revid": "287204", "url": "https://it.wikipedia.org/wiki?curid=1242816", "title": "Federico I del Wurttemberg", "text": ""}
{"id": "1242818", "revid": "66387", "url": "https://it.wikipedia.org/wiki?curid=1242818", "title": "Federico III del Wurttemberg", "text": ""}
{"id": "1242820", "revid": "287204", "url": "https://it.wikipedia.org/wiki?curid=1242820", "title": "Guglielmo I di Wurttemberg", "text": ""}
{"id": "1242822", "revid": "486946", "url": "https://it.wikipedia.org/wiki?curid=1242822", "title": "Guglielmo II di Wurttemberg", "text": ""}
{"id": "1242824", "revid": "287204", "url": "https://it.wikipedia.org/wiki?curid=1242824", "title": "Ruota di Magonza", "text": "In araldica il termine ruota di Magonza \u00e8 utilizzato per indicarne il blasone dell'Elettore di Magonza, costituito da una ruota d'argento, con sei raggi, su fondo rosso. Questo simbolo \u00e8 poi diventato una figura caratteristica dell'araldica civica della Germania nella regione Reno-Meno.\nOggi la citt\u00e0 di Magonza porta due ruote unite da una croce d'argento. La citt\u00e0 di Erfurt porta invece la forma pi\u00f9 pura della ruota.\nDistribuzione.\nL'immagine a fianco illustra la frequenza con cui la \"ruota di Magonza\" compare negli stemmi di araldica civica della Germania."}
{"id": "1242825", "revid": "1997055", "url": "https://it.wikipedia.org/wiki?curid=1242825", "title": "MIRC scripting", "text": "Il mIRC scripting language \u00e8 un linguaggio di scripting sviluppato per mIRC. Non \u00e8 potente come il C o il C++, ma si possono comunque sviluppare script abbastanza avanzati. Gli script hanno estensione codice_1 o .ini\nUsi del linguaggio.\nIl mIRC scripting viene utilizzato principalmente per automatizzare compiti ripetitivi, bannare utenti che floddano sul canale, imporre policy di protezione (ad esempio determinati permessi a un gruppo di indirizzi IP), aggiungere comandi utili (come l'aiuto per il canale o un comando per cambiare nickname oppure il controllo dell'ortografia).\nSi possono anche creare:\nCaratteristiche del linguaggio.\nIdentificatori e variabili.\nGli identificatori (sia personali che gi\u00e0 presenti nel mIRC) sono preceduti da $, un identificatore \u00e8 $replace che serve per sostituire il testo in una stringa con altro testo, un altro \u00e8 $nick che intende il nick che esegue l'azione precedentemente specificata. Le variabili binarie sono precedute da &amp; mentre le altre (sia locali che globali) da %.\nEsempi di codice.\nNotare che questi codici funzionano solo nei remote, se si volessero mettere negli aliases andrebbe tolto l'alias iniziale\nQuesto codice serve per mostrare alla digitazione di /hello nella finestra attiva (come specifica -a) del mIRC la celeberrima frase Hello, world!.\nMostra, al comando /dieci, i primi dieci numeri, sempre nella finestra attiva\nIl codice seguente va necessariamente messo nei remote in quanto contiene l'evento on *:TEXT:, serve per ricambiare il saluto, funziona solo su #canale \nQuesto codice \u00e8 l'inizio di un semplice antivirus, che controlla, al comando /virus se le porte utilizzate dal virus WinCrash sono occupate e quindi mostra nella finestra attiva un messaggio.\nQui di seguito un semplice script che fa uso dell'identificatore replace per sostituire le lettere con in numeri, in pieno stile leet. Questo script si attiva automaticamente ad ogni input, funziona solo se messo nei remote\nI codici qui presentati non hanno la pretesa di essere i migliori, sono stati ideati solo per scopo illustrativo.\nGiochi.\nUn gioco per mIRC \u00e8 un programma con fini ludici scritto nel linguaggio di mIRC. Questi giochi possono essere sia di tipo grafico sia di testo. I primi vengono mostrati in una finestra a parte detta \"Picture Window\", mentre i giochi testuali si svolgono di norma nella finestra di canale. I giochi scritti in questo linguaggio tendono a essere semplici, siccome lo stesso linguaggio possiede delle limitazioni, ma ci sono stati diversi tentativi di produrre dei giochi anche abbastanza complessi.\nTanks.\nTanks \u00e8 un gioco non molto complesso, in cui i giocatori (massimo 8) si sfidano con dei carri armati, tenendo conto delle caratteristiche meteorologiche, specialmente del vento.\nDragon Ball Z.\nDragon Ball Z, ispirato all'omonimo anime \u00e8 stato creato in Belgio da Epsilon. \u00c8 il primo picchiaduro realizzato su mIRC.\nLindonRPG.\n\"LindonRPG\" \u00e8 il primo gioco MMORPG per IRC. Permette di creare un personaggio virtuale e farlo evolvere. Nonostante le limitazioni del linguaggio ha molte delle funzioni di un MMORPG\n\"All-Out-War\" \u00e8 simile a LindonRPG. L'obiettivo dei giocatori \u00e8 quello di diventare il gangster pi\u00f9 potente. \u00c8 anche disponibile sul web tramite un client Java su www.all-out-war.net.\nMario Beta Engine.\nUno scripter Brasiliano, con nick DukeNuken nel 2001 ha creato una semplice versione di Mario Bros., per testare un nuovo motore grafico creato per mirc da lui stesso. Il codice era efficiente e il gioco aveva un buon framerate. Ci\u00f2 lo fece diventare in poco tempo il miglior platform per mIRC. Il suo motore grafico guadagno popolarit\u00e0 tra gli altri scripters facendo fervere la produzione di giochi anche pi\u00f9 complessi. L'espansione di questo motore usc\u00ec nel 2003, per la creazione di un gioco di ninja, chiamato \"The Ninja Engine\", che avrebbe dovuto supportare nuovi tipi di collisioni e anche sfondi animati. DukeNuken non fin\u00ec mai questo gioco.\nAltri giochi.\nSono stati creati diversi altri giochi, anche se molto pi\u00f9 semplici, come:"}
{"id": "1242832", "revid": "78273", "url": "https://it.wikipedia.org/wiki?curid=1242832", "title": "Federico III di Wurttemberg", "text": ""}
{"id": "1242836", "revid": "71433", "url": "https://it.wikipedia.org/wiki?curid=1242836", "title": "The reef - Amici per le pinne", "text": ""}
{"id": "1242839", "revid": "1748167", "url": "https://it.wikipedia.org/wiki?curid=1242839", "title": "Picos de Europa", "text": "I Picos de Europa (letteralmente: \"Picchi d'Europa\") sono una catena montuosa situata lungo la costa settentrionale della Spagna, tra le comunit\u00e0 autonome delle Asturie, Cantabria e Castiglia e Le\u00f3n, e facente parte della Cordigliera Cantabrica, sebbene spesso siano considerati come entit\u00e0 a s\u00e9 stanti, per la loro formazione pi\u00f9 recente.\nDescrizione.\nI Picos de Europa sono divisi in tre grandi massicci: il massiccio Centrale (o degli Urrieles), Orientale (o di Andara) e Occidentale (o Cornion). Questa formazione calcarea spicca per l'altezza delle sue cime, tra cui vi sono alcune delle pi\u00f9 alte di Spagna, arrivando in alcuni casi al di sopra dei 2.500 metri. La formazione rocciosa si trova molto vicina alla costa, nel punto pi\u00f9 settentrionale appena 15\u00a0km dal mare, ci\u00f2 che fa s\u00ec che l'orografia sia molto accidentata e le pendenze di strade e sentieri siano a volte di notevole entit\u00e0.\nLe maggiori cime si trovano nel massiccio centrale, in cui quattordici montagne superano i 2.600\u00a0m di altezza, con il Torre Cerredo, di 2.648 metri, come tetto di queste montagne. Non si pu\u00f2 parlare di questo massiccio senza menzionare il Picu Urriellu o Naranjo de Bulnes, indiscutibilmente re di queste montagne e culla dell'alpinismo spagnolo, la cui vetta fu conquistata per la prima volta nel 1905 da Pedro Pidal, Marchese di Villaviciosa, e dal suo compagno di cordata Gregorio P\u00e9rez Demar\u00eda, El Cainejo.\nNel massiccio occidentale o Cornion, chiamato cos\u00ec per la forma di corno che offre la sua silhouette vista da ovest, spicca la Pe\u00f1a Santa, che con i suoi 2.596 metri di altitudine supera di 110 la seguente cima, la Torre de Santa Mar\u00eda o Torre Santa de Enol. \u00c8 importante notare che questo massiccio dove si trovano anche i Laghi di Covadonga, cos\u00ec come anche il santuario che porta lo stesso nome, fecero parte dal 1918 del primo parco nazionale creato in Spagna.\nIl massiccio orientale, anche chiamato di Andara, \u00e8 il pi\u00f9 modesto dei tre, tanto in altezza (il suo tetto, la Morra de Lechugales, arriva a 2.444 metri di altitudine) quanto in pendenza.\nIl parco.\nDal 1995, gran parte della regione costituisce il \"Parco nazionale dei Picos de Europa\", che si estende nelle Comunit\u00e0 Autonome di Cantabria, Asturie e Castiglia e Le\u00f3n; la parte asturiana \u00e8 stata il primo parco nazionale di Spagna."}
{"id": "1242840", "revid": "56818", "url": "https://it.wikipedia.org/wiki?curid=1242840", "title": "Effetto di frenamento", "text": ""}
{"id": "1242844", "revid": "2210568", "url": "https://it.wikipedia.org/wiki?curid=1242844", "title": "Federico II Eugenio di W\u00fcrttemberg", "text": "Biografia.\nInfanzia.\nQuarto figlio (terzo di quelli che raggiunsero l'et\u00e0 adulta) del duca Carlo Alessandro e della di lui moglie Maria Augusta, Principessa di Thurn und Taxis (11 agosto 1706 - 1\u00ba febbraio 1756), dopo la morte improvvisa del padre (1737), fu inviato, insieme ai due fratelli pi\u00f9 anziani, Carlo Eugenio e Ludovico Eugenio a Berlino presso la corte di Federico il Grande, per ricevere la propria formazione.\nBenevolmente accolto, non rientr\u00f2 fino al 1744 quando il pi\u00f9 anziano dei fratelli non assunse il potere di duca del W\u00fcrttemberg.\nMatrimonio.\nIl 29 novembre 1753 Federico Eugenio spos\u00f2 la nipote del re Federico II Federica Dorotea di Brandeburgo-Schwedt, (Schwedt, 18 dicembre 1736 \u2013 Stoccarda, 9 marzo 1798), figlia di Federico Guglielmo di Brandeburgo-Schwedt e di Sofia Dorotea di Prussia, dalla quale ebbe undici figli\nImprese militari.\nInizialmente ebbe un canonicato e l'offerta, da parte del re Federico II, del posto di coadiutore presso l'arcivescovado di Breslavia, ma prefer\u00ec la carriera militare a quella spirituale e nel 1749 fu nominato dal re colonnello di cavalleria e comandante di un reggimento di dragoni. Il 29 novembre 1753 spos\u00f2, come gi\u00e0 aveva fatto il fratello pi\u00f9 anziano, una nipote del re, Federica Dorotea di Brandeburgo-Schwedt, figlia del margravio Federico Guglielmo di Brandeburgo-Schwedt e di Sofia Dorotea di Prussia, quarta sorella del re Federico. Nel contratto di matrimonio fu stabilita, come ultima condizione, che i figli che fossero nati dal matrimonio, sarebbero stati educati nella confessione evangelica, quella del paese, per la qual cosa le sostanze del principe e dei suoi eredi maschi avrebbero goduto, oltre al gi\u00e0 previsto appannaggio, di una somma supplementare di 25\u00a0000 fiorini.\nNel 1756 il principe si rec\u00f2 presso l'isola di Minorca, ove il fratello Ludovico Eugenio partecipava come generale francese all'assedio del forte di San Filippo, allo scopo di apprendere le tecniche militari dell'assedio. Ben presto egli ebbe tuttavia l'occasione di meritare gli allori in una serie di battaglie militando nell'esercito prussiano. Nello stesso anno infatti scoppi\u00f2 la guerra che fu poi detta dei sette anni e dopo essere stato messo alla prova in Sassonia, il 17 ottobre fu nominato maggior generale.\nNell'anno seguente si distinse particolarmente per il suo valore nei combattimenti avvenuti presso Liberec, in Boemia, sotto gli occhi stessi del re, cos\u00ec come avvenne nella Battaglia di Praga (6 maggio 1757), quando rischi\u00f2 di perdere la vita: circondato dai nemici, un dragone del suo reggimento spacc\u00f2 la testa a un cavaliere che lo stava assalendo. Alla Battaglia di Leuthen (5 dicembre 1757), all'et\u00e0 di soli venticinque anni, fu nominato direttamente Luogotenente generale di cavalleria. Nella battaglia di Kunersdorf, persa dai prussiani, fu colpito di striscio alla schiena e sub\u00ec un'ancora pi\u00f9 grave ferita nella parte posteriore del piede destro. Recatosi in convalescenza presso parenti a Schwedt, fu catturato da una pattuglia dell'esercito russo e pot\u00e9 ottenere il suo rilascio solo tramite un riscatto. Egli pot\u00e9 riprendere la guerra solo nel 1760. Non gli era possibile, con le sue deboli forze, tenere la citt\u00e0 di Berlino contro le truppe austro-russe giunte di rinforzo. Egli era riuscito a salvare arrivando poco prima dei russi, grazie una marcia forzata, la citt\u00e0 di Tottleben. \nSolo pi\u00f9 tardi riusc\u00ec fortunosamente a cacciare le truppe, condotte dal fratello, il duca del W\u00fcrttemberg regnante, contro il re di Prussia, dalla zona fra l'Elba e la Saale e ottenne vantaggi essenziali nell'occasione della Battaglia di Torgau, nel corso della quale comandando la cavalleria all'ala sinistra dello schieramento prussiano si prese una sciabolata sulla testa. In seguito ebbe il compito di liberare il Brandeburgo e la Pomerania prussiana dai russi e dagli svedesi e tenere il comando del \u201ccordone\u201d di truppe prussiane fra Meclemburgo e Pomerania. Egli attenu\u00f2, per quanto possibile, le dure condizioni e contribuzioni di guerra al Meclemburgo e mostr\u00f2 con un salvacondotto, che egli confer\u00ec all'Universit\u00e0 di B\u00fctzow, la sua attenzione verso il mondo scientifico della Pomerania.\nPoich\u00e9 il suo progetto iniziale, ancor prima dell'approssimarsi del rafforzamento russo, di bloccare con un attacco deciso le operazioni del nemico non aveva incontrato l'approvazione del re, dovette attendere l'attacco nemico in un campo trincerato di fronte al porto di Kolberg.\nEgli resistette ostinatamente e valorosamente per ben 23 settimane all'attacco di forze russe, le quali nel corso degli eventi giunsero a una superiorit\u00e0 numerica di oltre il doppio di quelle a sua disposizione. A seguito della carestia, dovette infine abbandonare con gli accampamenti con le sue malconce truppe, cosa che fece nottetempo di fronte al nemico cos\u00ec abilmente, da non perdere nella ritirata neanche un uomo. Kolberg, rimasta sguarnita, dovette poco dopo arrendersi alle truppe del generale russo P\u00ebtr Aleksandrovi\u010d Rumjancev-Zadunajskij (16 dicembre 1761).\nAl principe fu quindi nuovamente affidato il comando del \u201ccordone\u201d di truppe prussiane fra Meclemburgo e Pomerania. Egli concluse il 10 aprile 1762 un armistizio con gli svedesi, cui segu\u00ec a ruota la pace fra Prussia e Svezia. Partecip\u00f2 infine ancora in Slesia all'assedio di \u015awidnica, in occasione del quale volse a favore dei prussiani la battaglia di Reichenbach con un attacco della sua cavalleria.\nRitiro a M\u00f6mpelgard.\nDopo aver goduto un anno di pace a Treptow, lasci\u00f2 nel 1769 il servizio nell'armata prussiana e riprese per un periodo di oltre venti anni la sua abituale residenza in M\u00f6mpelgard, nelle cui vicinanze fece erigere un palazzo di residenza estiva.\nEgli condusse qui in tutta tranquillit\u00e0 la sua vita di famiglia. Il 10 marzo 1786 ottenne da suo fratello, grazie a uno specifico accomodamento, il governo su M\u00f6mpelgard che condusse, insieme alla signoria borgognona e alsaziana ad esso collegata, con molta fermezza. Solo i disordini in Francia lo costrinsero nel 1791 a lasciare le sue terre circondate dal territorio francese e dopo il soggiorno in altra terra durato oltre un anno, il re Federico gli concesse come sede il castello di Bayreuth, che era appartenuto al defunto Margravio di Brandeburgo-Bayreuth, nominandolo governatore generale del principato di Brandeburgo-Ansbach e di Brandeburgo-Bayreuth.\nDuca del W\u00fcrttemberg.\nDopo gli improvvisi, susseguentisi, decessi dei due fratelli pi\u00f9 anziani Carlo Eugenio (24 ottobre 1793) e Ludovico Eugenio (20 maggio 1795), divenne duca regnante del W\u00fcrttemberg e prese subito residenza a Stoccarda.\nSubito prima dell'inizio del suo regno come duca del W\u00fcrttemberg, Federico II di Prussia lo nomin\u00f2 Feldmaresciallo Generale di Prussia. Il suo regno dur\u00f2 tuttavia solo un paio di anni e poco pi\u00f9, durante i quali il paese soffr\u00ec parecchio a causa della guerra con la Francia. Il duca, dopo alcuni tentennamenti, si era dichiarato a favore dell'Austria. Intanto nel 1796 le truppe francesi agli ordini del generale Moreau presero d'assalto le alture del Kniebis, attraversarono in luglio la zona saccheggiandola ed entrarono in Stoccarda, mentre gli austriaci, dopo lo scontro di Cannstatt si dirigevano verso est. Cos\u00ec il duca fu costretto a concludere da solo un armistizio con Moreau (17 luglio nel Baden) cui segu\u00ec il 7 agosto dello stesso anno a Parigi la conclusione della pace, fatto che irrit\u00f2 fortemente l'Austria.\nI successi dell'Arciduca Carlo resero possibile al duca, che come molte famiglie aveva lasciato il paese, il ritorno in patria ma anche gli acquartieramenti e le forniture all'esercito austriaco comportarono in due anni (1796 e 1797) un debito di 18 milioni di fiorini. Per poter trovare copertura a questi debiti, per la prima volta dopo 27 anni, fu convocato il parlamento ma il duca si oppose, come fece poi il suo successore, al compartecipazione dei propri beni. Si giunse a vivaci discussioni e la chiusura dei lavori parlamentari si trascin\u00f2 oltre il previsto, tanto che durante il dibattito il duca mor\u00ec di un attacco ischemico.\nEgli lasci\u00f2, a parte i suoi allori militari, una fama di principe intellettualmente dotato, efficace nella gestione del governo del paese, benevolo e amichevole, retto e imparziale.\nLa conservazione della casa regnante fu assicurata dalla sua discendenza: dodici figli di primo letto, otto maschi e quattro femmine. Tutti i suoi figli maschi prestarono servizio militare: il principe ereditario Federico nell'esercito prussiano e successivamente in quello russo, Ludovico, Eugenio ed Enrico in quello prussiano, Guglielmo in quello danese, Ferdinando in quello austriaco, Alessandro prima in quello napoletano quindi in quello austriaco, e Carlo in quello russo. Ebbero tutti occasione di distinguersi.\nDelle sue figlie la prima, Sofia Dorotea Augusta, spos\u00f2 il futuro zar Paolo I di Russia, la terza, Elisabetta, spos\u00f2 l'imperatore del Sacro Romano Impero, Francesco II nel 1788.\nMorte.\nIl duca Federico Eugenio mor\u00ec il 23 dicembre 1797 nell'Hoheneim, un quartiere di Stoccarda.\nDiscendenza.\nDal matrimonio tra Federico Eugenio e Federica Dorotea di Brandeburgo-Schwedt nacquero:"}
{"id": "1242846", "revid": "767487", "url": "https://it.wikipedia.org/wiki?curid=1242846", "title": "Jungle Jubilee", "text": "Jungle Jubilee \u00e8 un album dei Casino Royale pubblicato nel 1990 pubblicato dalla Kono."}
{"id": "1242847", "revid": "200568", "url": "https://it.wikipedia.org/wiki?curid=1242847", "title": "Statzendorf", "text": "Statzendorf \u00e8 un comune austriaco di 1 371 abitanti nel distretto di Sankt P\u00f6lten-Land, in Bassa Austria."}
{"id": "1242848", "revid": "110157", "url": "https://it.wikipedia.org/wiki?curid=1242848", "title": "St\u00f6ssing", "text": "St\u00f6ssing \u00e8 un comune austriaco di 844 abitanti nel distretto di Sankt P\u00f6lten-Land, in Bassa Austria. Tra il 1972 e il 1988 \u00e8 stato accorpato al comune di Kasten bei B\u00f6heimkirchen."}
{"id": "1242849", "revid": "6923", "url": "https://it.wikipedia.org/wiki?curid=1242849", "title": "Isabella Jagellona", "text": "Biografia.\nIsabella era la primogenita di Sigismondo I Jagellone, e della sua seconda moglie, Bona Sforza. Trascorse la maggior parte della sua infanzia nel castello di Wawel a Cracovia e nel castello di caccia di Niepo\u0142omice. Ha anche vissuto nel Granducato di Lituania. La madre le aveva insegnato la cultura rinascimentale e la lingua italiana, in modo da farne una persona bene istruita, che parlava quattro lingue. Il suo precettore di latino fu Johannes Honterus, di Bra\u0219ov, il capo della riforma luterana in Transilvania.\nMatrimonio.\nNel marzo del 1519, quando Isabella era solo una bimba di due mesi, gli inviati francesi proposero di sposare Isabella con un futuro figlio di Francesco I di Francia in cambio del sostegno di Sigismondo nelle imminenti elezioni per il Sacro Romano Impero. Sigismondo sostenne Carlo V, ma Bona continu\u00f2 a perseguire un matrimonio francese per Isabella. Sperava che il re di Francia avrebbe posto suo figlio e Isabella nel ducato di Milano che Bona reclam\u00f2 come sua eredit\u00e0. Nel 1524, Hieronymus \u0141aski negozi\u00f2 un'alleanza anti-turca con i francesi; tra le disposizioni c'era il matrimonio di Isabella ed Enrico, secondogenito di Francesco I. Ma questa alleanza fall\u00ec dopo che Francesco fu fatto prigioniero nella battaglia di Pavia.\nBona quindi persegu\u00ec un matrimonio italiano. Isabella di Napoli, nonna di Isabella, mand\u00f2 messaggeri in Polonia per proporre il matrimonio con Francesco II Sforza. Tuttavia, Sigismondo si rifiut\u00f2 quando il ducato fu contestato e la presa di Francesco fu tenue. Allora Bona propose Federico II Gonzaga, duca di Mantova, ma scelse Margherita Paleologa. Sigismondo voleva un matrimonio asburgico. Nel 1530, propose Massimiliano, il figlio maggiore dell'arciduca Ferdinando d'Austria, ma rifiutarono perch\u00e9 Isabella aveva otto anni in pi\u00f9 dello sposo. Quando gli Asburgo volevano fermare il matrimonio proposto tra Isabella e J\u00e1nos Z\u00e1polya, proposero Ludovico, figlio maggiore di Carlo III, Duca di Savoia, ma mor\u00ec nel 1536.\nIntorno al 1531, un piano emerse per sposare Isabella a J\u00e1nos Z\u00e1polya, Voivoda della Transilvania e Re d'Ungheria. Quando Luigi II d'Ungheria fu ucciso nella battaglia di Moh\u00e1cs nel 1526, l'Ungheria fu divisa tra il Regno d'Ungheria pro-asburgica e il Regno dell'Ungheria orientale pro-Z\u00e1polya. Le parti erano impegnate nella Piccola guerra in Ungheria. Z\u00e1polya aveva sostenuto la sua richiesta solo ottenendo il sostegno e diventando un vassallo dell'Impero Ottomano. Bona Sforza, ardente oppositrice degli Asburgo, sostenne Z\u00e1polya e cerc\u00f2 di convincere il marito Sigismondo a fornire sostegno militare e la mano di Isabella. Sigismondo, la cui prima moglie era la sorella di Z\u00e1polya, Barbara, rifiut\u00f2 di non voler turbare gli Asburgo e dubitando della capacit\u00e0 di Z\u00e1polya di rimanere sul trono. Alla fine, Sigismondo cedette alla condizione che un trattato di pace fosse concluso tra Z\u00e1polya e gli Asburgo. Il trattato di Gran Varadino fu firmato nel febbraio 1538. L'arciduca Ferdinando e Z\u00e1polya accettarono di dividere l'Ungheria tra loro e che Ferdinando avrebbe ereditato il territorio di Z\u00e1polya poich\u00e9 a quel tempo era senza figli.\nRegina d'Ungheria.\nNell'aprile del 1538, appena due mesi dopo il trattato di Gran Varadino, il vescovo Stjepan Brodari\u0107 arriv\u00f2 a Cracovia per negoziare i tempi e le condizioni per il matrimonio di Isabella e Giovanni Z\u00e1polya. I nobili polacchi consideravano il matrimonio mal concepito e non benefico. Il 15 gennaio 1539 arrivarono a Cracovia cinquecento cavalieri ungheresi. Il fidanzamento avvenne il 26 gennaio. La data del matrimonio per procura non \u00e8 conosciuta esattamente, ma probabilmente era tra il 28 gennaio e il 2 febbraio. Dopo la cerimonia, Isabella part\u00ec per l'Ungheria. La sua dote era di 32.000 ducati in contanti pi\u00f9 propriet\u00e0 per un valore di altri 6.000 ducati. Attraverso Buda raggiunse Sz\u00e9kesfeh\u00e9rv\u00e1r dove incontr\u00f2 Giovanni per la prima volta il 22 febbraio. Le concesse le citt\u00e0 di I\u0148a\u010dovce, Lipova, Deva, \u010c\u00ed\u010dov, Tokaj, parti dei castelli di Debrecen e Reg\u00e9c. Il giorno dopo la cerimonia nuziale Isabella fu incoronata regina d'Ungheria. Il banchetto nuziale \u00e8 continuato per una settimana a Buda.\nLa vita matrimoniale fu breve e infelice. Isabella aveva a che fare con un marito di 52 anni che si lamentava della gotta e della cattiva salute generale. Nella primavera del 1540, Z\u00e1polya viaggi\u00f2 per sedare una rivolta in Transilvania di \u015etefan Mailat. Isabella rimase a Buda per non sforzarsi durante la gravidanza. Il loro figlio Giovanni Sigismondo Z\u00e1polya nacque l'8 luglio 1540. Z\u00e1polya riusc\u00ec a sottomettere i ribelli, ma mor\u00ec il 22 luglio per emorragia cerebrale.\nReggenza.\nSecondo il trattato di Gran Varadino, a Giovanni Z\u00e1polya sarebbe succeduto l'arciduca Ferdinando, ma i nobili ungheresi, in particolare il vescovo Giorgio Martinuzzi, rifiutarono di rispettarlo e nel settembre 1540 elesse il piccolo Giovanni Sigismondo come re d'Ungheria e Isabella come sua reggente. Ferdinando invase l'Ungheria e assedi\u00f2 Buda dove Isabella e suo figlio cercarono riparo. La citt\u00e0 resistette al primo assedio nel novembre 1540 e il secondo nel maggio 1541 aiutati da Solimano il Magnifico. Non ricevette aiuto da suo padre Sigismondo. Solimano preferiva un'Ungheria frammentata, ma capiva che solo lui poteva proteggerla dagli Asburgo. Pertanto, convert\u00ec la maggior parte dell'Ungheria a pashaliks (provincia governata da un pasci\u00e0) e solo la Transilvania e le terre ad est del fiume Tibisco furono date a Giovanni Sigismondo e Isabella come sua reggente. Queste nomine furono accettate dalla Dieta Transilvana riconoscendo il suo status di vassallo dell'Impero Ottomano.\nNel settembre del 1541, Isabella lasci\u00f2 Buda e si stabil\u00ec a Lipova, poi a Gy\u00e1l e ad Alba Iulia. Si lamentava dello stato rovinoso dei suoi nuovi domini e dei problemi finanziari. Isabella era giovane, nota per la sua bellezza e criticata per i suoi gusti costosi. Inizi\u00f2 la ricostruzione dell'ex palazzo vescovile ad Alba Iulia in stile rinascimentale secondo gli esempi del castello di Wawel e del Palazzo Reale di Buda. [18] Affront\u00f2 molteplici sfide politiche: mantenere la pace con gli Ottomani, contenente le ambizioni di Martinuzzi e bloccare i tentativi di Ferdinando di conquistare la Transilvania. Nel dicembre del 1541, forse stremata dalle circostanze, Isabella firm\u00f2 un accordo con l'arciduca Ferdinando: abbandonava la Transilvania e si stabil\u00ec nella contea di Szepes. Tuttavia, quando gli Ottomani attaccarono di nuovo, Ferdinando non aveva abbastanza potere militare per difendere i suoi territori e l'accordo venne dimenticato. La Polonia propose di risolvere la questione con un altro matrimonio: Isabella avrebbe sposato Carlo V o l'arciduca Ferdinando oppure il suo primogenito Massimiliano. Ma Ferdinando sperava di poter acquisire la Transilvania con altri mezzi.\nNel 1548, quando gli Ottomani riunirono tutte le loro forze per un assalto contro la Persia nella guerra ottomana-safavide (1532-55), Ferdinando e Martinuzzi iniziarono le trattative per unire l'Ungheria e difenderla contro gli ottomani. L'accordo fu raggiunto il 1 agosto 1549 a Ny\u00edrb\u00e1tor. Isabella avrebbe rinunciato alla Transilvania in cambio di Opole e Racib\u00f3rz. Ferdinando doveva anche provvedere a Giovanni Sigismondo, che avrebbe in seguito sposato una delle sue figlie. Martinuzzi doveva essere nominato Arcivescovo di Gran e ricevere il cappello da cardinale. Isabella difese i suoi diritti e prese le armi. Non ricevette aiuto da suo fratello Sigismondo II Augusto quando concluse un'alleanza con Ferdinando in modo da poter sedare l'opposizione della nobilt\u00e0 polacca al suo matrimonio con Barbara Radziwi\u0142\u0142.\nRitorno in Polonia.\nNell'autunno del 1550, le truppe di Isabella difesero Alba Iulia, ma dovettero accettare una tregua. Ottenne il sostegno della nobilt\u00e0 nella dieta di Aiud, ma le sue forze furono sconfitte vicino a Cenad e fu assediata a Buda. Nel luglio 1551, di fronte a forze superiori, Isabella si arrese e firm\u00f2 il trattato di Weissenburg. Accett\u00f2 di rinunciare alla Transilvania in cambio di Opole, Racib\u00f3rz e altri territori in modo che il suo reddito annuale fosse di 25.000 fiorini. Per i suoi domini in Ungheria, che valevano 140.000 fiorini, Isabella avrebbe ricevuto Zi\u0119bice, Z\u0105bkowice \u015al\u0105skie e 100.000 fiorini in contanti. Giovanni Sigismondo doveva sposare una delle figlie di Ferdinando. Ad agosto, Isabella ha rinunciato alla Santa Corona d'Ungheria. Secondo Marcin Bielski, la croce in cima alla corona fu spezzata e tenuta da Giovanni Sigismondo, nella speranza che un giorno di riunire i pezzi. Allo stesso tempo, Giovanni Sigismondo fu fidanzato a Giovanna d'Austria.\nNel settembre del 1551, Isabella part\u00ec dalla Transilvania. Secondo una leggenda, quando Isabella si ferm\u00f2 a riposare alle porte di Meszes, una citt\u00e0 di confine, tagli\u00f2 l'abbreviazione del suo motto nella corteccia di una vecchia quercia: SFV - Sic fata volunt (\"\u00c8 volont\u00e0 del destino\"). Lo stesso motto si pu\u00f2 trovare sui suoi gioielli e sulle sue monete. Raggiunse Opole nel marzo 1551 per trovarla devastata. Gli edifici in cui doveva vivere non erano adatti, il reddito era solo la met\u00e0 di quanto previsto dal trattato, e Ferdinando non si affrettava a pagare le somme di denaro concordate. Solo un mese dopo part\u00ec da Opole per raggiungere la Polonia, dove visse con la sua famiglia per i successivi cinque anni. Per garantirle un reddito, suo fratello le concesse Krzepice e Sanok, mentre sua madre le don\u00f2 Wielu\u0144.\nRitorno in Transilvania.\nLa situazione in Ungheria non era stabile. Martinuzzi fu assassinato nel dicembre 1551, mentre gli Ottomani conquistarono Cenad e senza successo assediarono Eger. Isabella ricevette inviti sia dal Sultano Solimano, che mand\u00f2 un inviato in Polonia, sia da nobili locali per tornare in Ungheria, ma lei rimand\u00f2. Suo fratello, il re Sigismondo II Augusto, timoroso di un'alleanza russo-asburgica nella serie delle Guerre lituano-moscovite, spos\u00f2 Caterina d'Austria, figlia di Ferdinando. Isabella e sua madre chiesero a Ferdinando di adempiere ai suoi obblighi secondo il trattato di Weissenburg, ma non aveva risorse finanziarie per conformarsi e chiese concessioni. Isabella decise che, dal momento che non aveva mantenuto la sua parte dell'accordo, non era vincolata dal trattato e decise di tornare in Ungheria.\nNel febbraio del 1556, Isabella e sua madre Bona, che stava tornando nella natia Italia, partirono da Varsavia verso la Slesia. Trascorre l'estate a Leopoli in attesa di un momento opportuno per il suo ritorno. Accompagnata dalle truppe ottomane, entr\u00f2 a Cluj a ottobre. Il 25 novembre 1556, la Dieta della Transilvania le affid\u00f2 un periodo di reggenza di cinque anni a nome di suo figlio di 16 anni. Isabella istitu\u00ec la sua cancelleria con l'aiuto di Mih\u00e1ly Cs\u00e1ky. Batteva i suoi ducati d'oro che raffiguravano la Madonna col bambino da un lato e lo stemma composito dall'altro. Lo stemma includeva: un lupo e un unicorno della famiglia Z\u00e1polya, una croce patriarcale e quattro strisce orizzontali dell'Ungheria, un'aquila della Polonia, un serpente delle famiglie Sforza/Visconti e tre teste di pantera della Dalmazia. Nel 1558, il suo sostenitore Menyh\u00e9rt Balassa svent\u00f2 un colpo di stato dalla famiglia Kendi contro di lei. Oltre ai conflitti politici, c'erano anche differenze religiose da quando il protestantesimo si diffuse in Ungheria. Nel 1557, Isabella firm\u00f2 un editto che concedeva la libert\u00e0 di religione a quattro denominazioni: cattolici, luterani, calvinisti e unitari. Fu una mossa pionieristica verso la tolleranza religiosa e un passo importante verso l'editto di Torda del 1568. Isabella \u00e8 nota come il primo sovrano europeo a emanare leggi sulla tolleranza religiosa."}
{"id": "1242850", "revid": "2210568", "url": "https://it.wikipedia.org/wiki?curid=1242850", "title": "Ludovico Eugenio di W\u00fcrttemberg", "text": "Terzo figlio del Duca Carlo I Alessandro e di Maria Augusta di Thurn und Taxis, succedette nel 1793 al fratello Carlo II Eugenio come Duca del W\u00fcrttemberg e regn\u00f2 sino alla morte, quando venne succeduto dal fratello minore.\nBiografia.\nLudovico Eugenio trascorse la sua infanzia con i suoi due fratelli alla corte di Federico II di Prussia, che lo nomin\u00f2 nel 1743 comandante della cavalleria e capo del reggimento dei dragoni.\nNel 1749 entr\u00f2 al servizio di Luigi XV di Francia e divenne comandante di un reggimento tedesco. Durante la guerra fra Francia ed Inghilterra nel 1756 ebbe un tal personale successo che fu promosso luogotenente generale.\nL'anno successivo entr\u00f2 come volontario nell'esercito austriaco e prese parte a tutte le campagne della Guerra dei sette anni. Nel 1762 spos\u00f2 Sofia Albertina di Beichlingen, figlia del conte Augusto Goffredo Dietrich di Beichlingen e della contessa Sofia Elena di Stoecken, e si ritir\u00f2 a vita privata. In quel tempo inizi\u00f2 una intensa corrispondenza con Jean-Jacques Rousseau, nella quale trattava fra l'altro la questione se e come potevano trovare utilizzo nella formazione delle figlie i principi sviluppati dal Rousseau nell'opera \"Emile\". In occasione della acquisizione del titolo di duca egli annunci\u00f2 che il W\u00fcrttemberg avrebbe adottato i principi sviluppati da Rousseau nell'impostazione della formazione.\nEgli divenne infatti Duca del W\u00fcrttemberg alla morte del fratello Carlo Eugenio, il 24 ottobre 1793, tuttavia poco meno di due anni dopo fu colpito da infarto e, non avendo eredi maschi, il titolo di duca del W\u00fcrttemberg pass\u00f2 al fratello Federico Eugenio del W\u00fcrttemberg.\nMatrimonio e discendenza.\nDalla moglie Sofia Albertina Ludovico Eugenio ebbe tre figlie:"}
{"id": "1242852", "revid": "110157", "url": "https://it.wikipedia.org/wiki?curid=1242852", "title": "Weinburg", "text": "Weinburg \u00e8 un comune austriaco di 1 319 abitanti nel distretto di Sankt P\u00f6lten-Land, in Bassa Austria."}
{"id": "1242855", "revid": "110157", "url": "https://it.wikipedia.org/wiki?curid=1242855", "title": "Perschling", "text": "Perschling (fino al 10 febbraio 2015 Wei\u00dfenkirchen an der Perschling) \u00e8 un comune austriaco di 1 328 abitanti nel distretto di Sankt P\u00f6lten-Land, in Bassa Austria."}
{"id": "1242856", "revid": "110157", "url": "https://it.wikipedia.org/wiki?curid=1242856", "title": "Wilhelmsburg (Austria)", "text": "Wilhelmsburg \u00e8 un comune austriaco di 6 526 abitanti nel distretto di Sankt P\u00f6lten-Land, in Bassa Austria; ha lo status di citt\u00e0 (\"Stadtgemeinde\")."}
{"id": "1242858", "revid": "147489", "url": "https://it.wikipedia.org/wiki?curid=1242858", "title": "Jeffrey &quot;Jeff&quot; Mace", "text": ""}
{"id": "1242864", "revid": "767487", "url": "https://it.wikipedia.org/wiki?curid=1242864", "title": "W\u00f6lbling", "text": "W\u00f6lbling \u00e8 un comune austriaco di 2 513 abitanti nel distretto di Sankt P\u00f6lten-Land, in Bassa Austria; ha lo status di comune mercato (\"Marktgemeinde\")."}
{"id": "1242867", "revid": "554814", "url": "https://it.wikipedia.org/wiki?curid=1242867", "title": "Gaming", "text": "Gaming \u00e8 un comune austriaco di 3 163 abitanti nel distretto di Scheibbs, in Bassa Austria; ha lo status di comune mercato (\"Marktgemeinde\").\n\u00c8 famosa per il suo mercato storico (probabilmente di origine medievale, come il titolo onorifico di \"Marktgemeinde\" suggerisce), nonch\u00e9 per essere la residenza del campione di videogiochi italo-tedesco Peter von Mylill, noto agli addetti ai lavori come \"the most skilled pilot in MechaCon History\" (Vancouver 2018)."}
{"id": "1242871", "revid": "110157", "url": "https://it.wikipedia.org/wiki?curid=1242871", "title": "G\u00f6stling an der Ybbs", "text": "G\u00f6stling an der Ybbs \u00e8 un comune austriaco di 2 085 abitanti nel distretto di Scheibbs, in Bassa Austria; ha lo status di comune mercato (\"Marktgemeinde\")."}
{"id": "1242875", "revid": "110157", "url": "https://it.wikipedia.org/wiki?curid=1242875", "title": "Gresten", "text": "Gresten \u00e8 un comune austriaco di 2 017 abitanti nel distretto di Scheibbs, in Bassa Austria; ha lo status di comune mercato (\"Marktgemeinde\")."}
{"id": "1242876", "revid": "1573940", "url": "https://it.wikipedia.org/wiki?curid=1242876", "title": "Xu Yongyue", "text": "\u00c8 nato nella contea di Zhenping, nella provincia dello Henan. Ha trascorso gran parte della propria carriera nel sistema politico-legale. Nel 1960 si \u00e8 laureato presso la Scuola di Pubblica Sicurezza di Pechino (\"Beijingshi Renmin Gong'an Xuexiao\"). I primi quarant'anni della sua vita sono avvolti nel mistero. Si sa, comunque, che dal 1972 - anno in cui \u00e8 diventato membro del Partito Comunista Cinese - fino ai primi anni '80, ha lavorato alla Scuola di Pubblica Sicurezza, dove ha ricoperto la carica di segretario dell'Ufficio Generale. \u00c8 stato promosso al rango di funzionario di livello ministeriale intorno alla met\u00e0 dei trent'anni, quando ha ricoperto anche le cariche di segretario dell'Ufficio Generale del Ministero dell'Istruzione e del Ministero della Cultura.\nIl passo successivo della sua carriera lo ha visto raggiungere il centro nevralgico del potere politico: dal 1983 al 1993 \u00e8 stato direttore dell'ufficio personale di Chen Yun, suo segretario politico nonch\u00e9 segretario del gruppo di partito dell'ufficio personale di Chen Yun.\nNel Xu Yongyue 1988 \u00e8 stato nominato membro permanente del comitato provinciale dello Hebei, e segretario della Commissione Politico-Legale dello Hebei. Nei seguenti otto anni, avrebbe ottenuto esperienza diretta di governo al livello locale. Nel 1994, \u00e8 stato nominato vicesegretario provinciale. Prima della sua nomina a segretario provinciale, nel 1998 \u00e8 stato trasferito a Pechino, per occupare la posizione di Ministro della Sicurezza di Stato resasi libera in seguito al trasferimento di Jia Chunwang al Ministero di Pubblica Sicurezza. Xu Yongyue dirige il Ministero della Sicurezza di Stato dal 1998.\nNel 1997 \u00e8 stato eletto membro supplente al XV Comitato Centrale del Partito Comunista Cinese, e solo nel 2002 \u00e8 divenuto membro titolare del XVI Comitato Centrale.\nBibliografia.\n\u8bb8\u6c38\u8dc3\u7b80\u5386, \u65b0\u534e\u7f51.\n\u6c88\u5b66\u660e\uff0c \u90d1\u5efa\u82f1\uff0c \u4e2d\u5171\u7b2c\u4e00\u5c4a\u81f3\u5341\u4e94\u5c4a\u4e2d\u592e\u59d4\u5458. \u5317\u4eac\uff0c\u4e2d\u592e\u6587\u732e\u51fa\u7248\u793e\uff0c 2001.\nThe Data Centre of the Xinhua News Agency. \"Who's Who: Current Chinese Leaders\". Hong Kong. Wen Wei Publishing House, 2001."}
{"id": "1242877", "revid": "2373", "url": "https://it.wikipedia.org/wiki?curid=1242877", "title": "Amerantropoide", "text": "L'amerantropoide (\"Ameranthropoides loysi\") \u00e8 un primate non classificato incontrato nel 1920 da Fran\u00e7ois De Loys (da qui il nome \"scientifico\") in Amazzonia.\nL'esistenza dell'animale \u00e8 provata solamente da una fotografia scattata da De Loys.\nIl mondo scientifico \u00e8 stato diviso per anni alla ricerca di eventuali prove fattibili e documentabili circa l'esemplare.\nA tutt'oggi si ritiene che la fotografia scattata da De Loys mostri una carcassa di scimmia ragno, nel mondo della criptozoologia si ritiene invece il contrario, pur non avendo prove per contrastare tali affermazioni.\nDescrizione.\nIl cadavere della femmina era somigliante alla scimmia ragno, ma le dimensioni erano notevolmente maggiori: alto 1,57 metri (mentre le pi\u00f9 grandi scimmie ragno raggiungono a malapena il metro). De Loys ha contato 36 denti (la maggior parte delle scimmie del nuovo mondo hanno 32 denti); cosa pi\u00f9 eclatante, la creatura non aveva la coda.\nLa spedizione e l'incontro.\nFran\u00e7ois de Loys, un geologo svizzero, condusse una spedizione dal 1917 al 1920 alla ricerca di pozzi petroliferi in un'area compresa tra i confini politici tra la Colombia ed il Venezuela, soprattutto nelle vicinanze del lago Maracaibo. La spedizione risult\u00f2 infruttuosa e fu peggiorata dai rapporti disagevoli coi nativi; dei 20 membri del gruppo di De Loys, soltanto quattro sopravvissero.\nSecondo il rapporto successivo di De Loys, nel 1920, nell'accampamento situato vicino al fiume Tarra, due grandi creature antropomorfe si avvicinarono al gruppo. Inizialmente, De Loys pens\u00f2 si trattasse di orsi, ma poi not\u00f2 le caratteristiche scimmiesche, e una delle due creature si arrampic\u00f2 sui rami. Le due creature sembravano essere rispettivamente maschio e femmina; il maschio secondo De Loys era furioso e avrebbe scagliato, con urla, le proprie feci contro il gruppo.\nTemendo per la propria salute, alcuni membri del gruppo avrebbero ucciso la femmina sparandole, e il maschio sarebbe fuggito. De Loys ed i suoi compagni riconobbero celermente la stranezza di quei primati.\nIl gruppo propose di scattare una fotografia alla creatura, tenendogli la testa con un bastone (poich\u00e9 il collo rotto, impediva la posizione retta della testa, e quindi un impedimento alla visione della faccia). Dopo la presa della fotografia singola, De Loys rifer\u00ec di aver rasato il pelo della creatura assieme al gruppo, in modo da avere una visione pi\u00f9 nitida della corporatura. Le successive spedizioni furono impedite dai problemi riscontrati in precedenza coi nativi.\nSecondo altri rapporti, sono state scattate pi\u00f9 foto, ma sarebbero andate perse durante una inondazione e/o durante un ribaltamento dell'imbarcazione dove viaggiavano gli scienziati nel fiume Tarra.\nPubblicazione.\nDopo che Fran\u00e7ois De Loys fece ritorno in Europa, la storia della scimmia gigante rimase segreta fino al 1929; in quell'anno, il suo amico, l'antropologo George Montandon, stava leggendo il diario di De Loys, raccogliendone le informazioni riguardanti le trib\u00f9 natali del sudamerica.\nMontandon dopo aver scoperto la fotografia del primate la ritenne di notevole interesse. De Loys infine rifer\u00ec al suo amico antropologo la storia della sua esplorazione e dell'incontro con il primate; tale storia apparve poi sull'Illustrated London News il 15 giugno 1929 e tre altri articoli scientifici sulla misteriosa creatura furono poi pubblicati in varie riviste francesi. Montandon sugger\u00ec anche un nome scientifico per la creatura: \"Ameranthropoides loysi\".\nPolemica e controversie.\nDopo questa pubblicit\u00e0, l'amico di De Loys fu ritenuto inaffidabile, soprattutto da sir Arthur Keith, un preminente antropologo. Keith suggeriva che De Loys avrebbe architettato il tutto per ribaltare l'esito negativo della spedizione. La fotografia non avrebbe infatti indicato chiaramente la corporatura della creatura e Keith notava, che dalla foto non si poteva vedere la parte posteriore del corpo, e questo faceva riflettere sull'affermazione di De Loys, secondo cui questo primate non avrebbe avuto la coda.\nSecondo il ricercatore di criptozoologia, Ivan T. Sanderson, nella regione particolare del Sudamerica in cui De Loys aveva trovato la scimmia non si erano mai avuti rapporti sugli hominidi supersviluppati. Sanderson rimaneva scettico al riguardo del primate sconosciuto, e come altri credeva si trattasse di una scimmia ragno. Il ricercatore cos\u00ec si espresse a tal riguardo, affermando che \"era un autentico falso, risultando pertanto un inganno intenzionale\".\nUn altro criptozoologo, Loren Coleman, sostiene la teoria del falso dicendo inoltre che Montandon, attraverso quella messinscena, voleva far capire il suo punto di vista sull'origine umana. Montandon aveva suggerito che l\"Ameranthropoides loysi\" fosse l'esemplare che avrebbe rappresentato l'anello mancante tra le scimmie e i pellerossa dell'emisfero occidentale. Precedentemente aveva dichiarato che gli Africani si fossero evoluti dai gorilla e gli Asiatici dagli oranghi. Il ricercatore Richard Ravalli ha precisato che Coleman non \u00e8 riuscito ad attestare la falsit\u00e0 dell\"'Ameranthropoides loysi\".\nAltri hanno sostenuto che De Loys avrebbe realmente incontrato un primate sconosciuto. La cassa su cui era posato il cadavere della scimmia, era una cassa per il trasporto della benzina, questa sarebbe stata alta 18 pollici. Secondo altri, la cassa \u00e8 stata costruita da De Loys su misura per fare da posto alla creatura, anche se altri dicono che la cassa era alta 15 pollici e la scimmia avrebbe misurato meno di 4 piedi.\nIl ricercatore, Michael Shoemaker, nota alcune somiglianze con la scimmia ragno, sostenendo comunque alcune differenze:\nUno scritto datato 1962, firmato da Enrique Tejera, uno dei partecipanti alla spedizione di De Loys, e apparso nel 1962 sul giornale \"Diario El Universal\" di Caracas sembra tuttavia dirimere definitivamente la questione, attestando la tesi del falso.\nTejera afferma che la scimmia altro non era che una scimmia ragno addomesticata, che era stata regalata a De Loys dopo che, per una malattia, le era stata amputata la coda. Tempo dopo la scimmietta era morta, e De Loys, che Tejera definiva \"un burlone\", aveva deciso di scattarle una fotografia in posa come se fosse ancora viva. Anche dalla lettera di Tejera emergerebbe che l'autore dello \"scherzo\" zoologico fosse Montandon, che avrebbe sapientemente ritoccato l'istantanea facendo sparire, nello sfondo, un arbusto dal confronto col quale si sarebbero facilmente potute desumere le piccole dimensioni della scimmia."}
{"id": "1242878", "revid": "110157", "url": "https://it.wikipedia.org/wiki?curid=1242878", "title": "Gresten-Land", "text": "Gresten-Land \u00e8 un comune austriaco di 1 538 abitanti nel distretto di Scheibbs, in Bassa Austria. \u00c8 stato istituito nel 1968 con la fusione dei comuni soppressi di Oberamt, Unteramt e Schadneramt; capoluogo comunale \u00e8 Schadneramt."}
{"id": "1242880", "revid": "110157", "url": "https://it.wikipedia.org/wiki?curid=1242880", "title": "Lunz am See", "text": "Lunz am See \u00e8 un comune austriaco di 1 794 abitanti nel distretto di Scheibbs, in Bassa Austria; ha lo status di comune mercato (\"Marktgemeinde\")."}
{"id": "1242881", "revid": "110157", "url": "https://it.wikipedia.org/wiki?curid=1242881", "title": "Oberndorf an der Melk", "text": "Oberndorf an der Melk (fino al 1966 Griesdorf bei Oberndorf) \u00e8 un comune austriaco di 2 939 abitanti nel distretto di Scheibbs, in Bassa Austria; ha lo status di comune mercato (\"Marktgemeinde\"). Nel 1960 ha inglobato il comune soppresso di Lehen."}
{"id": "1242882", "revid": "125091745", "url": "https://it.wikipedia.org/wiki?curid=1242882", "title": "Elyon Portrait", "text": "Elyon Portrait \u00e8 un personaggio del fumetto italiano \"W.I.T.C.H.\". Compare anche nella serie animata e nel manga. Nella versione italiana della serie animata, il suo cognome \u00e8 talvolta \"Brown\" (come nella versione in lingua inglese del fumetto) e talvolta \"Portrait\".\nPersonalit\u00e0.\nElyon ha 14 anni. Ama curare il proprio look e disegnare, attivit\u00e0 questa che le permette inconsapevolmente di mettersi in contatto con Meridian e di disegnarne scorci di paesaggio o i suoi stessi abitanti.\nNella serie animata Elyon dimostra di essere molto pi\u00f9 interessata ai ragazzi rispetto al fumetto, tanto da arrivare a disperarsi se non ne ha uno. \u00c8 inoltre molto dolce e ingenua, e crede facilmente a quello che le racconta Phobos.\nBiografia.\nFumetto.\nQuando era una neonata i suoi genitori, sovrani di Meridian, capitale del Metamondo, morirono e il diabolico Principe Phobos sal\u00ec al trono minacciando la sua vita. La bambina venne salvata da due ufficiali e da una nutrice che riuscirono a fuggire, tramite uno dei Portali della Muraglia, sulla Terra. Qui cambiarono aspetto: la nutrice divent\u00f2 la professoressa Rudolph, mentre i due ufficiali i suoi nuovi genitori, Thomas e Eleanor Portrait.\nAll'inizio della storia Elyon \u00e8 una ragazza di 14 anni che vive a Heatherfield e frequenta lo Sheffield Institute insieme a Cornelia, la sua migliore amica. \u00c8 inoltre innamorata di Matt Olsen, uno studente pi\u00f9 grande. Durante la festa di Halloween viene avvicinata da Cedric, che la invita nella sua libreria: qui le rivela che \u00e8 una principessa e le fa credere che le Guardiane di Kandrakar siano le nemiche del Metamondo. Elyon si trasferisce quindi a Meridian e inizia a combattere le W.I.T.C.H. Cornelia pensa che Elyon sia vittima di un inganno e per questo non esita a recarsi a Meridian, dove la convince a indagare su Cedric e Phobos. Prest\u00f2 Elyon scopre la verit\u00e0 e che le Guardiane e i ribelli sono gli unici alleati che ha per riprendere il trono. Grazie ai suoi immensi poteri, di cui il fratello si vuole impadronire, lo sconfigge.\nQuando sale al trono si dimostra una regina saggia e coraggiosa. Quando Phobos, sotto le mentite spoglie di Endarno, insidia Kandrakar e pretende dalla regina di Meridian la Corona di Luce, il segno tangibile della sovranit\u00e0 sul Metamondo, Elyon rifiuta di consegnarla e la affida a Caleb, per poi nascondersi a Heatherfield a casa di Orube finch\u00e9 la situazione non sar\u00e0 migliorata. Impone inoltre un incantesimo sulla corona che solo il suo potere pu\u00f2 sciogliere. Non riuscendo a sopportare di restare reclusa in casa, decide di andare a parlare con Endarno, che le chiede nuovamente la Corona, ma la ragazza rifiuta di consegnargliela: viene quindi imprigionata nella Torre delle Nebbie e si rende anche conto che l'uomo \u00e8 in realt\u00e0 suo fratello Phobos. La giovane regina affida l'essenza della luce di Meridian a Yan Lin e, tramite lei, a Will, in modo che possano recuperare la Corona di Luce: una volta ottenuta, le Guardiane riescono a restituirgliela, liberandola. La ragazza torna a Meridian riprendendo il suo posto sul trono.\nNel frattempo, si innamora di Caleb, ma esita a rivelargli i suoi sentimenti perch\u00e9 \u00e8 stato il primo amore di Cornelia. Ottenuta la benedizione dall'amica, si dichiara, scoprendo di essere ricambiata.\nNell'albo 130, Elyon prende in consegna i poteri delle W.I.T.C.H. mentre svolgono le prove per diventare Sovrane Magiche. Successivamente glieli restituisce e partecipa alla festa per celebrare il loro successo.\nCartone animato.\nLa sua storia nella prima stagione \u00e8 uguale a quella del fumetto, con alcune differenze: Elyon viene attirata nella libreria di Cedric dalla Stella di Threbe, permettendo all'uomo di individuarla come erede al trono. Egli la assume come aiutante in libreria e riesce a guadagnarsi la sua fiducia, senza per\u00f2 raccontarle niente di Meridian e di suo fratello, cosa che fa invece solo in seguito, approfittando di un momento in cui la ragazza \u00e8 particolarmente fragile perch\u00e9 si \u00e8 resa conto di non sapere niente della propria famiglia. Elyon si rivolta anche contro le Guardiane, scoprendo che sapevano tutto ma che non le avevano detto niente, e si trasferisce su Meridian, che Phobos le fa credere essere un mondo bello e in pace modificandone l'aspetto con i propri poteri.\nNella seconda stagione diventata regina Elyon deve fare i conti con i cavalieri della vendetta, un gruppo di ex-guerrieri di Phobos messi insieme da Nerissa, che attaccano Meridian, e per aiutare le Guardiane si trasferisce momentaneamente sulla Terra. In seguito viene imprigionata nel Cuore di Meridian da Nerissa, dopo che questa la convince a darle il ciondolo, ma viene liberata a fine serie.\nFamiglia e affetti.\nElyon \u00e8 molto legata ai suoi genitori, in particolare a sua madre, Eleanor. Dopo aver scoperto per\u00f2 che le hanno mentito, li fa imprigionare nel carcere di Meridian considerandoli dei traditori, pur non smettendo di voler loro bene. Scoperta la verit\u00e0 su Phobos grazie alle W.I.T.C.H., Elyon li riabbraccia e li accoglie al castello.Nel cartone animato, Elyon ha un rapporto pi\u00f9 labile con i genitori e sente che non le raccontano mai tutta la verit\u00e0 sulla loro famiglia. \u00c8 inorridita dalla scoperta che sono dei mostri, rimanendo sconvolta di fronte al loro vero aspetto e allontanandosi da loro. Successivamente, per\u00f2, dimostra di esserci affezionata e decide di incontrarli di nuovo.\n\u00c8 la migliore amica di Cornelia sin dall'infanzia e sua confidente.\nAll'inizio della serie, Elyon ha una cotta per Matt Olsen ed \u00e8 molto gelosa di Will per le attenzioni che riceve dal ragazzo. Dopo essersi trasferita nel Metamondo, si innamora, con il trascorrere del tempo, di Caleb, ma esita a rivelargli i suoi sentimenti perch\u00e9 \u00e8 stato il ragazzo di Cornelia. Ricevuta per\u00f2 la benedizione dell'amica, si fa avanti scoprendo che lui la ricambia.\nPoteri e abilit\u00e0.\nElyon non ha poteri legati alla natura, ma dispone dell'immensa energia di Meridian, essendone la Luce. In particolare, i suoi poteri includono:\nNella serie animata, inoltre, pu\u00f2 aprire e chiudere i Portali nella Muraglia."}
{"id": "1242884", "revid": "110157", "url": "https://it.wikipedia.org/wiki?curid=1242884", "title": "Puchenstuben", "text": "Puchenstuben \u00e8 un comune austriaco di 315 abitanti nel distretto di Scheibbs, in Bassa Austria."}
{"id": "1242885", "revid": "339392", "url": "https://it.wikipedia.org/wiki?curid=1242885", "title": "Yaphet", "text": ""}
{"id": "1242886", "revid": "110157", "url": "https://it.wikipedia.org/wiki?curid=1242886", "title": "Purgstall an der Erlauf", "text": "Purgstall an der Erlauf \u00e8 un comune austriaco di 5 367 abitanti nel distretto di Scheibbs, in Bassa Austria, del quale \u00e8 centro maggiore; ha lo status di comune mercato (\"Marktgemeinde\")."}
{"id": "1242888", "revid": "767487", "url": "https://it.wikipedia.org/wiki?curid=1242888", "title": "Randegg", "text": "Randegg \u00e8 un comune austriaco di 1 920 abitanti nel distretto di Scheibbs, in Bassa Austria; ha lo status di comune mercato (\"Marktgemeinde\"). Il 1\u00ba maggio 1965 ha inglobato i comuni soppressi di Franzenreith, Hochkoglberg, Perwarth e Puchberg bei Randegg."}
{"id": "1242889", "revid": "1873017", "url": "https://it.wikipedia.org/wiki?curid=1242889", "title": "Trump World Tower", "text": "La Trump World Tower \u00e8 un grattacielo residenziale di lusso situato all'845 United Nations Plaza di New York (USA), nel distretto di Midtown Manhattan. La costruzione \u00e8 iniziata nel 1999 e si \u00e8 conclusa nel 2001.\nCaratteristiche.\nL'edificio, che con i suoi 262 m \u00e8 il settimo grattacielo pi\u00f9 alto di New York e tra i 50 pi\u00f9 alti nel mondo, fu progettato dall'architetto Costas Kondylis. Dispone di 72 piani costruiti, con una facciata continua in vetro con sfumatore di colore bronzo. Le grandi finestre permettono di vedere l'East River e gran parte di Midtown Manhattan. L'edificio \u00e8 stato costruito con calcestruzzo per migliorare la resistenza del vento. \nIl palazzo \u00e8 stato costruito sopra i resti di una vecchia universit\u00e0, la University Engineering Center, costruita nel 1961 e composta da 18 piani. Nel 1997, Trump, insieme alla Daewoo International, ha firmato un accordo per acquistare il sito per 52 milioni di dollari. Inoltre riusc\u00ec ad acquisire i diritti d'uso di diverse strutture, fino ad allora inutilizzati, di sette propriet\u00e0 pi\u00f9 piccole. La demolizione del vecchio edificio \u00e8 iniziata nell'ottobre del 1998. \nPrima della costruzione, molti abitanti, tra cui il giornalista Walter Cronkite, si opposero alla costruzione del nuovo edificio, per via della sua altezza e della mancanza di una rappresentazione estetica del palazzo, su carta."}
{"id": "1242891", "revid": "120401839", "url": "https://it.wikipedia.org/wiki?curid=1242891", "title": "Governatori di Porto Rico", "text": "Il governatore di Porto Rico \u00e8 il capo del governo dello Stato Libero Associato di Porto Rico. Durante il periodo coloniale spagnolo il governatore veniva nominato direttamente dal re di Spagna mentre durante il periodo del regime statunitense, dal 1898 al 1946, veniva nominato dal presidente statunitense. Dal 1948 i governatori di Porto Rico sono eletti democraticamente dal popolo.\nElenco dei governatori di Porto Rico.\nGovernatori sotto la Costituzione del Commonwealth di Porto Rico.\nPartiti politici: \n "}
{"id": "1242892", "revid": "110157", "url": "https://it.wikipedia.org/wiki?curid=1242892", "title": "Reinsberg (Austria)", "text": "Reinsberg \u00e8 un comune austriaco di 1 012 abitanti nel distretto di Scheibbs, in Bassa Austria."}
{"id": "1242893", "revid": "110157", "url": "https://it.wikipedia.org/wiki?curid=1242893", "title": "Scheibbs", "text": "Scheibbs \u00e8 un comune austriaco di 4 220 abitanti nel distretto di Scheibbs, in Bassa Austria, del quale \u00e8 capoluogo; ha lo status di citt\u00e0 capoluogo di distretto (\"Bezirkshauptstadt\")."}
{"id": "1242894", "revid": "72396", "url": "https://it.wikipedia.org/wiki?curid=1242894", "title": "Winzoz", "text": ""}
{"id": "1242895", "revid": "110157", "url": "https://it.wikipedia.org/wiki?curid=1242895", "title": "Sankt Anton an der Je\u00dfnitz", "text": "Sankt Anton an der Je\u00dfnitz \u00e8 un comune austriaco di 1 221 abitanti nel distretto di Scheibbs, in Bassa Austria."}
{"id": "1242897", "revid": "110157", "url": "https://it.wikipedia.org/wiki?curid=1242897", "title": "Sankt Georgen an der Leys", "text": "Sankt Georgen an der Leys \u00e8 un comune austriaco di 1 334 abitanti nel distretto di Scheibbs, in Bassa Austria.\nSociet\u00e0.\nEvoluzione demografica.\nLa popolazione al 1\u00ba gennaio 2015 era di 1 326 abitanti."}
{"id": "1242899", "revid": "110157", "url": "https://it.wikipedia.org/wiki?curid=1242899", "title": "Steinakirchen am Forst", "text": "Steinakirchen am Forst \u00e8 un comune austriaco di 2 287 abitanti nel distretto di Scheibbs, in Bassa Austria; ha lo status di comune mercato (\"Marktgemeinde\"). Il 1\u00ba gennaio 1967 ha inglobato il comune soppresso di Ernegg, il 1\u00ba gennaio 1970 quello di Lonitzberg e il 1\u00ba gennaio 1971 quelli di Au\u00dferochsenbach e Zehetgrub."}
{"id": "1242900", "revid": "110157", "url": "https://it.wikipedia.org/wiki?curid=1242900", "title": "Wang (Austria)", "text": "Wang \u00e8 un comune austriaco di 1 318 abitanti nel distretto di Scheibbs, in Bassa Austria; ha lo status di comune mercato (\"Marktgemeinde\"). Nel 1970 ha inglobato i comuni soppressi di Pyhrafeld e Reidlingberg."}
{"id": "1242902", "revid": "1782831", "url": "https://it.wikipedia.org/wiki?curid=1242902", "title": "Yan Lin", "text": "Yan Lin \u00e8 un personaggio del fumetto italiano \"W.I.T.C.H.\". Compare anche nella serie animata e nel manga.\nBiografia.\nFumetto.\nProprio come sua nipote e le sue amiche, anche lei \u00e8 stata Guardiana della Muraglia (insieme a Nerissa, Cassidy, Kadma ed Halinor) e dopo avere aiutato le nuove prescelte ad ottenere i loro poteri (donando loro il Cuore di Kandrakar) e aver donato a sua nipote la Mappa che mostra i Portali della Muraglia, muore, venendo accolta nella congrega dei saggi che siedono a Kandrakar.\nLei e la nipote hanno uno stretto rapporto, di conseguenza, quando Hay Lin la ritrova a Kandrakar, dopo aver aiutato Elyon a diventare regina di Meridian, la gioia \u00e8 al culmine. Diventa una saggia aiutante delle nuove Guardiane e, nonostante le scelte talvolta discutibili, sostiene l'Oracolo, opponendosi fermamente alla sua deposizione. L'uomo per\u00f2 viene esiliato, e Yan Lin si ritrova in lizza per diventare il nuovo capo di Kandrakar, perdendo per\u00f2 contro Endarno. La donna si assenta temporaneamente da Kandrakar per andare su Basiliade in forma di tartaruga del Lago Purpureo e aiutare l'ex-Oracolo a recuperare la memoria. Tornata alla Fortezza, viene scelta come nuova Custode della Torre delle Nebbie: in questo modo, riesce a contattare Elyon, l\u00ec prigioniera, e a ottenere da lei l'essenza della Luce di Meridian, che consegna a Will in sogno, in modo che possano prendere la Corona di Luce e sconfiggere Endarno, che ha scoperto essere Phobos. Durante il colloquio onirico, per\u00f2, Endarno la attacca e la donna cade in coma. Ricoverata nel Cosmo di Obliminose, viene risvegliata dal saggio Tibor, permettendole cos\u00ec di aiutare le Guardiane a raggiungere la cella di Elyon e a liberarla.\nPoco dopo, la donna viene rapita dal popolo dei Singyu, che credono sia l'unica speranza per riportare la gioia sul loro pianeta. Yan Lin riesce a renderli di nuovo felici e torna a Kandrakar. Successivamente \u00e8 membro del Triumvirato di Kandrakar, istituito dopo la seconda sconfitta di Phobos. Quando Kandrakar viene conquistato dall'albero della Dark Mother, Yan Lin resiste al suo controllo e, una volta battuta la donna, viene scelta da Himerish come nuovo Oracolo.\nCartone animato.\nNella serie animata la storia di Yan Lin \u00e8 molto diversa, poich\u00e9 la donna non muore. Inoltre, appare pi\u00f9 giovane.\nUna mattina, riceve un segnale dal Cuore di Kandrakar, che tiene in una scatola nell'armadio: le nuove Guardiane sono pronte. Cos\u00ec chiede a Hay Lin di invitare le sue amiche Irma, Will, Taranee e Cornelia e le nomina nuove Guardiane della Muraglia, raccontando la storia di Meridian.\nNella seconda stagione, viene rapita da Nerissa, che tenta di assoggettare la sua volont\u00e0, in mondo da averla nel riformato gruppo delle prime guardiane (chiamato nel cartone C.H.Y.K.N.) senza riuscirci, costringendola ad imprigionare Yan Lin nel Cuore di Meridian con Elyon e a creare un clone dell'anziana donna, pi\u00f9 controllabile, riuscendo dove ha fallito con l'originale. In seguito, il clone e le altre ex-Guardiane, rese schiave da Nerrisa, tornano in s\u00e9 e vengono imprigionate anche loro, ma si liberano con la Yan Lin originale ed Elyon. Alla fine, Yan Lin presenta il suo clone come la gemella perduta, Mira Lin.\nManga.\nYan Lin \u00e8 il personaggio la cui storia, nel manga, differisce di pi\u00f9 dal fumetto rispetto a quella degli altri: infatti, la donna ha mille anni e muore sia per la malattia che la affligge, ma soprattutto perch\u00e9 prosciuga le sue energie magiche per cacciare Cedric da casa di Elyon, mentre le W.I.T.C.H. sono all'interno dell'edificio. Per farlo, dimostra di saper controllare l'aria, il fuoco e di erigere barriere."}
{"id": "1242903", "revid": "119488774", "url": "https://it.wikipedia.org/wiki?curid=1242903", "title": "Wieselburg", "text": "Wieselburg \u00e8 un comune austriaco di 3 860 abitanti nel distretto di Scheibbs, in Bassa Austria; ha lo status di citt\u00e0 (\"Stadtgemeinde\")."}
{"id": "1242904", "revid": "1772671", "url": "https://it.wikipedia.org/wiki?curid=1242904", "title": "Tarascosaurus salluvicus", "text": "Il tarascosauro (Tarascosaurus salluvicus) era un teropode appartenente alla famiglia degli abelisauridi, che visse nel Tardo Cretaceo in Francia. Il nome specifico \"salluvicus\" deriva dalla trib\u00f9 dei Salluvi, che popolava le zone della Gallia Narbonense (attuale Francia meridionale), ovvero il luogo in cui sono stati trovati i resti del dinosauro. \u00c8 l'unico della sua famiglia noto nell'Emisfero Nord a parte un altro probabile abelisauride olandese (\"Betasuchus\") e a vari resti frammentari di dubbia origine ungheresi e rumeni, ma \u00e8 conosciuto solo da qualche osso: in effetti \u00e8 attualmente considerato \"nomen dubium\". Si pensa comunque che doveva essere lungo tra i 6 e i 10 metri.\nLe sue prede abituali dovevano essere iguanodonti e titanosauri e, dal momento che nelle zone in cui si sono trovati i suoi resti non sono stati rinvenuti altri predatori (eccezion fatta per il piccolo dromeosauride \"Pyroraptor\"), non entrava in competizione per il cibo con altri dinosauri carnivori."}
{"id": "1242905", "revid": "114457843", "url": "https://it.wikipedia.org/wiki?curid=1242905", "title": "Wieselburg-Land", "text": "Wieselburg-Land \u00e8 un comune austriaco di 3 297 abitanti nel distretto di Scheibbs, in Bassa Austria. \u00c8 stato istituito nel 1967 con la fusione dei comuni soppressi di Gumprechtsfelden, Marbach an der Kleinen Erlauf, M\u00fchling, Wechling e Weinzierl; capoluogo comunale \u00e8 Weinzierl. Copre un'area di 33,94 km\u00b2."}
{"id": "1242907", "revid": "110157", "url": "https://it.wikipedia.org/wiki?curid=1242907", "title": "Wolfpassing", "text": "Wolfpassing \u00e8 un comune austriaco di 1 503 abitanti nel distretto di Scheibbs, in Bassa Austria. Nel 1970 ha inglobato i comuni soppressi di Buch, Etzerstetten e Zarnsdorf."}
{"id": "1242910", "revid": "1305772", "url": "https://it.wikipedia.org/wiki?curid=1242910", "title": "Absdorf", "text": "Absdorf \u00e8 un comune austriaco di 2024 abitanti (1 gennaio 2017) nel distretto di Tulln, in Bassa Austria; ha lo status di comune di mercato (\"Marktgemeinde\").\nIl comune si trova a 30\u00a0km nord-ovest da Vienna nel Tullnerfeld a 182 m s.l.m., un po' a nord del Danubio nei pressi del fianco del Wagrams. Absdorf con la sua superficie di 15,96\u00a0km \u00e8 uno dei comuni pi\u00f9 piccoli della Bassa Austria. \u00e8 conosciuto soprattutto per le sue vigne e per la tratta ferroviaria costruita nel secolo 19\u00b0 della Franz-Josefs-Bahn. Il relativo centro ferroviario \u00e8 Absdorf-Hippersdorf.\nClima.\nAbsdorf ha un clima ideale per la coltivazione della vite. In estate \u00e8 abbastanza caldo di giorno, ma periodi di caldo estremo o di afa sono rari; di notte la temperatura si raffresca notevolmente. Il clima \u00e8 soleggiato e secco; le piogge raggiungono a malapena 1000 Millimetri per anno. In estate la temperatura media \u00e8 sui 25\u00a0\u00b0C, in inverno 3\u00a0\u00b0C; la neve per\u00f2 \u00e8 rara. In ogni stagione c'\u00e8 poca nebbia e si dissolve alla svelta.\nStoria.\nI ritrovamenti provano che la zona era gi\u00e0 abitata nell'et\u00e0 del bronzo e durante la Cultura di La T\u00e8ne. La presenza di cacciatori di Mammut \u00e8 provata dal ritrovamento di trappole a pozzo e denti di mammut. Questi cacciavano lungo il fiume Schmida, che scorre anche attraverso Absdorf. Durante l'et\u00e0 del bronzo e la Cultura di La T\u00e8ne sorsero vari insediamenti sul fiume Wagram; anche la coltivazione della vite veniva praticata dai Celti. In quessta epoca esistevano scambi commerciali con i Greci, come \u00e8 documentato da ritrovamenti di monete del regno di Alessandro Magno.\nCon la colonizzazione da parte dei Romani il commercio del vino ebbe una notevole crescita. \nIl confine a nord fra l'Romani e Alamanni era rappresentato dal Limes, che correva nei pressi di Absdorf lungo il Danubio. Le migrazioni dei popoli Germanici fra il 3. e il 6. secolo portarono all'abbandono e alla distruzione di molte vigne. Solo con l'espansione del Regno franco la coltivazione della vite torn\u00f3 ad essere l'economia pi\u00f9 importante del villaggio.\nAbsdorf \u00e8 nominato per la prima volta in un documento del 864, quando il re Ludovico il Pio regal\u00f3 la cosiddetta \"Land an der Smidaha\" fra Wagram e Danubio al Convento di Niederaltaich in Baviera. Nell'anno 1011 K\u00f6nig Heinrich conferm\u00f2 la donazione. Il villaggio chiamato \"Abbatesdorf\" nel documento \u00e8 lo stesso Absdorf di oggi. Gi\u00e0 a quell'epoca esistevano la chiesa dedicata a san Maurizio, un negozio e un mulino chiamato \"am Abtsperg\". L'economia dei pochi conventi, che erano in gran parte dipendenti dai conventi Bavaresi, era basatosul commercio del vino che loro producevano.\nDurante la guerra dei trent'anni la fattoria in Absdorf fu completamente distrutta e le vigne furono colpite da malattie.\nSi tramanda che il 9 agosto 1809 Napoleone abbia pernottato nella fattoria.\nAbsdorf divenne pi\u00f9 tardi un importante nodo ferroviario. La stazione del villaggio esiste dal 1870 lungo il tratto della ferrovia Imperatore Franz-Josephs dalla stazione Franz-Josefs di Vienna a Eggenburg. Nel 1872 la ferrovia verso Krems, nel Wachau, fra Stockerau e Wien-Floridsdorf fu prolungata.\nDurante la seconda guerra mondiale tutte le vigne furono distrutte dai bombardamenti, e di conseguenza il commercio del vino, che era la fonte economica principale fu bloccato. Dopo la guerra per\u00f2 Absdorf \u00e8 stata ricostruita e le vigne sono state ripiantate, assicurando di nuovo l'esistenza dei vinicultori."}
{"id": "1242912", "revid": "2063781", "url": "https://it.wikipedia.org/wiki?curid=1242912", "title": "Allineamento morfosintattico", "text": "In linguistica, l'allineamento morfosintattico \u00e8 un sistema usato per distinguere gli argomenti di un verbo transitivo e di un verbo intransitivo. La distinzione pu\u00f2 essere di tipo morfologico (con i casi grammaticali o con la concordanza verbale), sintattico (ovvero tramite l'ordine delle parole) oppure entrambi.\nRelazioni semantiche e grammaticali.\nI verbi transitivi hanno due argomenti centrali, i quali in lingue come l'italiano sono il soggetto (A, agente) e l'oggetto (O o anche P, paziente).\nI verbi intransitivi hanno un solo argomento, che in italiano \u00e8 il soggetto (S). Da notare che nonostante le consonanti S, A e O/P erano in origine le abbreviazioni di \"soggetto\", \"agente\", \"oggetto\" e \"paziente\", i concetti in realt\u00e0 sono molto differenti: \"soggetto\" e \"oggetto\", sostituiti da S, A e O, hanno un valore grammaticale mentre \"agente\" e \"paziente\" hanno esclusivamente un valore semantico (un S non necessariamente \u00e8 un agente, cos\u00ec come O non necessariamente \u00e8 un paziente).\nUn gruppo ristretto di lingue non fa distinzioni tra l'agente, il paziente e gli argomenti intransitivi, obbligando l'ascoltatore a dedurre ci\u00f2 dal contesto e dal senso comune (per esempio nella domanda italiana \"Chi sta fotografando Andrea?\", non si pu\u00f2 capire se Andrea \u00e8 il fotografo o il fotografato).\nAltre lingue, dette tripartite, utilizzano un caso diverso o una sintassi diversa per ogni argomento, che vengono convenzionalmente chiamati accusativo, intransitivo ed ergativo. Alcune lingue iraniche, come il Rushani, prevedono unicamente la transitivit\u00e0 usando un caso transitivo, sia per A che per O, e un caso intransitivo.\nInoltre, una singola lingua pu\u00f2 usare un sistema accusativo o ergativo in contesti grammaticali differenti, a volte correlata con l'animatezza (come le lingue australiane aborigene) o l'aspetto (lingue maya). Questo fenomeno \u00e8 chiamato \"ergativit\u00e0 scissa\".\nUn'altra teoria nota (presentata Anderson 1976) \u00e8 che alcune costruzioni favoriscono universalmente l'allineamento accusativo, mentre altre sono pi\u00f9 flessibili.\nLingue ergative e lingue accusative.\nLe lingue ergative sono in contrasto con le lingue accusative (come l'italiano), le quali trattano l'oggetto di un verbo transitivo in modo distinto dagli altri argomenti cardine.\nQueste differenze sono cos\u00ec riassunte:\nLa terminologia S/A/O evita l'uso dei termini \"soggetto\" e \"oggetto\" che non sono concetti simili e stabili da lingua a lingua. Inoltre, evita anche i termini \"agente\" e \"paziente\", che hanno un ruolo unicamente semantico, che non corrisponde effettivamente ad un argomento. Per esempio, l'argomento A pu\u00f2 essere anche un paziente, non necessariamente soltanto un agente\nLe relazioni tra sistema ergativo ed accusativo possono essere schematicamente rappresentate cos\u00ec:\nIl seguente esempio in lingua basca mostra il modo di marcare i casi assolutivo ed ergativo:\nIn basco, \"gizona\" significa \"l'uomo\" e \"mutila\" significa \"ragazzo\". In un frase come \"mutila gizonak ikusi du\", si capisce facilmente \"chi vede chi\" (who's seeing whom), poich\u00e9 -k \u00e8 sempre aggiunto all'agente, ovvero a colui che vede. Questa frase vuol quindi dire \"l'uomo vede il ragazzo\". Per dire \"il ragazzo vede l'uomo\" basta aggiungere la desinenza -k al ragazzo: \"mutilak gizona ikusu du\"..\nCon un verbo come \"etorri\", \"arrivare\", non v'\u00e8 bisogno di dire \"chi arriva chi\" (\"who's coming whom\"), perci\u00f2 non si aggiunge mai la desinenza -k. \"Il ragazzo arriva\" si traduce quindi mutila etorri da.\nLe lingue accusative, come il giapponese, marcano i sostantivi con marcazioni differenti:\nIn questa lingua, nella frase \"l'uomo vide il bambino\", colui che vede (\"otoko\") pu\u00f2 essere marcato con ga, che ha la stessa funzione del basco \"-k\", mentre colui che \u00e8 visto/viene visto \u00e8 marcato con wo. Nella frase \"il bambino arriv\u00f2\", dove non \u00e8 necessario dire \"chi arriva chi\", il sostantivo \"kodomo\" \u00e8 seguito da ga. Ci\u00f2 \u00e8 completamente differente dal basco, dove \"-k\" \u00e8 completamente vietato nelle frasi intransitive."}
{"id": "1242914", "revid": "110157", "url": "https://it.wikipedia.org/wiki?curid=1242914", "title": "Atzenbrugg", "text": "Atzenbrugg \u00e8 un comune austriaco di 2 812 abitanti nel distretto di Tulln, in Bassa Austria; ha lo status di comune mercato (\"Marktgemeinde\")."}
{"id": "1242916", "revid": "56818", "url": "https://it.wikipedia.org/wiki?curid=1242916", "title": "Serbocroato", "text": ""}
{"id": "1242918", "revid": "71433", "url": "https://it.wikipedia.org/wiki?curid=1242918", "title": "Havoc (film)", "text": ""}
{"id": "1242921", "revid": "118940639", "url": "https://it.wikipedia.org/wiki?curid=1242921", "title": "Transatlantica in solitario", "text": "La transatlantica in solitario, anche nota come OSTAR (\"the Original Star\") \u00e8 una regata dedicata ad imbarcazioni a vela con un equipaggio formato da una sola persona. La regata parte dalla citt\u00e0 britannica di Plymouth e arriva a Newport, negli Stati Uniti, e si svolge ogni quattro anni.\nStoria.\nLa regata \u00e8 stata ideata nel 1959 dal colonnello Blondie Hasler ed organizzata dallo Royal Western Yacht Club (RWYC). Inizialmente era sponsorizzata dal quotidiano inglese The Observer da cui l'acronimo \"Observer Single-handed Trans-Atlantic Race\". La prima regata si svolse nel 1960 con la partecipazione di cinque imbarcazioni. Nel 1980 e nel 1984 la regata cambia nome in 1/OSTAR. Dal 1988 in seguito al cambio dello sponsor, la regata prende il nome di CSTAR (1988), The Europe 1 STAR (1992 e 1996), The Europe 1 New Man STAR (2000). In seguito il Royal Western Yacht Club decide di dividere la regata in due eventi separati, un'edizione per professionisti nel 2004 chiamata \"The Transat\" con arrivo a Boston, evento che si svolger\u00e0 anche nel 2008 e una edizione classica nel 2005 chiamata Faraday Mill OSTAR in seguito al cambio dello sponsor. Dal 2009 la regata torna a chiamarsi OSTAR. Tutte le edizioni della regata sono partite da Plymouth, mentre l'arrivo nel 1960 \u00e8 stato a New York, dal 1964 l'arrivo \u00e8 stato spostato a Newport.\nLa regata.\nLa regata si svolge da Est a Ovest nel senso contrario ai venti e alle correnti predominanti del Nord atlantico, su una distanza di circa 3000 miglia nautiche (5600\u00a0km). La rotta effettiva \u00e8 scelta dai singoli skipper.\nEdizioni.\nOSTAR 1960.\nLa partenza viene data l'11 giugno.\nOSTAR 1964.\nLa partenza viene data il 23 maggio.\nOSTAR 1968.\nLa partenza viene data il 1\u00ba giugno.\nLe prime sette imbarcazioni:\nTra i partecipanti non classificati includevano \u00c9ric Tabarly sul \"Pen Duick IV\" e Alex Carozzo sul \"San Giorgio\".\nOSTAR 1972.\nLa partenza viene data il 17 giugno.\nLe prime dieci imbarcazioni arrivate al traguardo:\nOSTAR 1976.\nLa partenza viene data il 5 giugno.\nLe prime dieci imbarcazioni arrivate al traguardo:\n1/OSTAR 1980.\nLa partenza viene data il 5 giugno.\nLe prime dieci imbarcazioni arrivate al traguardo:\n1/OSTAR 1984.\nLa partenza viene data il 2 giugno.\nLe prime dieci imbarcazioni arrivate al traguardo:\nCSTAR 1988.\nLa partenza viene data il 5 giugno.\nLe prime cinque imbarcazioni multiscafo arrivate al traguardo:\nLe prime cinque imbarcazioni monoscafo arrivate al traguardo:\nEurope 1 STAR 1992.\nLa partenza viene data il 7 giugno.\nLe prime dieci imbarcazioni arrivate al traguardo:\nEurope 1 STAR 1996.\nLa partenza viene data il 7 giugno.\nLe prime dieci imbarcazioni arrivate al traguardo:\nEurope 1 New Man STAR 2000.\nLa partenza viene data il 4 giugno.\nFaraday Mill OSTAR 2005.\nLa partenza viene data il 29 maggio.\nOSTAR 2009.\nLa partenza viene data il 25 maggio.\nOSTAR 2013.\nLa partenza viene data il 28 maggio."}
{"id": "1242924", "revid": "287204", "url": "https://it.wikipedia.org/wiki?curid=1242924", "title": "Coriolano (Shakespeare)", "text": "Coriolano (\"Coriolanus\") \u00e8 una tragedia in cinque atti databile al 1607-1608 del drammaturgo inglese William Shakespeare. La trama dell'opera \u00e8 ispirata alla vita del leggendario condottiero romano Caio Marzio Coriolano, cos\u00ec come descritta nelle \"Vite parallele\" di Plutarco e nell\"Ab Urbe condita\" di Tito Livio.\nTrama.\nLa tragedia \u00e8 ambientata a Roma, poco dopo la cacciata dei re etruschi della dinastia dei Tarquini. La citt\u00e0 \u00e8 in preda a una sommossa dopo che le scorte di grano sono state negate al popolo. I rivoltosi sono particolarmente adirati con Caio Marzio, un valoroso generale che incolpano della sparizione delle scorte alimentari. Incontrano dapprima un patrizio di nome Menenio Agrippa, quindi Caio Marzio stesso. Menenio tenta di placare i rivoltosi, mentre Caio Marzio si mostra sprezzante e dice che i plebei non meritano il grano perch\u00e9 non hanno servito l'esercito. Due tribuni della plebe, Bruto e Sicinio, denunciano personalmente Caio Marzio che lascia Roma quando giunge la notizia che l'esercito dei Volsci \u00e8 pronto a dare battaglia.\nIl capo dell'esercito dei Volsci, Tullo Aufidio, si \u00e8 varie volte scontrato con Caio Marzio e lo considera un nemico giurato. L'esercito romano \u00e8 guidato da Cominio, mentre Caio Marzio \u00e8 il suo secondo. Mentre Cominio conduce i suoi soldati contro l'esercito di Aufidio, Caio Marzio guida una sortita contro la citt\u00e0 volsca di Corioli. L'assedio di Corioli \u00e8 inizialmente infruttuoso, ma Marzio riesce poi ad aprire con la forza le porte della citt\u00e0 e a conquistarla per Roma. Anche se esausto per la battaglia, Marzio raggiunge velocemente Cominio e si batte contro le rimanenti forze dei Volsci. Lui e Aufidio si sfidano a un duello che termina solo quando i soldati di Aufidio lo trascinano via dalla battaglia.\nIn segno di riconoscimento per il suo incredibile valore Cominio concede a Marzio il soprannome onorifico di \"Coriolano\". Quando tornano a Roma Veturia, la madre di Coriolano, incoraggia il figlio a candidarsi alla carica di console. Coriolano esita ma alla fine cede ai desideri della madre. Grazie al sostegno del Senato vince senza difficolt\u00e0 e sulle prime sembra avere la meglio anche sugli oppositori della fazione popolare. Tuttavia Bruto e Sicinio tramano per distruggerlo e aizzano un'altra rivolta contro la sua elezione a console. Di fronte a tutto ci\u00f2 Coriolano si infuria e critica duramente il concetto di governo del popolo. Paragona il permettere ai plebei di esercitare il potere sui patrizi al concedere \"ai corvi di prendere a beccate le aquile\". Per queste parole i due tribuni lo condannano come traditore e ordinano che sia mandato in esilio.\nDopo essere stato esiliato da Roma Coriolano si reca da Aufidio nella capitale dei Volsci e gli propone di guidare il suo esercito alla vittoria contro Roma. Aufidio e i nobili volsci abbracciano Coriolano e gli concedono di condurre un nuovo assalto contro la citt\u00e0. Roma, in preda al panico, cerca disperatamente di convincere Coriolano ad abbandonare i suoi propositi di vendetta, ma n\u00e9 Cominio n\u00e9 Menenio riescono nell'intento. A questo punto viene mandata a incontrare il figlio Veturia, insieme alla moglie e al figlio di Coriolano: la donna riesce a dissuadere il figlio dal distruggere Roma. Invece di muovere battaglia conclude un trattato di pace tra i Volsci e i Romani. Quando per\u00f2 Coriolano torna nella capitale dei Volsci, dei congiurati guidati da Aufidio lo uccidono per il suo tradimento.\nComposizione e stampa.\nFu pubblicata per la prima volte nel First folio del 1623. Alcuni particolari del testo, come la non comune cura delle didascalie sceniche, hanno suggerito ad alcuni studiosi shakespeariani che quel particolare testo fosse stato preparato per essere utilizzato come copione per un allestimento teatrale.\nRappresentazioni e adattamenti.\nCome accade per altre opere di Shakespeare, come \"Tutto \u00e8 bene quel che finisce bene\" o \"Timone d'Atene\", non esistono testimonianze di allestimenti di \"Coriolano\" antecedenti al periodo della restaurazione inglese. Per la prima rappresentazione, di cui si abbia notizia, al Drury Lane, venne usato la cruenta rielaborazione che nel 1682 ne fece Nahum Tate. Un adattamento successivo, \"The Invader of His Country, or The Fatal Resentment\" di John Dennis, nel 1719 fu tolto dal cartellone per il malcontento del pubblico dopo tre sole rappresentazioni. Solo nel 1754 David Garrick si riaccost\u00f2 al testo shakespeariano interpretandolo in un allestimento del Drury Lane.\nIl pi\u00f9 famoso Coriolano della storia \u00e8 certamente Laurence Olivier, che per primo riscosse un enorme successo interpretando la parte nel 1937 all'Old Vic Theatre, ripetendosi poi con successo ancora maggiore nel 1955 allo Shakespeare Memorial Theatre. Divenne celebre perch\u00e9 in quest'ultimo allestimento interpret\u00f2 la scena della morte di Coriolano lasciandosi cadere all'indietro da un'alta pedana e restando appeso a testa in gi\u00f9, un chiaro riferimento alla fine di Mussolini. Altri famosi interpreti contemporanei di Coriolano sono stati Ian McKellen, Ralph Fiennes e Tom Hiddleston."}
{"id": "1242927", "revid": "486946", "url": "https://it.wikipedia.org/wiki?curid=1242927", "title": "The European Library", "text": ""}
{"id": "1242929", "revid": "125889917", "url": "https://it.wikipedia.org/wiki?curid=1242929", "title": "Demian (romanzo)", "text": "Demian - Storia della giovinezza di Emil Sinclair, \u00e8 un romanzo di formazione (\"Bildungsroman\"), scritto da Hermann Hesse, pubblicato la prima volta nel 1919 presso l'editore Fischer sotto lo pseudonimo di \"Emil Sinclair\" (nome utilizzato nel 1917 in uno dei suoi saggi politici in riferimento a Isaac von Sinclair, l'amico di Friedrich H\u00f6lderlin). L'autore ne ha aggiunto un prologo nel 1960.\nIl romanzo.\nScritto durante la prima guerra mondiale, fu il risultato di una profonda crisi interiore vissuta dall'autore, che lo port\u00f2 ad operare una svolta radicale non solo nel proprio percorso letterario, ma anche nel cammino esistenziale ed umano. Nel \"Demian\" sono infatti presenti echi autobiografici della riflessione di Hesse sulla propria adolescenza tormentata, della quale egli afferm\u00f2 di essere giunto ad una comprensione razionale solo vent'anni dopo, appunto grazie a quest'opera.\nIn essa si avvertono anche notevoli influssi culturali del tempo, come la filosofia di Friedrich Nietzsche e la psicologia analitica di Carl Gustav Jung, che fanno da sfondo all'evento storico della guerra europea e poi mondiale, vissuta intensamente con toni quasi apocalittici. In \"Demian\" si affaccia inoltre per la prima volta il tema tipicamente hessiano della polarit\u00e0, che si ritrover\u00e0 in quasi tutti i suoi lavori successivi, ad esempio in \"Siddharta\".\nMa non si pu\u00f2 trascurare neppure l'impronta fortemente religiosa del libro, con frequenti richiami a situazioni ed episodi della Bibbia, in cui si pu\u00f2 vedere il riflesso dell'educazione cristiana e pietista che Hesse aveva ricevuto durante l'infanzia.\nLa storia narra dell'evoluzione spirituale di un adolescente tormentato ripercorrendone i difficili anni della crescita.\nTrama.\nI fatti sono tutti descritti in prima persona: l'Io narrante protagonista \u00e8 Emil Sinclair, che racconta la storia della propria fanciullezza e giovinezza.\nDue mondi.\nSin dall'inizio si evidenzia il tema della polarit\u00e0; Emil infatti, ancora bambino, afferma di vivere come in due mondi separati, due opposte visioni della vita che dilaniano la sua anima: la luce e il bene da un lato, l'oscurit\u00e0 e il male dall'altro. Il primo \u00e8 quello chiaro, pulito ed amoroso proveniente dalla famiglia; il secondo \u00e8 invece quello \"proibito\", ed Emil suo malgrado ammette di trovare quest'ultimo molto emozionante e attraente.\nEgli inizialmente vorrebbe condurre una vita esemplare sul modello dei genitori, ma la sua inclinazione lo conduce inevitabilmente sempre pi\u00f9 verso la perdizione; l'attrazione provata nei confronti del mondo delle tenebre lo porta cos\u00ec a diventare, verso i dieci anni, succube di Franz Kromer, un ragazzo malvagio e prepotente, dal quale subisce ripetuti quanto atroci episodi di bullismo, violenza ed estorsione. Il giovane Emil se ne sente invischiato interiormente ed arriva a rubare soldi a casa non osando confessar la verit\u00e0 ai propri cari; nelle settimane seguenti, in ansia e tormentato da incubi, si comporta in un modo sempre pi\u00f9 introverso e scontroso. Pare quasi attendere la distruzione del mondo, unica possibilit\u00e0 che potrebbe guarirlo dallo stato di disperazione in cui versa.\nCaino.\nLa natura timida ed incerta di Emil si sarebbe corrotta per sempre se in suo aiuto non fosse arrivato ad un certo punto Max Demian, un nuovo compagno di scuola, che lo avrebbe liberato dalla dipendenza del cattivo Franz, portandolo a scoprire un lato tutto nuovo e misterioso della vita, affascinante e terribile allo stesso tempo. Emil viene iniziato a poco a poco ai segreti di Demian: all'inizio, il nuovo ragazzo suscita immediatamente l'interesse di molti tra i coetanei, dando l'impressione d'esser molto intelligente e maturo per la sua et\u00e0.\nDurante una passeggiata Max racconta all'amico la propria interpretazione della leggenda biblica riferita a Caino e Abele: il marchio impresso nella fronte del fratricida, apertamente visibile, non era il segno fisico della sua colpevolezza, bens\u00ec impronta di superiorit\u00e0 e forza di carattere. In un secondo incontro tra i due, Max suggerisce di provare a far esperimenti di telepatia; in tal modo scopre che Emil soffre a causa del potere tirannico esercitato da Franz nei suoi confronti. Dopo che Max ha contribuito a risolvergli questo problema andando a parlare a quattr'occhi con Franz, Emil pur euforico non \u00e8 in grado di sentire autentica gratitudine verso l'amico Demian, e si ritira nella ritrovata innocenza della sua fanciullezza, perdendolo di vista.\nIl ladrone.\nDopo alcuni anni, giunge a grandi passi il momento della pubert\u00e0, e ad Emil inizia a spuntar la prima peluria, che lui attribuisce con sicurezza all'ineluttabile avvento del \"mondo oscuro\" dentro di s\u00e9. Dovendo intanto prepararsi alla cresima, tra i partecipanti alle lezioni del catechismo ritrova Demian, a cui si avvicina nuovamente, sviluppando questa volta un rapporto approfondito di amicizia; Emil vede nel ragazzo sempre pi\u00f9 uno spirito affine, un fratello nell'anima. Tra le altre cose, Max gli dimostra come sia possibile controllare le persone solo tramite la forza di volont\u00e0; egli influenza sempre pi\u00f9 Emil con le sue opinioni filosofiche e critiche serrate ad alcuni concetti religiosi, rivalutando ad esempio la figura del ladrone impenitente crocifisso accanto a Ges\u00f9.\nEmil comincia in tal modo a rendersi conto di quanto imperfetta sia la figura del Dio biblico, rappresentato come \"buono\" solo a met\u00e0, laddove invece l'altra met\u00e0 viene semplicemente attribuita al demonio: il giovane ritrova in questo punto di vista la convinzione maturata sin dai suoi primi anni di vita d'un conflitto irresolubile tra due mondi paralleli ma essenzialmente antitetici, e presenti all'interno d'ognuno di noi poveri esseri umani. \u00c8 ben consapevole che non si tratta unicamente d'un proprio conflitto personale, bens\u00ec di un problema riguardante l'intera umanit\u00e0.\nMax gli spiega che i pensieri dell'altra met\u00e0, quella considerata oscura e pericolosa, debbon anch'essi esser vissuti e realizzati: ogni singolo individuo deve decidere da se stesso ci\u00f2 che \u00e8 permesso e ci\u00f2 ch'\u00e8 proibito per lui in ogni momento, ch\u00e9 le stesse convenzioni e regole sociali cambiano e si modificano anche radicalmente nel tempo, e non sono quindi assolute, n\u00e9 valide per sempre. Pur opponendo resistenza a queste idee, Emil ne rimane soggiogato, compromettendo la propria preparazione spirituale alla cerimonia della cresima, cerimonia che segner\u00e0 tra l'altro il definitivo tramonto della sua infanzia.\nBeatrice.\nDopo l'estate Emil si separa da casa, dal suo paese, e da Demian, per proseguire gli studi in collegio. Dopo pi\u00f9 di un anno vissuto in maniera assai ritirata e melanconica, compiuti i sedici anni comincia a sperimentare assieme ad Alfons, uno degli anziani, le prime bevute in compagnia, in cui ritrova ebbrezza e vitalit\u00e0. Egli diventa presto un assiduo frequentatore di taverne, tuttavia nel cuore dell'adolescente rimane un sentimento ambivalente e quantomai caotico, che continua ad arrecargli paure ed insicurezze. Mentre egli vede se stesso scivolare sempre pi\u00f9 verso il mondo oscuro dominato dal diavolo, avverte l'urgenza di un amore, dopo quello infantile provato verso Max Demian. I genitori, che si son recati da lui in visita, quasi non lo riconoscono, e dall'esterno appare uno studente indisciplinato, prossimo a venire espulso.\nIl suo conflitto interiore comincia a risolversi quando incontra una donna, che comincia segretamente ad adorare; lui la chiama Beatrice, sulla base di un dipinto che illustra il precoce amore di Dante Alighieri per Beatrice Portinari. Abbandonata la vita goliardica, come vivendo in un mondo di sogni Emil prova a dipingere dei ritratti della sua amata. Ma ecco riconoscere in questi la fisionomia e le caratteristiche del perduto Demian. In un momento d'ispirazione disegna infine un uccello che pare uscir da un gigantesco uovo e lo spedisce al vecchio amico.\nL'uccello lotta per uscire dall'uovo.\nPoco dopo, durante una lezione, Emil trova ben ripiegato all'interno d'un libro un piccolo pezzo di carta con incise sopra queste parole vergate da Max: \u00abL'uccello lotta per uscire fuori dal suo guscio; l'uovo rappresenta il mondo; chi vuole rinascere deve distruggere il vecchio mondo precedente. L'uccello vola alto in direzione della divinit\u00e0... Dio si chiama Abraxas\u00bb. Emil apprende cos\u00ec che Abrahaxas \u00e8 il nome del principio creativo il quale unisce in s\u00e9 sia il divino che il diabolico.\nA questo punto l'interesse del giovane per questa misteriosa figura \u00e8 immediatamente suscitato; dopo un'infruttuosa ricerca svolta in biblioteca fa la conoscenza di un insolito organista di nome Pistorius, cultore di mitologie e religioni antiche: questi gli racconta che Abraxas \u00e8 il signore dei due mondi apparentemente contrapposti tra loro, insiti nell'anima di ogni individuo cosciente di s\u00e9.\nEgli comincia cos\u00ec a frequentare Pistorius, trovando in lui un confidente e una guida, che lo aiuta a credere nelle sue fantasie, facendo affidamento su quella voce interiore.\nLa battaglia di Giacobbe.\nNel frattempo si attira grazie al suo carisma, nella propria ricerca di compagni spiritualmente affini, anche la simpatia di un giovinetto di nome Knauer, preda di impulsi e sentimenti simili ai suoi. Una sera, dopo aver ritratto un volto che lo aveva impressionato per la sua carica magnetica e il suo aspetto ermafrodita, davanti a cui prov\u00f2 lo stesso furore di Giacobbe nella lotta contro l'angelo, Emil trainato da una profonda forza interiore si reca alla periferia della citt\u00e0 immersa nella neve, dove riconoscendo il nuovo amico Knauer riesce a farlo desistere dal suicidio.\nSeguitando a vivere nei suoi sogni e nei suoi dipinti, Emil impara a familiarizzare con la figura androgina della sua fantasia, che sembra racchiudere in s\u00e9 i suoi conflitti, il bene e il male, l'identit\u00e0 maschile e quella femminile.\nEgli si rende conto, un po' mestamente, di essere diverso dagli altri, ma confortato da Pistorius capisce che la cosa pi\u00f9 importante sarebbe che le persone seguissero ognuna il proprio percorso individuale nell'ascolto del proprio cuore: per ciascuno infatti vi \u00e8 un cammino da percorrere, assegnatogli dal destino e che senza eccezione dev'esser perseguito. Con Pistorius, tuttavia, dopo averlo, seppur involontariamente, severamente criticato per le sue nostalgie rivolte al passato, il nostro giovane protagonista vede rompersi il suo legame d'amicizia, e constatando che non potr\u00e0 pi\u00f9 essergli d'aiuto, se ne allontana.\nEva.\nRimasto solo, in procinto di entrare all'universit\u00e0, e superati ormai i diciotto anni, Emil torna ad incontrarsi, guidato dal suo intimo desiderio interiore, con Max Demian; ora egli si trova in un'altra citt\u00e0, e nel suo amico ritrovato, al quale un tempo opponeva resistenza, intravede adesso la possibilit\u00e0 di uscire dalla sua solitudine e di intraprendere finalmente con gioia e convinzione il cammino che il destino gli ha da sempre riservato. Dopo una visita alla madre di Demian, la signora Eva, Emil con stupore riconosce in lei l'oggetto d'amore delle sue fantasie; ripercorrendo le tappe della sua crescita comprende cos\u00ec che Eva era la meta a cui doveva approdare.\nLa donna diventa per il giovane il suo punto di riferimento; ed egli comincia a frequentare assiduamente la sua casa, e suo figlio Max. I tre formano sempre pi\u00f9 una specie di ristretta comunit\u00e0 in cui vige una costante armonia: Emil sente che il \"marchio di Caino\", impronta di superiorit\u00e0 e forza di carattere, \u00e8 oramai ben visibile sulla sua fronte. Insieme si preparano al prossimo crollo e futura rinascita della civilt\u00e0 europea, interpretando i segni del destino, e vivendo marginalmente a contatto con personaggi originali e anticonformisti, mentre Emil si sente sempre pi\u00f9 attratto dalla madre dell'amico.\nIl principio della fine.\nUn sogno premonitore di Demian rivela che il mondo dovr\u00e0 davvero improvvisamente e miseramente crollare: \u00e8 difatti appena scoppiata la guerra tra la Germania e la Russia, parti di un conflitto di quella che sar\u00e0 la prima guerra mondiale. I due amici si trovano cos\u00ec a venir separati, ognuno dovendo irresolubilmente inseguire il proprio personale destino: prima Demian, e poi Emil, si vedono infatti costretti a partir per la guerra.\nL'ultima volta che Emil incontra Max \u00e8 in un ospedale militare dove si trova ricoverato in quanto gravemente ferito dallo scoppio di una granata. Qui riceve da Max il suo commiato: \n Emil riceve da Max anche il suo secondo bacio da parte di Eva, che glielo invia tramite il figlio. Il giorno seguente egli non trova pi\u00f9 Demian che evidentemente \u00e8 morto, ed \u00e8 diventato una parte di s\u00e9:\nAnalisi del romanzo.\n\"Demian\" \u00e8 uno dei romanzi pi\u00f9 interessanti dello scrittore; fu concepito durante tutto il 1917, in piena prima guerra mondiale, in un periodo molto problematico della vita di Hesse. Questi, infatti, era in una situazione conflittuale con la prima moglie, aveva da poco perso il padre (Johannes Hesse, morto nel 1916) e si era dovuto rifugiare in Svizzera dalla Germania a causa della guerra. Per tutto l'arco del 1917 ha poi svolto presso il dottor Lang, allievo di Carl Gustav Jung, famoso psicoanalista, una novantina di sedute per poter riprendersi dal brutto stato in cui versava e ridare un senso alla propria vita.\nDi conseguenza il libro, in molti tratti decisamente autobiografico, \u00e8 stato il suo strumento per poter raggiungere il suo io, tramite quello che Jung ha chiamato \"processo d'individuazione\", e che lo stesso Sinclair, protagonista del libro, si trova a percorrere nell'arco della sua giovinezza. \u00c8 chiaro che il romanzo sia impregnato delle teorie psicanalitiche Junghiane, tant'\u00e8 vero che tutto il romanzo \u00e8 imperniato sul raggiungimento del \"s\u00e9\" (ben diverso dall\"io\"), attraverso cinque tappe fondamentali:\nL'ombra, quella parte nascosta dell'Io che lotta per emergere, \u00e8 il mondo buio e sporco, e l'ombra proietta la propria immagine sulla figura di Franz Kromer.\nLa figura guida \u00e8 Max Demian, che \u00e8 anche la proiezione esterna del s\u00e9 interno di Sinclair.\nL'anima \u00e8 Beatrice, proiezione dell'amore interno.\nL'inconscio collettivo \u00e8 rappresentato da Pistorius, che svela il nesso tra i contenuti onirici di Sinclair ed i simbolismi e le immagini allegoriche ricorrenti nei popoli antichi e nelle religioni del mondo.\nLa grande Madre \u00e8 la proiezione della donna, Eva, che porta il nome della progenitrice biblica dell'umanit\u00e0.\nIl romanzo approfondisce ed utilizza poi anche concetti cari allo gnosticismo, in particolare quello del demiurgo (la speciale entit\u00e0 creatrice dell'universo) chiamato Abraxas.\nFortuna dell'opera.\nQuando usc\u00ec la prima volta nel 1919 \"Demian\" commosse profondamente il pubblico giovanile, uscito fortemente scosso e disorientato dall'esperienza della prima guerra mondiale. Il successo del libro fu enorme, al punto che anche il grande scrittore Thomas Mann, coetaneo di Hesse, disse che si trattava di un piccolo capolavoro. Il successo del libro valse ad Hesse la vincita del premio \"Fontane\" riservato agli scrittori esordienti: il \"Demian\" infatti era stato da lui pubblicato sotto lo pseudonimo di Emil Sinclair (il protagonista del libro). Hesse restitu\u00ec il premio quando venne resa nota la vera identit\u00e0 dell'autore, essendo egli uno scrittore gi\u00e0 affermato e non un esordiente."}
{"id": "1242931", "revid": "1005847", "url": "https://it.wikipedia.org/wiki?curid=1242931", "title": "Partito Comunista Finlandese", "text": "Il Partito Comunista Finlandese, sigla SKP (\"Suomen Kommunistinen Puolue\" in finlandese, \"Finlands kommunistiska parti\" in svedese), \u00e8 stato un partito politico di ideologia comunista della Finlandia.\nPrime fasi.\nNel 1918 i \"Rossi\" persero la guerra civile finlandese, evento che port\u00f2 alla fine della Repubblica socialista dei lavoratori finlandesi. Il Partito Socialdemocratico Finlandese si era schierato con la parte a cui la sorte non aveva arriso, e diversi suoi capi dovettero rifugiarsi in Unione Sovietica. Alcuni di questi rifugiati fondarono il Partito Comunista Finlandese a Mosca.\nL'SKP fu sciolto nel 1923, e nuovamente nel 1930. Dopo la guerra di continuazione, l'SKP svolse un ruolo predominante nella Lega Democratica Popolare Finlandese, che venne fondata nel 1944 come organizzazione ombrello dell'estrema sinistra politica.\nGuerra fredda.\nIl periodo della guerra fredda fu l'\"et\u00e0 dell'oro\" dei comunisti in Finlandia. Tra il 1944 e il 1979 il sostegno alla Lega Democratica Popolare Finlandese si attest\u00f2 fra il 17% ed il 24%. I comunisti fecero parte di diversi esecutivi, ma la Finlandia non ebbe mai un Primo ministro o un Presidente comunista.\nIl movimento giovanile dell'SKP fu la Lega giovanile democratica finlandese (SDNL).\nIl rivale principale dell'SKP nel predominio sulla sinistra politica fu il Partito Socialdemocratico Finlandese. La competizione fu molto aspra nei sindacati ed in altre organizzazioni di sinistra. I comunisti persero gradualmente terreno e vennero indeboliti da dispute interne.\nUna minoranza di ortodossia comunista, i \"tastoisti\" \u2013 che prendevano il nome dal loro leader Taisto Sinisalo \u2013 attacc\u00f2 spesso la leadership del partito, pi\u00f9 improntata all'eurocomunismo. In pratica, il partito era costituito da due strutture parallele. Fra il 1985 e il 1986 un gran numero di \"tastoisti\" venne espulso; essi fondarono il Partito Comunista Finlandese (Unit\u00e0) (SKPy).\nCaduta.\nLa caduta dell'Unione Sovietica port\u00f2 a conflitti ideologici all'interno del partito. La depressione iniziata nel 1989 port\u00f2 alla bancarotta finanziaria l'anno successivo. L'SKP non si riprese pi\u00f9, e la maggior parte dei membri del partito, insieme ad altre organizzazioni membri della Lega Democratica Popolare Finlandese, fond\u00f2 l'Alleanza di Sinistra.\nL'SKPy, all'inizio la fazione che il partito espulse tra il 1985 e il 1986, sopravvisse al proprio partito di origine e si registr\u00f2 come Partito Comunista Finlandese nel 1997; non \u00e8 stato per\u00f2 in grado di riottenere la rappresentanza parlamentare accordata al partito comunista originale. La percentuale di voti ottenuti alle elezioni parlamentari del 2007 \u00e8 stata dello 0.7%."}
{"id": "1242932", "revid": "125370071", "url": "https://it.wikipedia.org/wiki?curid=1242932", "title": "Troilo e Cressida", "text": "Troilo e Cressida (\"The Tragedy of Troilus and Cressida\") \u00e8 una tragedia in cinque atti, databile al 1601, composta dal drammaturgo inglese William Shakespeare e pubblicata nel 1609.\nTono dell'opera.\nL'opera non si presenta come una tragedia nel senso tradizionale del termine, dal momento che il suo protagonista, Troilo, non muore, ma si conclude comunque in modo molto triste, con la morte del nobile principe troiano Ettore e la distruzione del legame sentimentale tra Troilo e Cressida. Il tono dell'opera oscilla continuamente tra quello di una commedia piccante e quello di un'oscura tragedia, e gli spettatori e i lettori trovano spesso difficile decidere che reazione avere di fronte alle vicende dei personaggi. Tuttavia, varie caratteristiche di questo dramma (la pi\u00f9 evidente delle quali \u00e8 il continuo interrogarsi su valori fondamentali, come il rispetto della gerarchia, l'onore, l'amore) sono state spesso interpretate come distintive di un'opera \"moderna\" o addirittura \"post-moderna\".\nTrama.\nLa tragedia \u00e8 ambientata nel corso degli eventi della guerra di Troia e ha due intrecci distinti. In uno Troilo, un principe troiano, corteggia Cressida, fa l'amore con lei e le giura eterno amore poco prima che sia consegnata ai Greci in cambio di un prigioniero di guerra. Quando tenta di andarla a trovare nell'accampamento greco, la sorprende in intimit\u00e0 con Diomede e decide che \u00e8 solo una prostituta.\nNonostante questo intreccio sia quello che d\u00e0 il titolo all'opera, in realt\u00e0 si risolve in poche scene: la maggior parte della tragedia ruota attorno ad un piano ordito da Nestore e Odisseo per spingere l'orgoglioso Achille a scendere nuovamente in battaglia tra le file greche.\nL'opera si chiude con una serie di scontri tra i due schieramenti e la morte dell'eroe troiano Ettore.\nDubbi sul titolo e sul genere letterario.\nL'edizione in quarto del 1609 la dichiara come un'opera storica con il titolo \"The (Famous) Historie of Troylus and Cresseid(a)\", ma il First Folio del 1623 la contiene con il titolo cambiato \"The Tragedie of Troylus and Cressida\". La confusione \u00e8 aumentata dal fatto che nel First Folio il titolo non compare nell'indice iniziale e l'opera, le cui pagine non sono numerate (tranne due erroneamente), fu tipograficamente inserita in un momento successivo tra le \"Histories\" e le \"Tragedies\".\nFonti.\nLa storia di Troilo e Cressida \u00e8 un racconto di origine medievale, non presente nella mitologia greca; Shakespeare tracci\u00f2 la trama attingendo da varie fonti, in particolare dalla versione che del racconto fece Chaucer (\"Troilo e Criseide\"), ma anche dal \"Troy Book\" di John Lydgate e dalla traduzione di William Caxton del \"Recuyell of the Historyes of Troye\".\nLa storia di Achille convinto a scendere in battaglia \u00e8 tratta dall\"'Iliade\" di Omero (forse nella traduzione di George Chapman) e da varie rielaborazioni di epoca medievale e rinascimentale.\nLa storia era piuttosto popolare tra i drammaturghi dei primi anni del XVII secolo e Shakespeare potrebbe anche essersi ispirato ad alcune opere di autori a lui contemporanei. Anche l'opera in due atti di Thomas Heywood \"The Iron Age\" tratta della guerra di Troia e della storia di Troilo e Cressida, ma non si sa con certezza se sia anteriore o successiva all'opera di Shakespeare. Inoltre Thomas Dekker e Henry Chettle scrissero una rappresentazione chiamata \"Troilus and Cressida\" all'incirca nello stesso periodo di Shakespeare, ma ne \u00e8 sopravvissuto soltanto un frammentario abbozzo di trama.\nDatazione e testo.\nSi pensa che la tragedia sia stata scritta verso il 1602, poco dopo l'allestimento dell\"'Amleto\". Fu pubblicata nel formato in quarto in due diverse edizioni, uscite entrambe nel 1609. Non si sa se l'opera sia mai andata in scena all'epoca della sua stesura, in quanto le due edizioni si contraddicono: una annuncia nel frontespizio che la tragedia era stata da poco rappresentata, mentre l'altra nella prefazione sostiene che non c'era mai stato alcun allestimento.\nL'opera fu iscritta nel registro delle opere possedute della \"Stationers Company\" il 7 febbraio 1603 dal libraio e tipografo James Roberts, con l'annotazione che era stata messa in scena dalla compagnia teatrale di Shakespeare, la Lord Chamberlain's Men. Tuttavia a quest'iscrizione fino al 1609 non fece seguito alcuna pubblicazione; fu nuovamente messa a registro il 28 gennaio 1609 dai due commercianti Richard Bonian e Henry Walley e nello stesso anno fu pubblicato il First Quarto in due diverse edizioni: la prima dice che la tragedia fu \"recitata dai servi di Sua Maest\u00e0 Reale al Globe\"; la seconda omette di citare il Globe Theatre e riporta come prefazione una lunga lettera che afferma che \"Troilus and Cressida\" \u00e8 \"un nuovo spettacolo, mai portato sulle scene...\".\nAlcuni commentatori (come Georg Brandes, lo studioso danese di Shakespeare della fine del XIX secolo) hanno cercato di ricomporre queste affermazioni contraddittorie, ipotizzando che l'opera sia stata originariamente scritta attorno al 1600-1602, ma che sia stata profondamente modificata poco prima della sua pubblicazione del 1609. La tragedia si distingue per il suo carattere amaro e caustico, simile a quello delle opere che Shakespeare scriveva nel periodo tra il 1605 e il 1608, come \"Re Lear\", \"Coriolano\" e \"Timone d'Atene\". Secondo questa ipotesi, la stesura originaria sarebbe stata simile ad una commedia romantica, sul modello di quelle che il bardo scrisse verso il 1600, quali \"Come vi piace\" e \"La dodicesima notte\", mentre la revisione successiva aggiunse le scene pi\u00f9 cupe e buie con il risultato di lasciare una certa confusione di toni ed intenti.\nFortuna dell'opera.\nIl suo carattere abbastanza sconcertante e confuso ha fatto s\u00ec che raramente \"Troilo e Cressida\" sia stata popolare sulle scene e non si ricordano allestimenti n\u00e9 durante il corso della vita di Shakespeare n\u00e9 nel periodo che va dal 1734 al 1898. All'epoca della Restaurazione inglese fu duramente condannata da John Dryden, che la defin\u00ec \"un cumulo di spazzatura\" e decise di riscriverla. Fu anche malvista in epoca Vittoriana per i suoi espliciti riferimenti di natura sessuale. Non venne mai rappresentata nella sua forma originale fino all'inizio del XX secolo ma, a partire da allora, la sua fama \u00e8 andata costantemente crescendo grazie alla cinica descrizione che fornisce dell'immoralit\u00e0 e della disillusione dell'uomo. Tutto questo specialmente dopo la prima guerra mondiale. La sua popolarit\u00e0 raggiunse un picco negli anni sessanta quando il pubblico malcontento per la guerra del Vietnam aument\u00f2 in maniera esponenziale. La sua ambientazione generale durante un lungo periodo di guerra, il cinico infrangere i giuramenti dei personaggi e la mancanza di moralit\u00e0 di Cressida e dei Greci colpirono molto il pubblico, favorendo la frequente messa in scena dell'opera, che evidenziava l'abisso che separa gli ideali dallo squallore della realt\u00e0."}
{"id": "1242933", "revid": "118834", "url": "https://it.wikipedia.org/wiki?curid=1242933", "title": "Troilo e Cressida (Shakespeare)", "text": ""}
{"id": "1242934", "revid": "1573940", "url": "https://it.wikipedia.org/wiki?curid=1242934", "title": "Chiesa di Santa Maria ad Agnano", "text": "La chiesa di Santa Maria ad Agnano \u00e8 una delle chiese di Dicomano, in provincia di Firenze.\nStoria e descrizione.\nLa chiesa, citata come \"Monasterium de Agnano\" in un diploma del 1191 dell'imperatore Arrigo VI, con il quale si conferma la sua appartenenza ai monaci vallombrosani di Sant'Ellero, fu quasi completamente rovinata dal terremoto del giugno del 1919 e quindi ricostruita in stile neomedievale sul perimetro dell'edificio originario. La chiesa presenta la semplice facciata a capanna su cui si apre un portale con lunetta sormontato da un occhio. Nell'interno, ad un'unica navata coperta con tetto a capriate, si conserva, murato nella parete absidale, un ciborio in pietra serena della fine del XV secolo."}
{"id": "1242937", "revid": "110157", "url": "https://it.wikipedia.org/wiki?curid=1242937", "title": "Fels am Wagram", "text": "Fels am Wagram \u00e8 un comune austriaco di 2 197 abitanti nel distretto di Tulln, in Bassa Austria; ha lo status di comune mercato (\"Marktgemeinde\")."}
{"id": "1242938", "revid": "110157", "url": "https://it.wikipedia.org/wiki?curid=1242938", "title": "Grafenw\u00f6rth", "text": "Grafenw\u00f6rth \u00e8 un comune austriaco di 3 129 abitanti nel distretto di Tulln, in Bassa Austria; ha lo status di comune mercato (\"Marktgemeinde\"). Il 1\u00ba gennaio 1971 ha inglobato i comuni soppressi di Feuersbrunn e Wagram am Wagram."}
{"id": "1242940", "revid": "116484064", "url": "https://it.wikipedia.org/wiki?curid=1242940", "title": "Timone d'Atene", "text": "Timone d'Atene (\"The Life of Timon of Athens [La vita di Timone d'Atene]\") \u00e8 una tragedia di William Shakespeare, che tratta del leggendario misantropo ateniese Timone, probabilmente ispirato anche al celebre omonimo filosofo. Viene generalmente considerata come una delle opere pi\u00f9 oscure e di difficile comprensione di Shakespeare.\nTrama.\nAtto I.\nTimone organizza un grande banchetto, a cui partecipano quasi tutti i personaggi. Distribuisce il proprio patrimonio senza parsimonia e tutti cercano di compiacerlo per averne di pi\u00f9, tranne Apemanto, un filosofo il cui cinismo non piace a Timone. Gradisce molto gli omaggi del poeta e del pittore e accetta in dono un gioiello dal gioielliere, anche se prima che l'atto si concluda l'ha gi\u00e0 dato ad uno dei suoi amici.\nAtto II.\nFlavio \u00e8 turbato per il fatto che Timone ha sperperato tutti i suoi beni esagerando con la sua munificenza, patrocinando scrittori ed artisti parassiti e risollevando dubbi amici dai loro guai finanziari. Timone, tornando dalla caccia, \u00e8 invece arrabbiato per il fatto che non gli sia stato fatto osservare prima e rimprovera Flavio, che gli dice che in passato aveva tentato varie volte di farlo senza successo ed ora \u00e8 finita: tutti i suoi terreni sono stati venduti. Ad aiutare Timone \u00e8 proprio il suo opposto, il cinico filosofo Apemanto, che spaventa i falsi amici di Timone con le sue caustiche battute. Insieme ad un buffone attacca i creditori di Timone quando si presentano per chiedere di essere saldati immediatamente. Timone manda i propri servi a chiedere aiuto agli amici che considera a lui pi\u00f9 vicini.\nAtto III.\nAd uno ad uno i servi di Timone vengono scacciati dai suoi falsi amici, e due di essi si abbandonano a due lunghi monologhi per esprimere la propria rabbia verso di loro. In un altro luogo uno dei pi\u00f9 giovani ufficiali di Alcibiade sfoga la propria rabbia in maniera ancor pi\u00f9 esagerata, uccidendo un uomo. Alcibiade chiede clemenza al Senato, sostenendo che un crimine passionale non dovrebbe essere giudicato con la stessa severit\u00e0 richiesta da un omicidio premeditato. I senatori non sono d'accordo e, quando Alcibiade insiste troppo, lo condannano all'esilio perpetuo. L'atto si conclude con Timone che discute con i servi la vendetta che preparer\u00e0 in occasione del successivo banchetto.\nAtti IV e V.\nTimone d\u00e0 una festa pi\u00f9 modesta, organizzata soltanto per coloro che l'hanno tradito. Vengono portati vassoi ed anfore, ma gli amici non vi trovano cibi e leccornie, ma solo sassi ed acqua bollente. Timone li scaglia contro di loro e fugge via. Il leale Flavio giura di ritrovarlo.\nMaledicendo le mura della citt\u00e0 Timone si rifugia in una zona selvaggia e va a vivere in una grotta, cibandosi di radici. Qui scopre un tesoro sepolto. La notizia si sparge e il poeta con il pittore, Apemanto, e tre banditi riescono a trovare Timone prima di Flavio. Egli offre la maggior parte di quest'oro ad Alcibiade per finanziargli l'assedio della citt\u00e0. Ad accompagnare Alcibiade ci sono due prostitute, Frine e Timandra, che scambiano pungenti battute con l'amareggiato Timone riguardo alle malattie veneree. Quando entra in scena Apemanto ed accusa Timone di imitare la sua indole pessimista, gli spettatori sono costretti ad assistere allo strano spettacolo di un reciproco scambio di invettive tra i due misantropi.\nArriva Flavio. Anche lui vuole la sua parte di denaro, ma vuole anche che Timone torni indietro e riprenda il suo posto nella societ\u00e0. Timone si rende conto di avere in Flavio un vero amico, ma si duole del fatto che quell'uomo sia un semplice servo. Dice agli inviati di Atene, che speravano che Timone potesse ridurre Alcibiade a pi\u00f9 miti consigli, di andarsi ad impiccare e muore. Alcibiade, marciando verso Atene, posa a terra il proprio guanto e conclude la tragedia leggendo l'amaro epitaffio che Timone si era preparato:\nOppure in alternativa:\nAnche se il manoscritto originale di Shakespeare li riporta entrambi, data la loro natura contraddittoria, non \u00e8 possibile che il poeta intendesse includerli entrambi e si pensa che, nel dubbio, abbia alla fine dimenticato di cancellarne uno. Il primo \u00e8 una citazione di Callimaco.\nOrigini.\nComposizione e stampa.\nLa tragedia \u00e8 fonte di notevoli dispute tra gli studiosi. \u00c8 costruita in un modo strano e il manoscritto presenta diverse lacune: per queste ragioni \u00e8 stata spesso descritta come un'opera incompiuta, scritta da mani diverse e/o uno dei primi esempi di teatro sperimentale. Uno dei risultati di queste discussioni \u00e8 che non si pu\u00f2 indicare una data precisa per la sua stesura, dato che alcuni sostengono che si tratti del primo lavoro di Shakespeare, altri dell'ultimo, mentre altri ancora la situano in un periodo di poco anteriore a quello delle commedie di epoca tarda.\nGeneralmente viene inserita tra le tragedie (come accade nel First folio) anche se alcuni studiosi la inseriscono tra le \"\"commedie\" nonostante il suo protagonista finisca per morire. Le fonti dell'opera includono la \"Vita di Alcibiade\" di Plutarco e il dialogo di Luciano di Samosata \"Timone il misantropo\". La tragedia non fu mai pubblicata prima della sua inclusione nel \"First Folio\" del 1623.\nA partire dal XIX secolo si \u00e8 ipotizzato che il \"Timone\" sia in realt\u00e0 opera di due autori diversi suggerendo che le sue inusuali caratteristiche siano il risultato del fatto che i suoi autori siano stati drammaturghi con attitudini e mentalit\u00e0 differenti tra loro; il principale indiziato come coautore, Thomas Middleton, fu individuato per la prima volta nel 1920. Uno studio del 1917 di John Mackinnon Robertson sostiene invece che George Chapman fu l'autore de \"Il lamento di un'innamorata\" e sempre lui inizi\u00f2 il \"Timone d'Atene\". Queste tesi sono state rifiutate da altri commentatori, tra i quali Bertolt Brecht, Frank Harris, e Rolf Soellner, che sostiene che l'opera sia in realt\u00e0 un esperimento. Questi studiosi dicono che se un autore avesse rivisto il lavoro di un altro, avrebbe comunque dovuto adeguarsi agli standard del teatro giacobiano, cosa che evidentemente non \u00e8 avvenuta. Soellner pensa che l'opera sia insolita perch\u00e9 fu rappresentata alle Inns of Court dove trov\u00f2 un pubblico di nicchia composto per lo pi\u00f9 da giovani avvocati.\nNondimeno, negli ultimi tre decenni, molte analisi linguistiche condotte sul testo sembrano aver rintracciato conferme a quelle che erano le ipotesi pi\u00f9 datate: l'opera contiene numerose parole, frasi e scelte di punteggiatura tipiche dei lavori di Middleton e non di quelli di Shakespeare. Queste particolarit\u00e0 linguistiche si concentrano in determinate scene, il che sembra indicare che sia un lavoro comune di Middleton e Shakespeare e che si tratti di una collaborazione, piuttosto che di una revisione dell'uno sul testo dell'altro. Il curatore dell'edizione Oxfordiana, John Jowett, descrive queste prove e sottolinea come la presenza della mano di Middleton non significhi che la tragedia debba essere trascurata o sottovalutata: \"\"Timone d'Atene \u00e8 a maggior ragione interessante perch\u00e9 il testo mostra un dialogo tra due drammaturghi dall'indole molto diversa\".\nIn ultima analisi per\u00f2, nessuna delle teorie finora citate ha riscosso unanime consenso tra gli esperti.\nRappresentazioni e adattamenti.\nStoria degli allestimenti.\nNon ci sono notizie certe di allestimenti dell'opera all'epoca in cui visse Shakespeare, situazione comune anche per altri lavori, anche maggiormente apprezzati, come \"Antonio e Cleopatra\" e \"Coriolano\", che la maggior parte degli studiosi ritiene siano stati scritti pi\u00f9 o meno nello stesso periodo del \"Timone\". Una datazione precisa \u00e8 per\u00f2 ben lontana dall'essere determinata, anche se i suoi toni amari rimandano al \"Coriolano\" e a \"Re Lear\". L'opera di John Day \"Humour Out of Breath\", pubblicata nel 1608 contiene un riferimento a \"Quel signore che diede tutto ai suoi seguaci e fin\u00ec a chiedere l'elemosina per s\u00e9 stesso\"\", una possibile allusione al \"Timone\" che potrebbe, se confermata, indicare come la tragedia sia stata composta negli anni precedenti.\nNel 1678 Thomas Shadwell mise in scena un adattamento, \"The History of Timon of Athens, the Man-Hater\", che riscosse un certo successo; Henry Purcell in seguito ne compose un accompagnamento musicale. Un altro adattamento fu proposto nel 1768 da James Dance, al quale cui presto segu\u00ec la versione messa in scena nel 1771 da Richard Cumberland al Drury Lane, nella quale Timone in punto di morte concedeva sua figlia Evadne (non presente nel testo originale) ad Alcibiade. Altri allestimenti furono quelli di Thomas Hull al Covent Garden del 1786 e di George Lamb nel 1816 al Drury Lane. Questa serie di adattamenti termin\u00f2 con l'allestimento del testo shakespeariano di Samuel Phelps del 1851.\nIl 29 novembre 2020 \u00e8 prevista presso la Bayerische Staatsoper di Monaco la prima di un'opera lirica sullo stesso soggetto composta da Luca Francesconi."}
{"id": "1242941", "revid": "110157", "url": "https://it.wikipedia.org/wiki?curid=1242941", "title": "Gro\u00dfriedenthal", "text": "Gro\u00dfriedenthal \u00e8 un comune austriaco di 936 abitanti nel distretto di Tulln, in Bassa Austria."}
{"id": "1242945", "revid": "110157", "url": "https://it.wikipedia.org/wiki?curid=1242945", "title": "Red Girl Records", "text": "Red Girl Records \u00e8 un'etichetta discografica indipendente inglese fondata dalla cantautrice Melanie C nel 2004 dopo la sua separazione lavorativa con la precedente etichetta discografica, la Virgin Records, alla quale era legata dal 1994, anno in cui si formarono le Spice Girls, gruppo del quale faceva parte Melanie C."}
{"id": "1242947", "revid": "773636", "url": "https://it.wikipedia.org/wiki?curid=1242947", "title": "Badia di Santa Maria a Susinana", "text": "La badia di Santa Maria a Susinana si trova nel comune di Palazzuolo sul Senio.\nEra originariamente un complesso monastico vallombrosano ricordato fin dal 1090, nel cui cimitero venne sepolto Maghinardo Pagani, ricordato da Dante nell\"'Inferno\". \nStoria e descrizione.\nDistrutto una prima volta nel 1137, l'edificio monastico venne completamente trasformato nel XVII secolo, quando la chiesa venne elevata a prioria. In tale occasione venne ornata di pregevoli opere pittoriche (come la secentesca \"Madonna del Carmine\" di Jacopo Confortini) che oggi si trovano presso la parrocchiale di Palazzuolo. La badia \u00e8 di propriet\u00e0 privata.\nAll'interno della chiesa si trovano tuttora il coro ligneo, datato 1771, e il fonte battesimale in ceramica, realizzato dalla Manifattura Fornaci San Lorenzo, ispirato a modelli classici del Rinascimento rielaborati in chiave moderna e Liberty, il cui disegno si deve per la tipologia del segno a Tito Chini come conferma anche il marchio della Manifattura Chini &amp; C. Mugello utilizzato dagli anni 20' fino al 1940 e Luisa Chini Velan sostenendo una datazione al 1940 , periodo in cui egli era direttore artistico delle fornaci."}
{"id": "1242948", "revid": "287204", "url": "https://it.wikipedia.org/wiki?curid=1242948", "title": "Dhammapada", "text": "Il Dhammapada (p\u0101li, in sanscrito Dharmapada o anche \"Ud\u0101navarga\"), a volte tradotto come \"Cammino del Dharma\", \u00e8 un testo del Canone buddhista conservato sia nel Canone p\u0101li (nel \"Khuddaka Nik\u0101ya\" del Sutta Pi\u1e6daka), sia nel Canone cinese (dove prende il nome di \"F\u01cej\u00f9j\u012bng\", \u6cd5\u53e5\u7d93, e si trova nella sezione del \"B\u011bnyu\u00e1nb\u00f9\"), sia nel Canone tibetano (dove prende il nome di \"Ched-du brjod-pa'i choms\", si trova sia nel \"Kanjur\" che nel \"Tanjiur\"). Questa opera \u00e8 formata da 423 versetti raccolti in 26 categorie. Secondo la tradizione, sono parole realmente pronunciate da Gautama Buddha in diverse occasioni.\nNonostante sia particolarmente venerato dalla scuola Therav\u0101da, il Dhammapada viene letto anche da molti buddhisti appartenenti a scuole Mah\u0101y\u0101na, ed \u00e8 molto popolare in ogni ambito del buddhismo.\nIl Dhammapada \u00e8 il testo pi\u00f9 noto del Buddhismo Theravada. L'opera \u00e8 inclusa nella Khuddaka Nikaya (\"Collezione minore\") del Sutta Pi\u1e6daka, uno dei tre \u201ccanestri\u201d del Tipitaka, il Canone p\u0101li.\nDai tempi antichi fino ad oggi, il Dhammapada \u00e8 stato considerato l'espressione pi\u00f9 sintetica della dottrina del Buddha e una sorta di testamento del capo spirituale del buddhismo. In Paesi come lo Sri Lanka, il Vietnam, la Birmania e la Thailandia, il Dhammapada viene usato come guida per risolvere gli innumerevoli problemi della vita quotidiana e come base dell'istruzione dei novizi nei monasteri.\nL'autore dichiarato dei versi che compongono il Dhammapada \u00e8 il saggio indiano chiamato Buddha, un titolo onorifico che significa \"Illuminato\" o \"Risvegliato\". \"Dhammapada\", in Pali, significa porzioni, aspetti, o sezioni del Dhamma. \u00c8 cos\u00ec chiamato perch\u00e9, nei suoi 26 capitoli, enuncia i molteplici aspetti dell'insegnamento del Buddha.\nOrdinamento dei capitoli.\nIl Dhammapada non ha un ordinamento sistematico, a differenza di altri testi che compongono il Tipitaka e rappresentano serie di discorsi accostati per lunghezza o per argomento. Si tratta quindi di una sequenza di versi ispirati o pedagogici, che illustrano i fondamenti del Dhamma, da utilizzare come base per l'edificazione personale.\nOgni capitolo raggruppa versi simili per caratteristiche strutturali \u201cLe coppie\u201d - \u201cLe Migliaia\u201d oppure perch\u00e9 afferenti a un tema specifico \u201cIl Monaco\u201d - \u201cLo Sciocco\u201d. Ogni gruppo di versi, rappresenta lo sviluppo di una serie di variazioni sul tema. In generale, la logica che informa il raggruppamento dei diversi capitoli, non \u00e8 evidente.\nCoerenza.\nGli insegnamenti del Buddha, presenti nell'intero Canone Pali, sono considerati abbastanza coerenti. Al contrario, il Dhammapada presenta incoerenze apparenti che possono lasciare perplessi. Per esempio, in molti versetti il Buddha sembra elogiare alcune pratiche che portano a una nascita celeste, ma in altri scoraggia i discepoli ad aspirare a queste nascite, sostenendo che solo la liberazione finale, il Nibbana, rappresenta la vera liberazione dalla sofferenza. Spesso sottolinea l'importanza di agire secondo la morale corrente ma poi, altrove, loda colui che \u00e8 andato al di l\u00e0, sia del merito che del demerito. Senza una comprensione della struttura dell'insegnamento sottostante, tali dichiarazioni possono sembrare confuse e incoerenti.\nIn realt\u00e0, per comprendere il testo occorre conoscere le due chiavi di lettura usate da chi l'ha redatto. Esistono due realt\u00e0: quella convenzionale e quella assoluta. Ci\u00f2 che \u00e8 vero nella prima risulta spesso illusorio nella seconda. Inoltre, finch\u00e9 le persone non raggiungono lo stato di Illuminati (Arahant), le loro azioni devono essere coerenti con un corretto comportamento formale, socialmente accettabile. Il Buddha critica spesso gli eccessi dell'ascetismo, come l'estrema rinuncia al cibo, la nudit\u00e0, la sporcizia, il coprirsi di cenere o escrementi \u2013. \"\u201cN\u00e9 girare nudi, n\u00e9 i capelli arruffati, n\u00e9 la sporcizia o il digiuno, n\u00e9 dormire per terra, n\u00e9 imbrattarsi di cenere e fango, n\u00e9 stare seduti sui talloni [in penitenza], pu\u00f2 purificare un mortale che non ha superato il dubbio\u201d\". Quindi l'insegnamento viene formulato in base al livello di comprensione dell'ascoltatore e dalla diversit\u00e0 dei bisogni che possono coesistere, anche in un singolo individuo.\nI quattro livelli di lettura.\nPer dare un senso preciso agli enunciati presenti nel Dhammapada, viene utilizzato uno schematismo di quattro livelli, con cui \u00e8 possibile comprendere l'intenzione del divulgatore, presente dietro la lettera di ogni versetto e, quindi, la sua giusta collocazione, nella visione sistematica dell'insegnamento del Dhamma. Questo schematismo nasce da un'antica massima interpretativa, che sostiene che l'insegnamento del Buddha \u00e8 stata progettata per rispondere a tre obiettivi principali: il benessere umano, qui e ora, una rinascita favorevole nella prossima vita, e il raggiungimento del fine ultimo: il Nibbana.\nPrimo livello - \"Sociale\".\nIl primo livello definisce la necessit\u00e0 di creare benessere e felicit\u00e0 nella sfera immediatamente visibile dei rapporti umani. L'obiettivo, a questo livello, \u00e8 quello di suggerire agli uomini dell'epoca (agricoltori, allevatori, commercianti, proprietari terrieri, nobili e sacerdoti) un modo di vivere in pace con se stessi e con i propri simili. Si trovano massime che invitano ad adempiere ai doveri familiari e sociali, a frenare l'odio, il conflitto e la violenza che infettano i rapporti sociali. Le linee guida, appropriate per questo livello, sono in gran parte identiche ai principi etici fondamentali, proposti dalla maggior parte delle grandi religioni del mondo: la preoccupazione per la propria integrit\u00e0 fisica e mentale e per il benessere di coloro che subiscono le conseguenze delle nostre azioni. Il consiglio pi\u00f9 generale che si trova nel Dhammapada \u00e8 di evitare ogni male, di coltivare il bene e di purificare la mente.\nSia i monaci che i laici, sono tenuti a rispettare i cinque precetti, il codice morale fondamentale del buddhismo, che insegna ad astenersi dal distruggere la vita, rubare, commettere adulterio, mentire e intossicarsi con droghe e alcool. Chi v\u00ecola queste regole di comportamento \"svelle la sua propria radice in questo mondo\". Il discepolo dovrebbe quindi trattare tutti gli esseri con gentilezza e compassione, vivere onestamente e con rettitudine, controllare i desideri sensuali, dire la verit\u00e0 e mantenere una condotta di vita sobria, diligente nell'adempiere ai propri doveri, nel servizio ai genitori, alla famiglia, ai monaci e ai bramani che dipendono dai laici per il loro mantenimento.\nUn gran numero di versi relativi a questo primo livello si occupa della risoluzione dei conflitti e dell'ostilit\u00e0. I litigi sono da evitare con la pazienza e il perdono: rispondere all'odio con l'odio rafforza solo il ciclo della vendetta e della rappresaglia. La vera conquista \u00e8 rispondere all'odio con la tolleranza e l'amore. Piuttosto che dire una parola aspra, meglio tacere. Non si deve cedere alla rabbia, ma controllarsi, come un auriga controlla i cavalli lanciati a grande velocit\u00e0. Invece che notare le colpe degli altri, il discepolo viene ammonito affinch\u00e9 esamini e faccia ammenda delle proprie, come un argentiere purifica l'argento prima di lavorarlo. Anche se ha commesso il male in passato, non deve lasciarsi prendere da sconforto e disperazione: chi abbandona il male per il bene, illumina questo mondo, come la luna, liberatasi dalle nuvole.\nLe qualit\u00e0 che contraddistinguono l'uomo santo, sono la generosit\u00e0, la sincerit\u00e0, la pazienza e la compassione. Sviluppando dentro di s\u00e9 queste qualit\u00e0, l'uomo vive in armonia con la propria coscienza e in pace con i suoi simili. Il profumo della virt\u00f9, il Buddha dichiara, \u00e8 pi\u00f9 dolce di tutti gli altri profumi. L'uomo buono, come le montagne dell'Himalaya, brilla da lontano e, ovunque vada, \u00e8 amato e rispettato.\nSecondo livello - il kamma.\nNel secondo livello di insegnamento, il Dhammapada dimostra che la morale non esaurisce il proprio compito, dando semplicemente un contributo alla felicit\u00e0 umana, qui e ora, ma esercita un'influenza di gran lunga pi\u00f9 importante, nel destino personale del discepolo. Questo livello inizia con il riconoscimento del fatto che, l'esistenza, vista alla luce del pensiero riflessivo, esige una spiegazione pi\u00f9 profonda di quella che pu\u00f2 dare la semplice esortazione etica alla bont\u00e0 e all'altruismo.\nDa un lato il nostro innato senso di giustizia morale richiede che il bene sia ricompensato con la felicit\u00e0 e il male con la sofferenza, dall'altra la nostra esperienza ci mostra che spesso, persone virtuose sono perseguitate da gravi difficolt\u00e0 e sventure, mentre criminali e malvagi impenitenti vivono beati, ricchi e senza paura. L'intuizione morale ci dice che, se l'ordine visibile non produce effetti evidenti, dipendenti dalle diverse cause, ci deve essere un'altra sede in cui rivendicare la nostra necessit\u00e0 di giustizia. Nel buddhismo questa legge impersonale, che regna su tutti gli \u201cesseri senzienti\u201d \u00e8 la legge del \u201ckamma\u201d (sanscrito: karma). Ogni azione porta un frutto, buono, cattivo o neutro, immediato o dilazionato nel tempo, in una sequenza illimitata di esistenze. Il kamma ha una base etica che assicura che l'azione moralmente determinata non scompare nel nulla ma, alla fine, incontra la sua giusta retribuzione: il bene con la felicit\u00e0, il male con la sofferenza.\nNella concezione popolare il kamma viene a volte identificato con il destino, ma questo \u00e8 un totale fraintendimento, del tutto inapplicabile alla dottrina buddista. Kamma significa azione volitiva, l'azione che scaturisce dall'intenzione, che pu\u00f2 manifestarsi come atto del corpo, della parola o del pensiero. Il campo in cui i semi del kamma vengono portati a maturazione, \u00e8 l'interminabile processo delle rinascite, chiamato samsara. Nell'insegnamento del Buddha, la vita non \u00e8 vista come un evento isolato ma come parte di una serie individualizzata di vite, che non hanno un inizio conoscibile nel tempo e continuano finch\u00e9 il desiderio di esistenza si spegne nel Nibbana. Le rinascite possono portare gli esseri nei diversi regni, inferiori e superiori a quello umano.\nQuindi il secondo livello di insegnamento presente nel Dhammapada \u00e8 il corollario pratico della legge del kamma. Vi si trovano le regole che indicano agli esseri umani, che naturalmente desiderano la felicit\u00e0 e la libert\u00e0 dal dolore, i mezzi pi\u00f9 efficaci per raggiungere i loro obiettivi. Il contenuto di questo stesso insegnamento non \u00e8 diverso da quello presentato al primo livello: \u00e8 la stessa serie di ingiunzioni etiche volte ad evitare il male e a praticare il bene. La differenza sta nella prospettiva: non pi\u00f9 solo sociale, i principi della morale sono mostrati qui nelle loro pi\u00f9 ampie connessioni cosmiche, in quanto legati a una legge invisibile ma onnicomprensiva, che tiene assieme le vite degli esseri senzienti e domina sui cicli di nascita e morte. Chi v\u00ecola questa legge, agendo nella stretta dell'odio, dell'ignoranza e dell'egoismo, subisce un deterioramento del proprio stato di essere umano, che lo porta inevitabilmente nei mondi della sofferenza. Il tema \u00e8 gi\u00e0 annunciata dalla coppia di versi che apre il Dhammapada, e riappare in formulazioni diverse in tutto il testo.\nTerzo livello - il Sentiero.\nIl consiglio etico basato sul desiderio di rinascite superiori e la felicit\u00e0 nella vita futura non \u00e8 l'insegnamento ultimo del Buddha, e quindi non \u00e8 in grado di fornire il programma di formazione decisiva, definito dal Dhammapada. Nell'ambito in cui viene applicato \u00e8 perfettamente valido, come insegnamento preparatorio o provvisorio per coloro le cui facolt\u00e0 spirituali non sono ancora mature. Una pi\u00f9 profonda ricerca, tuttavia, rivela che tutti gli stati di esistenza nel sa\u1e43s\u0101ra, anche le pi\u00f9 alte dimore celesti, sono privi di valore reale, perch\u00e9 sono tutti intrinsecamente impermanenti, senza alcuna sostanza duratura (anicca), e quindi, per coloro che vi si aggrappano, potenziali basi per ulteriore sofferenza.\nIl discepolo che ha maturato una comprensione profonda del dhamma, sufficientemente preparato da precedenti esperienze, avendo compreso l'inadeguatezza intrinseca di tutte le cose condizionate, focalizza la propria aspirazione verso la liberazione finale dal ciclo delle nascite. Questo \u00e8 l'obiettivo a cui puntano gli insegnamenti del Buddha: il Nibbana, l'Immortale, lo stato incondizionato, dove non ci sono pi\u00f9 nascite e quindi cessano la vecchiaia, la sofferenza e la morte.\nIl terzo livello di insegnamento presente nel Dhammapada espone quindi il quadro teorico e la disciplina pratica, che consentono di giungere alla liberazione finale. Il quadro teorico \u00e8 sintetizzato nell'insegnamento delle Quattro Nobili Verit\u00e0, che il Buddha aveva proclamato gi\u00e0 nel suo primo discorso. Le quattro verit\u00e0 sono imperniate sul concetto di sofferenza (dukkha), intesa non come mera esperienza del dolore, ma come insoddisfazione pervasiva, generata da ci\u00f2 che \u00e8 condizionato. La causa della sofferenza \u00e8 il desiderio (Ta\u1e47h\u0101), il desiderio di piacere e di esistenza, che ci conduce attraverso l'interminabile ciclo delle nascite, portando con s\u00e9 il dolore, l'ansia e la disperazione. La terza verit\u00e0 ci dice che, abbandonando il desiderio, possiamo giungere alla cessazione del dolore. La quarta nobile verit\u00e0 rappresenta il sentiero che porta alla cessazione della sofferenza: il Nobile Ottuplice Sentiero: retta comprensione, retto pensiero, retta parola, retta azione, retti mezzi di sussistenza, retto sforzo, retta consapevolezza e retta concentrazione.\nA questo terzo livello si trova il fermo invito ad andare oltre la morale corrente, per accedere alla pratica del sentiero che porta alla cessazione definitiva di tutti i kamma, sia buoni che malvagi: alla pacificazione, alla liberazione dal ciclo delle nascite. In pratica, gli otto fattori del sentiero sono disposti in tre gruppi principali che rivelano pi\u00f9 chiaramente lo sviluppo della formazione: disciplina morale (retta parola, retta azione e retto sostentamento), concentrazione (retto sforzo, retta consapevolezza e retta concentrazione), saggezza (retta comprensione e retto pensiero). Con la moralit\u00e0 vengono eliminate le contaminazioni mentali pi\u00f9 grossolane. Con la concentrazione la mente diviene calma, pura e unificata, purgata dalle distrazioni. Con la saggezza l'attenzione viene focalizzata sui fattori che costituiscono la realt\u00e0 \u201ccos\u00ec com'\u00e8\u201d. Questa saggezza, gradualmente maturata, culmina nella comprensione che porta alla totale purificazione e alla liberazione della mente.\nIn linea di principio, la pratica del percorso \u00e8 attuabile da tutti, in qualsiasi condizione di vita. Il Buddha ha insegnato a laici e monaci, e molti dei suoi seguaci laici hanno raggiunto stadi elevati di realizzazione. Tuttavia, l'applicazione necessaria per lo sviluppo del percorso \u00e8 pi\u00f9 intensa, per coloro che hanno abbandonato tutte le altre preoccupazioni, al fine di dedicarsi anima e corpo alla formazione spirituale, a vivere la \"vita santa\" (Brahmacharya). Per questo il Buddha ha istituito il Sangha, l'ordine di monaci e monache, che dedicano la propria vita alla pratica del Nobile Sentiero, che, nell'intero Dhammapada, viene richiamata ovunque.\nLa vita monastica \u00e8 un atto di rinuncia radicale. Implica la rottura dei legami familiari e sociali, l'abbandono di case, figli, mogli e piaceri mondani. Il monaco, ritirato in luoghi silenziosi e appartati, cerca la compagnia di maestri saggi, e accetta le regole della formazione monastica, dedicando le proprie energie a una vita di meditazione. Si accontenta del minimo necessario per la sopravvivenza, \u00e8 moderato nel cibo, contenuto nei sensi, energico nella pratica, immerso costantemente nella consapevolezza. La vita della contemplazione meditativa, raggiunge il suo culmine nello sviluppo della visione profonda (vipassana), e il Dhammapada enuncia i principi su cui si fonda questa saggezza: che tutte le cose condizionate sono impermanenti (anicca), insoddisfacenti (dukkha), che non c'\u00e8 un s\u00e9 o un io permanente (anatta). Quando queste verit\u00e0 sono comprese, attraverso l'esperienza diretta, il desiderio, l'ignoranza e le relative catene mentali, sono distrutte, e il discepolo sale attraverso fasi successive di realizzazione, fino alla piena realizzazione del Nibbana.\nQuarto livello - l'Arahant.\nIl quarto livello di lettura del Dhammapada non fornisce altri insegnamenti, ma \u00e8 un'acclamazione di coloro che hanno raggiunto la meta. Nel canone Pali le fasi di realizzazione definitiva, lungo la strada che porta al Nibbana sono quattro: \"Entrata nella corrente\" (Sot\u0101panna), il discepolo entra irreversibilmente sulla via della liberazione, che raggiunger\u00e0 in sette vite al massimo. Gi\u00e0 questo risultato, si dice nel Dhammapada, \u00e8 superiore alla signoria su tutti i mondi. Le due fasi successive sono (Sakadagami) che torner\u00e0 solo una volta in un corpo, prima di liberarsi definitivamente, e (An\u0101g\u0101min), che otterr\u00e0 la rinascita in un piano celeste, destinato a guadagnarsi l\u00ec la liberazione finale. La quarta e ultima fase \u00e8 quella dell'arahant, il Compiuto, il saggio pienamente realizzato, che ha completato lo sviluppo del sentiero, sradicato tutte le contaminazioni e si \u00e8 liberato dalla schiavit\u00f9 del ciclo delle nascite. Questa \u00e8 la figura ideale del buddhismo, \u00e8 l'eroe supremo del Dhammapada. Esaltato nel capitolo 7 nel capitolo 26 sotto il nome di arahant, Br\u0101hma\u1e47a, \"uomo santo\", egli costituisce la dimostrazione vivente della verit\u00e0 del Dhamma: che \u00e8 possibile liberarsi dalle macchie dell'avidit\u00e0, dell'odio e dell'ignoranza, superando la sofferenza, per ottenere il Nibbana in questa vita.\nChi incarna nel modo pi\u00f9 perfetto l'ideale dell'arahant \u00e8 il Buddha, il Maestro Supremo che non dipende da niente, che ha sviluppato da s\u00e9 la propria saggezza. Non un dio ma un uomo, il Buddha rimane sempre essenzialmente umano, ma la sua perfetta illuminazione lo eleva ad un livello di gran lunga superiore a quello della comune umanit\u00e0. Tutti i concetti a noi familiari e le comuni forme di conoscenza, non riescono a circoscrivere la sua natura: \u00e8 senza strade, senza limiti di campo, libero da ogni mondanit\u00e0, il conquistatore di tutto, il conoscitore di tutto, non contaminato dal mondo.\nStruttura dell'opera.\nIl \"Dhammapada\" \u00e8 cos\u00ec strutturato:\nBibliografia.\nTraduzioni complete del Dhammapada in italiano sono disponibili in:"}
{"id": "1242950", "revid": "110157", "url": "https://it.wikipedia.org/wiki?curid=1242950", "title": "Gro\u00dfweikersdorf", "text": "Gro\u00dfweikersdorf \u00e8 un comune austriaco di 3 121 abitanti nel distretto di Tulln, in Bassa Austria; ha lo status di comune mercato (\"Marktgemeinde\"). Nel 1967 ha inglobato il comune soppresso di Baumgarten am Wagram, che era stato istituito scorporandolo dalla stessa Gro\u00dfweikersdorf nel 1891."}
{"id": "1242951", "revid": "110157", "url": "https://it.wikipedia.org/wiki?curid=1242951", "title": "Judenau-Baumgarten", "text": "Judenau-Baumgarten \u00e8 un comune austriaco di 2 229 abitanti nel distretto di Tulln, in Bassa Austria; ha lo status di comune mercato (\"Marktgemeinde\")."}
{"id": "1242953", "revid": "110157", "url": "https://it.wikipedia.org/wiki?curid=1242953", "title": "Kirchberg am Wagram", "text": "Kirchberg am Wagram \u00e8 un comune austriaco di 3 605 abitanti nel distretto di Tulln, in Bassa Austria; ha lo status di comune mercato (\"Marktgemeinde\"). Il 2 gennaio 1972 ha inglobato il comune soppresso di Altenw\u00f6rth."}
{"id": "1242955", "revid": "110157", "url": "https://it.wikipedia.org/wiki?curid=1242955", "title": "K\u00f6nigsbrunn am Wagram", "text": "K\u00f6nigsbrunn am Wagram \u00e8 un comune austriaco di 1323 abitanti nel distretto di Tulln, in Bassa Austria; ha lo status di comune mercato (\"Marktgemeinde\")."}
{"id": "1242956", "revid": "297031", "url": "https://it.wikipedia.org/wiki?curid=1242956", "title": "Re Giovanni", "text": "Re Giovanni \u00e8 un dramma storico in cinque atti di William Shakespeare. Si tratta della drammatizzazione del regno di Giovanni d'Inghilterra detto \"Senza Terra\", figlio di Enrico II d'Inghilterra ed Eleonora d'Aquitania, padre di Enrico III d'Inghilterra. Si pensa sia stato scritto durante gli anni 1590. Fu pubblicato nel First Folio, nel 1623.\nTrama.\nIn Inghilterra Re Giovanni, il pi\u00f9 giovane dei cinque figli del re Enrico II d'Inghilterra e della duchessa Eleonora d'Aquitania, e che governa da tempo, riceve un'ambasceria da Filippo II Re di Francia, nella quale egli chiede di cedere il trono al di lui giovane nipote Arturo.\nGiovanni non accetta la perentoria richiesta di Filippo e si prepara alla guerra per difendere il suo trono. Nella stessa scena interviene il diverbio tra due gentiluomini che si contendono un'eredit\u00e0: Roberto di Falconbridge e suo fratello Filippo, spogliato dei beni perch\u00e9 ritenuto figlio illegittimo di Riccardo I detto Cuordileone, fratello di Giovanni e precedente Re. La figura fisica di Filippo ricorda molto quella del Cuordileone, mentre il testamento del defunto Sir Roberto disconosce Filippo adducendo a motivo proprio il concepimento avvenuto da parte di Riccardo mentre lui era in servizio d'ambasceria in Germania. Allora interviene la regina madre Eleonora che, riconoscendolo come nipote grazie alla forte somiglianza nel fisico e nella voce, suggerisce a Filippo di Falconbridge di cedere le terre di Falconbridge in cambio di un cavalierato, e di mutuare il proprio nome in quello del padre biologico, Riccardo Plantageneto. Di accompagnare infine lei e lo zio nella guerra francese.\nIntanto i francesi, capeggiati da Re Filippo, assediano la citt\u00e0 inglese di Angers e dichiarando che la lasceranno solo con l'ascesa al trono del principe Arturo. Purtroppo non c'\u00e8 molto da fare perch\u00e9 i francesi sono alleati anche con gli austriaci che credono di aver assassinato Re Riccardo.Nel frattempo Eleonora raggiunge Costanza, la madre di Arturo per rovesciare Giovanni, ma questi assieme a Riccardo le scopre e le punisce severamente. Inoltre affermano che il futuro re sar\u00e0 solo un uomo molto saggio, chiunque sia.Infatti il piano di Riccardo (Filippo di Falconbridge) e di Re Giovanni \u00e8 semplice: lasciare Angers al suo destino e unire con un matrimonio Francia e Inghilterra: facendo sposare Delfino, figlio di Filippo, con Bianca, nipote di Giovanni. Il tutto si svolge sotto lo sguardo corrucciato di Regina Costanza che teme per la vita di suo figlio Arturo.\nPer le nozze viene scelto da Roma il Cardinal Pandolfo il quale prima della cerimonia deve pretendere le scuse di Filippo per una vecchia mancanza di rispetto al papa. Questi rifiuta e allora viene scomunicato; ma le nozze si celebrano comunque. Ma in segreto Pandolfo sostiene un altro pretendente per il trono: un certo Luigi. Finalmente i progetti di Giovanni e Riccardo possono compiersi definitivamente con le riprese della guerra; infatti Riccardo combatte e sconfigge l'Austria per vendicare il padre, Arturo viene catturato dagli inglesi dopo un sanguinoso assedio ad Angers e la sua protettrice Eleonora viene tolta di mezzo per sempre. Ora Giovanni ordina che il nipote Arturo venga ucciso immediatamente, mentre il Cardinal Pandolfo incita Luigi a invadere l'Inghilterra. Come sicario viene scelto Uberto che per\u00f2 non se la sente di uccidere un suo pari e propone a Giovanni di riscattarlo. Egli accetta a malincuore, ma intanto giunge una notizia della falsa morte del nipote. Tutta l'Inghilterra \u00e8 in subbuglio fino a quando l'equivoco non \u00e8 chiarito.\nPurtroppo pochi mesi dopo Arturo muore veramente, nel tentativo di fuggire dalla prigione ov'era rinchiuso e i nobili inglesi insorgono contro Giovanni, credendolo il capo dei congiurati. Giovanni ora ripone completamente la sua fiducia in Pandolfo, che \u00e8 per\u00f2 segretamente in accordo coi francesi, e in Riccardo che continua a servire fedelmente lo zio. Poco tempo dopo una spedizione inglese capeggiata dal Bastardo marcia verso la Francia, che risponde con una controffensiva guidata da Luigi. Lo scontro \u00e8 cruentissimo e con massicce perdite. Alla fine gli inglesi sono costretti a ripiegare ma i ribelli ritornano di nuovo sotto la protezione di Re Giovanni. Infine un monaco della corte inglese avvelena Re Giovanni e Riccardo si ritrova solo ad affrontare i francesi e Luigi. Tuttavia prima di un nuovo scontro giunge il Cardinal Pandolfo con un trattato di pace, annunciando che gli inglesi avrebbero riposto fedelt\u00e0 solo sul figlio di Giovanni, Enrico, fino a quel momento tenuto nascosto a tutti.Riccardo commenta che la giusta linea di successione \u00e8 cos\u00ec ristabilita e che nulla potr\u00e0 mai causar danno all'Inghilterra se questa rimane fedele a se stessa."}
{"id": "1242957", "revid": "110157", "url": "https://it.wikipedia.org/wiki?curid=1242957", "title": "K\u00f6nigstetten", "text": "K\u00f6nigstetten \u00e8 un comune austriaco di 2 284 abitanti nel distretto di Tulln, in Bassa Austria; ha lo status di comune mercato (\"Marktgemeinde\")."}
{"id": "1242961", "revid": "110157", "url": "https://it.wikipedia.org/wiki?curid=1242961", "title": "Langenrohr", "text": "Langenrohr \u00e8 un comune austriaco di 2 346 abitanti nel distretto di Tulln, in Bassa Austria; ha lo status di comune mercato (\"Marktgemeinde\")."}
{"id": "1242963", "revid": "773636", "url": "https://it.wikipedia.org/wiki?curid=1242963", "title": "Pieve di San Giovanni Battista a Misileo", "text": "La pieve di San Giovanni Battista a Misileo \u00e8 una chiesa di origine medievale; si trova nell'omonima frazione del comune di Palazzuolo sul Senio, nell'alta valle del Senio.\nOrigini.\nLa chiesa \u00e8 di origine medievale; fu completamente ristrutturata nel 1781 e poi incorporata in un edificio signorile. Solamente il campanile a torre e il chiostro (oggi adibito ad uso di cortile) serbano tracce dell'antica struttura. Nel 1947, durante i lavori di costruzione della sacrestia, \u00e8 stata rinvenuta parte della cripta (oggi transennata ed inaccessibile), costituita da un ambiente individuato da cinque colonne asimmetriche, sormontate da capitelli con semplici decorazioni. Nello stesso periodo, come accertato da documentazione fotografica, furono compiuti gli ultimi lavori di \"snaturamento\" del complesso, tra cui il pi\u00f9 eloquente ed inosservato fu la demolizione della parte sommitale di un torrione in pietra a sud-est per incorporarlo nell'attuale edificio signorile. Appartiene alla chiesa un dipinto su tavola raffigurante la \"Madonna col Bambino e sei santi\", opera fiorentina della fine del XV secolo.\nAntica chiesa medievale.\nSecondo il parere di alcuni docenti universitari, quella sino ad oggi ritenuta una cripta, altro non sarebbe che il \"protoportico\" dell'antica chiesa medievale. L'edificio \u00e8 inaccessibile dal XVII secolo (in tale periodo un vescovo fiorentino scrisse di un altare dedicato a San Nicol\u00f2 nella chiesa sottostante) ed oggi \u00e8 interrato. Fino alla fine dell'Ottocento il campanile medievale era pi\u00f9 alto di almeno sei-nove metri: infatti il muro di sud-est si ergeva \"a vela\" per ospitare due campane nelle sue monofore. Diverse peculiarit\u00e0 della \"cripta\" fanno pensare che la fondazione della prima basilica sia da ricondurre addirittura al periodo romano antico. Infatti una parte del muro del suddetto vano, totalmente differente dalle altre pareti, fu costruita con tecniche diverse e risulta molto pi\u00f9 consumata ed \u00e8 inglobata dentro le altre. \nDa ricordare inoltre che sul lato nord, oggi adibito a parcheggio, esisteva un campo, rialzato di due metri circa dal piano attuale. In tale campo durante lo sbancamento del 1983 per realizzare il parcheggio furono rimosse parecchie tombe disposte a pi\u00f9 livelli di profondit\u00e0. Com'\u00e8 noto, per tutto il Medioevo e l'Et\u00e0 moderna \u00e8 esistita l'usanza di tumulare i defunti \"vicino alle chiese\" sino quando Napoleone (editto di Saint Cloud del 1804) obblig\u00f2 le comunit\u00e0 a dotarsi di cimiteri delimitati esterni ai centri abitati.\nTombe antiche e sepolture atipiche.\nDurante i lavori di costruzione del ponte sul confine di Misileo (1862-1865), fu ri-livellato tutto il piano stradale dalla chiesa alla dogana del \"Castagno\". Durante i lavori fu rinvenuta una sepoltura plurima; furono subito avviati gli scavi. Dentro al sepolcreto, delimitato da pietra alberese e ricoperto di lastroni dello stesso materiale, giacevano cinque scheletri di cui due con il viso rivolto verso terra. Tutti i cinque crani erano attraversati alla tempia da un chiodo di ferro passante. Il pievano di allora, don Domenico Zavagli, sfil\u00f2 i chiodi e provvide all'inumazione dei poveri resti nel cimitero locale.\nNel 1863 don Zavagli invit\u00f2 il famoso geologo e archeologo imolese Giuseppe Scarabelli a visionare il sepolcreto. Dal resoconto dello Scarabelli si apprende che tale inumazione, gi\u00e0 riscontrata sia in periodo romano che in periodo medievale, rientra nella categoria delle sepolture atipiche. Il motivo di tale trattamento ai cadaveri pare riconducibile all'esigenza di impedire il ritorno in vita di tali persone (i cosiddetti \"revenant\" (\"morti viventi\") sarebbero potuti ritornare dal regno dei morti per compiere atti sanguinosi nottetempo), forse perch\u00e9 considerati eretici o perch\u00e9 colpevoli di crimini efferati,ma anche semplicemente perch\u00e9 accusati di stregoneria dagli abitanti del proprio paese.\nAltri manufatti.\nEmbrici, mattoni manubriati romani, colonne e capitelli risultano essere materiali di recupero, ovvero manufatti di epoche antecedenti riutilizzati nella \"cripta\". Il portale murato a pietre e \"a secco\" darebbe quindi sicuramente accesso alla chiesa antica, ora tombata. Buona parte del complesso \u00e8 stata salvata negli ultimi anni dal crollo con il rifacimento totale dei solai e dei tetti (travature a legno incluse). Pure la torre campanaria ha subito il rifacimento ex-novo della copertura.\nGrazie all'intervento di molti enti pubblici e privati, \u00e8 stata finanziata una campagna di studio a sondaggio (e scavo?) che riguarder\u00e0 la cripta e la basilica sotterranea chiusa dal 1600.\nMisileo (il toponimo).\nIl nome Misileo potrebbe derivare dal latino \"Mausoleum\", cimitero, infatti secondo la tradizione romana i luoghi delle sepolture andavano scelti nei pressi dei confini, naturali o politici. Misileo \u00e8 un confine bi-millenario. A rafforzare tale ipotesi semantica, esiste tuttora un toponimo \"Ca' Musoleo\" sulla riva sinistra del Senio; ed un altro \"Musiolo\" sulla riva destra. Ca' Musoleo si trova nei pressi della casa-torre denominata \"Il castellare\", edificio documentato sin dal XII secolo come \"castrum Misileii\" infeudato ai conti Guidi. Risulta certa l'importanza della Pieve come avamposto di confine nel periodo della costituzione del \"limes Tiberiacum\", linea fortificata di \"castra\" bizantini, sorta a difesa della Prefettura d'Italia, poi Esarcato bizantino d'Italia contro i barbari Longobardi.\nInfatti \u00e8 logico dedurre che dopo la pace della guerra greco-gotica del VII secolo, che stabiliva il confine Bizantino-Ravennate con quello della Tuscia Longobarda in un generico \"Alpes Appeninae\", i bizantini abbiano deciso di difendersi, come sopracitato, in una linea pi\u00f9 a valle dello spartiacque appenninico per motivi militar-logistici. Infatti, mancando la viabilit\u00e0 da Misileo verso sud, i Bizantini preferirono delimitare il confine tracciando una linea trasversale alle vallate fluviali dell'Appennino Tosco-Romagnolo. Si presume che tale confine fosse il \"\".\nLa torre \"scomparsa\".\nDa un raffronto fotografico si nota che sino a dopo la Seconda guerra mondiale all'angolo sud-ovest del complesso esisteva un torrione in pietra simile alla vicina \"torre Cavina di Misileo\". Da verifiche in loco risulta che il pievano l'abbass\u00f2 e la inglob\u00f2 definitivamente nel complesso attuale (cre\u00f2 un unico piano di solaio). Aveva la copertura a quattro spioventi ed era ricoperta da lastre di arenaria, sicuramente era pi\u00f9 bassa dell'attuale torre campanaria di almeno 4-5 metri. Si ignora quale fosse la destinazione d'uso originaria.\nLavori di restauro.\nTra il 2010 ed il 2011 sono stati ricostruiti i tetti della chiesa e di una parte della canonica; inoltre alcuni muri pericolanti sono stati recuperati e sanificati.\nAnche il tetto della torre campanaria, ricostruito nel dopoguerra (in laterizio, travi di legno e puntelli di ferro) \u00e8 stato rimosso poich\u00e9 gi\u00e0 in parte crollato. Dopo l'inserimento di uno speciale telaio d'acciaio di rinforzo per le quattro pareti \u00e8 stata realizzata una nuova copertura in stile, con travi di legno e manto in laterizio anticato.\nIl comune di Palazzuolo sul Senio, di concerto con l'Ente clero di Firenze e la Sovrintendenza storico architettonica ed archeologica stanno organizzando un sondaggio esplorativo dell'antica basilica sottostante, interrata dalla met\u00e0 del XVII secolo."}
{"id": "1242966", "revid": "2093951", "url": "https://it.wikipedia.org/wiki?curid=1242966", "title": "Antiche Mura", "text": "Il sito archeologico Antiche Mura si trova nel comune di Jesolo, a circa 2\u00a0km dal capoluogo. Conserva i resti della cattedrale di Santa Maria della scomparsa diocesi di \"Equilium\" e di una chiesa dedicata a San Mauro.\nCattedrale.\nLa basilica di Santa Maria Assunta, costruita nel IX secolo, era la cattedrale della diocesi di Equilio fino alla sua soppressione e una delle pi\u00f9 importanti della Laguna Veneta, seconda solo alla Basilica di San Marco (la terza basilica, ossia l'attuale), tanto da ritenere che fosse stata anche modello per la costruzione di quest'ultima.\nNon si conosce con precisione n\u00e9 l'architettura n\u00e9 le decorazioni interne della chiesa, ma si pu\u00f2 comunque osservare tutt'oggi che l'edificio aveva una pianta a croce latina, con orientamento classico (\"ad orientem\"). L'aula era suddivisa in tre navate e la navata centrale era separata dalle laterali da due file di sei colonne di marmo divise da pilastri a base quadrangolare di mattoni all'inizio, dopo tre colonne e all'incrocio col transetto. L'area presbiterale si trovava in zona sopraelevata grazie alla presenza di una cripta, di cui resistevano frammenti di affreschi fino all'inizio del '900. L'intera fabbrica, costituita in laterizio, aveva dimensione di pianta di 25 x 46 metri di lunghezza e un'altezza di circa 25-30 metri.\nRiguardo alla facciata si \u00e8 quasi certi che fosse a salienti, ma non se ne conosce alcun dettaglio.\nEsisteva anche un campanile a base quadrata, posto a nord-ovest, quasi di fronte alla facciata, di cui non sono noti n\u00e9 l'altezza n\u00e9 l'aspetto.\nCentro di grande importanza religiosa e civile, come il territorio di Equilio, sul finire del XII secolo cominci\u00f2 ad attraversare una grave crisi ambientale che ne determin\u00f2 l'abbandono. Nel 1466, alla morte del vescovo Andrea Bon, poich\u00e9 sia l'episcopio sia la cattedrale risultavano gi\u00e0 essere abbandonati, papa Paolo II deliber\u00f2 la soppressione della cattedra \"per la povert\u00e0 della mensa e per la totale distruzione della citt\u00e0 e della chiesa di Equilio\". Ci\u00f2 comport\u00f2 il totale abbandono della cattedrale da parte del clero rimasto e la sua rovina, fermata dalla depredazione dei materiali grazie all'intervento del patriarca Tommaso Don\u00e0, che viet\u00f2 il riutilizzo delle materie in cambio della concessione all'erezione di una nuova chiesa.\nNel 1760 vengono rinvenuti nel cimitero accanto alla chiesa tre corpi stimati di santi: Sant'Antonio, San Reniero e San Gioliano.\nVerso il 1865 l'Impero austro-ungarico concorse alla spoliazione dei marmi preziosi superstiti, asportandone una grossa quantit\u00e0. Sul finire del secolo, per preservarne i resti, incominciarono le prime campagne archeologiche, prima tra tutte quella del 1883 condotta da Cesare Augusto Levi, consistente soprattutto nell'accertamento dello stato di fatto attraverso rilevamento topografico e fotografico della cattedrale (il primo), lavoro che risulta tuttora fondamentale e preziosissimo. Risultano dalle foto d'epoca ancora presenti le pareti esterne quasi integre con l'esclusione della facciata e la presenza ben evidenziata della cripta, in cui si ergono ancora tutti i basamenti delle colonne che ne sorreggevano la volta. La chiesa venne irrimediabilmente danneggiata durante la Prima Guerra Mondiale, poich\u00e9, inizialmente vicina al fronte bellico, oltre ad appartenere alla cosiddetta \"Terra di nessuno\" tra le trincee nemiche (periodo novembre 1917 - giugno 1918), venne bombardata per spregio dagli Austriaci. Nel 1944, sotto il timore di uno sbarco alleato in Adriatico, venne edificato dall'esercito tedesco un sistema di bunker in cemento armato, tuttora esistente, che danneggi\u00f2 l'area archeologica distruggendo parte del presbiterio, dell'abside e della sottostante cripta.\nNel 1963 e nel 1985 le campagne archeologiche condotte dall'Universit\u00e0 Ca' Foscari di Venezia e dall'Universit\u00e0 di Basilea portarono alla luce, sotto la zona nord-ovest della cattedrale, tra la navata laterale e quella centrale, i resti di due preesistenti chiese:\nDurante gli scavi venne scoperta una vasta area cimiteriale tra la facciata ovest della cattedrale e il campanile.\nLa presenza dell'auletta ha rafforzato l'ipotesi di un vicus di Equilio in et\u00e0 imperiale che era stata fino ad allora osteggiata da non pochi studiosi.\nEsiste una leggenda tra la popolazione locale che imputa la distruzione della chiesa ad Attila, re degli Unni.\nSan Mauro.\nNon distante dalla cattedrale si conservano i resti di una seconda chiesa facente parte di un complesso monacale, dedicata a san Mauro, ancora sommersi dalla vegetazione.\nNonostante la presenza dei resti della chiesa fosse nota ed evidenziata in numerose mappe, venne \"riscoperta\" durante una serie di scavi archeologici nel 1954, rinvenendo, appunto, una piccola chiesa con tre absidi, dotata di arredi architettonici tipicamente altomedievali, affiancata da altre strutture murarie, ricondotte a una fase monastica, probabilmente l\u2019ultima, prima che il complesso venisse definitivamente abbandonato nel XII secolo, a causa delle condizioni ambientali avverse.\nLa campagna di scavi condotta dall'Universit\u00e0 Ca' Foscari di Venezia nel corso del 2018 ha riportato alla luce anche i resti del campanile del monastero e una zona cimiteriale di cui si ignoravano l'esistenza.\nMansio Romana.\nUna campagna di scavi condotta dall'Universit\u00e0 Ca' Foscari di Venezia ha portato alla luce nel gennaio 2018 i resti di una mansio romana, che doveva trovarsi in un isolotto lagunare.\nMostra archeologica.\nIl comune di Jesolo ha istituito, presso la propria sede, una mostra permanente con alcuni dei reperti archeologici rinvenuti durante gli scavi.\nCollegamenti esterni.\nLa mostra archeologica sul sito del comune di Jesolo"}
{"id": "1242968", "revid": "74801", "url": "https://it.wikipedia.org/wiki?curid=1242968", "title": "Michelhausen", "text": "Michelhausen \u00e8 un comune austriaco di abitanti nel distretto di Tulln, in Bassa Austria; ha lo status di comune mercato (\"Marktgemeinde\"). Nel 1972 ha inglobato il comune soppresso di Rust im Tullnerfeld, paese natale del cancelliere Leopold Figl (1902-1965)."}
{"id": "1242974", "revid": "741103", "url": "https://it.wikipedia.org/wiki?curid=1242974", "title": "Giuseppe Schir\u00f2 (1865-1927)", "text": "Illustre albanologo, studioso e attento raccoglitore delle tradizioni poetiche arb\u00ebresh\u00eb, fu il primo professore universitario in Italia della Cattedra di lingua e letteratura albanese, presso l'Istituto Orientale di Napoli, di cui fu anche direttore. \n\u00c8 il maggior rappresentante della tradizione culturale e letteraria albanese di Sicilia, uno dei pi\u00f9 raffinati maestri di stile della letteratura albanese, che lasci\u00f2 una vasta produzione letteraria. Tra gli iniziatori di una letteratura albanese rinnovata, sensibile ai modelli letterari colti, fu autorevole ispiratore degli intellettuali del suo tempo ed ebbe un ruolo importante nel movimento della \"Rilindja\"/Rinascita albanese e nell'indipendenza dell'Albania, a cui partecip\u00f2 attivamente insieme alle \u00e9lite intellettuali albanesi.\nBiografia.\nDopo aver frequentato il \"Seminario Italo-Albanese\" di Palermo, si laure\u00f2 in legge. \nNel primo periodo della sua attivit\u00e0 lo Schir\u00f2 approfond\u00ec la conoscenza della tradizione folklorista e patriottica, creando i classici della letteratura \"arb\u00ebreshe\". Ben presto si dedic\u00f2 unicamente agli studi letterari. Tra la fine dell'Ottocento e l'inizio del Novecento, si \u00e8 affermata l'attivit\u00e0 letteraria di Giuseppe Schir\u00f2. Egli ha composto una lirica forbita ed elegante, \"Mili e Hajdhia\" (1891), in una lingua pura ed emblematica per la fusione in una koin\u00e8 di pi\u00f9 elementi dialettali. Oltre all'idillio poema \"Mili e Hajdhia\", d'ispirazione popolare, e alle \"Rapsodie albanesi\", ha scritto la storia romanzata in versi \"Te dheu i huaj\" (In terra straniera) e il poemetto \"Mino\". Tra le altre opere maggiori si ricordano: \"K\u00ebnga Liktori\", \"K\u00ebthimi\" (Il Ritorno) e \"K\u00ebng\u00eb popullore shqiptare\". La raccolta di poesie \"K\u00ebnkat e luft\u00ebs\" (I canti della battaglia) del 1907, ispirata dall'ideale dell'indipendenza albanese, pone il poeta tra i pi\u00f9 vibranti cantori risorgimentali. Al medesimo tema dedica la pubblicazione \"La bandiera albanese\" e il volume \"Gli Albanesi e la questione balcanica\", entrambi del 1904.\n\u00c8 stato tra i pi\u00f9 importanti rappresentanti della letteratura albanese del XIX secolo, uno dei pi\u00f9 raffinati maestri di stile della letteratura albanese, ed autore di numerose opere che hanno riscosso notevoli consensi di critica e di pubblico: \"Rapsodie Albanesi\" (1887), \"Milo e Haidhe\" (1889-1907), \"Te Dheu i Huaj\" (1900-1920), \"K\u00ebthimi\" (1925).\nNon meno significative furono le indagini condotte nel campo delle tradizioni letterarie popolari: \"Canti sacri delle Colonie Albanesi di Sicilia\" (1907) e della monumentale opera dal titolo \"Canti Tradizionali ed altri saggi delle Colonie Albanesi di Sicilia\" (1927). Giuseppe Schir\u00f2 aveva una forte amicizia con illustre personalit\u00e0 dell'ambito culturale albanese e italiano. \nDiversamente dagli altri poeti \"arb\u00ebresh\u00eb\", lo Schir\u00f2 non si chiude nella parlata del proprio paese o della propria regione, egli attinge da tutte le parlate, nella prospettiva di unificarle, riuscendo ad amalgamare in un tutto unitario il tesoro lessicale e fraseologico della lingua. La sua \u00e8 la lingua pi\u00f9 interdialettale di tutta la letteratura albanese (il poema Mino segna il massimo livello della interalbanesit\u00e0 del suo linguaggio). Alle sue opere imprime la disciplina che gli deriva da una severa formazione umanistica, l'armonia delle parti, la ricchezza e la nobilt\u00e0 delle espressioni. Non \u00e8 tanto proclive al sogno quanto invece sensibile all'entusiasmo che accende immagini luminose che ravvivano tutte le sue opere poetiche. Egli intreccia gli elementi romantici della poesia popolare albanese con la precisione artistica della poesia classica e neoclassica al fine di creare un corpus poetico armonico ed equilibrato.\nDi particolare importanza sono gli studi nel campo della filologia letteraria e della dialettologia e del tutto eccezionali rimangono gli anni trascorsi a Napoli, dove incaricato quale primo docente di Lingua e Letteratura Albanese presso l'Istituto Regio Orientale, insegn\u00f2 dal 1900 sino alla morte. In questa veste rilanci\u00f2 presso gli ambienti culturali e politici italiani l'idea nazionale albanese e si fece promotore di iniziative editorial-pubblicistiche, come \"Arbri i rii\" e \"Flamuri i Shqiperis\u00eb\", nonch\u00e9 di sostegno politico-culturale come l'invito rivolto ad Ismail Qemal Vlora, l'artefice dell'indipendenza albanese, che raggiunse in visita ufficiale le comunit\u00e0 albanesi d'Italia, e prima fra tutte Piana degli Albanesi, nel periodo dell'indipendenza d'Albania.\nIl figlio Giacomo, bersagliere, fu assassinato diciannovenne a Piana degli Albanesi da un gruppo di sovversivi nel 1920 e gli fu concessa la medaglia d'oro al valor militare. Il fatto sconvolse profondamente lo Schir\u00f2, il quale gli dedico l'anno dopo il poema dal titolo \"Mino\".\nMor\u00ec a Napoli il 17 febbraio 1927.\nA lui \u00e8 dedicata la \"Biblioteca comunale di Piana degli Albanesi\"."}
{"id": "1242975", "revid": "110157", "url": "https://it.wikipedia.org/wiki?curid=1242975", "title": "Muckendorf-Wipfing", "text": "Muckendorf-Wipfing \u00e8 un comune austriaco di 1 442 abitanti nel distretto di Tulln, in Bassa Austria. \u00c8 stato istituito il 1\u00ba gennaio 1988 per scorporo dal comune di Zeiselmauer-Wolfpassing, che era stato istituito nel 1972 con la fusione dei comuni soppressi di Muckendorf an der Donau, Wipfing, Wolfpassing e Zeiselmauer; capoluogo comunale \u00e8 Muckendorf an der Donau."}
{"id": "1242978", "revid": "1235293", "url": "https://it.wikipedia.org/wiki?curid=1242978", "title": "Enrico IV, parte I", "text": "Enrico IV, Parte prima \u00e8 un dramma storico di William Shakespeare in cinque atti composto nel 1597: \u00e8 seguito dalla parte seconda, scritta nel 1598.\nIl dramma, che ripercorre le vicende storiche del monarca Enrico IV d'Inghilterra, \u00e8 un'opera monumentale tanto da essere stata divisa dal drammaturgo in due parti da cinque atti ciascuna. Si tratta idealmente del seguito del \"Riccardo II\", nel quale si narrano le vicende del monarca Riccardo II d'Inghilterra, al quale Enrico IV usurp\u00f2 il trono. Alle due parti dell'Enrico IV succede, a completamento della tetralogia sulla storia monarchica inglese denominata \"Enrieide\", l\"Enrico V\".\nFin dalla sua prima rappresentazione, \u00e8 diventato estremamente popolare sia per il pubblico che per la critica.\nTrama.\nEnrico Bolingbroke, ora re Enrico IV, cerca di gestire il suo regno nonostante la personale inquietudine per l'usurpazione del suo predecessore Riccardo II. Le sue preoccupazioni potrebbero risolversi con una crociata in terra santa, ma i problemi ai confini con la Scozia e il Galles rendono imprudente la partenza. Inoltre sono in aumento i suoi contrasti con la famiglia Percy, che lo ha aiutato a salire al trono, e con Edmund Mortimer, l'erede originariamente scelto da Riccardo II.\nAd angustiare re Enrico c'\u00e8 anche il comportamento di suo figlio primogenito ed erede Enrico (\"Hal\"), il principe di Galles. Il giovane ha abbandonato la corte reale per passare il suo tempo nelle taverne con i compagni di bassifondi; ci\u00f2 lo rende oggetto di disprezzo per i nobili e mette in discussione la sua dignit\u00e0 reale. Amico di Hal \u00e8 Sir John Falstaff, un vecchio cavaliere grasso, alcolizzato e corrotto dotato per\u00f2 di un carisma e una gioia di vivere che affascinano il principe.\nNel corso dello spettacolo sono presentati tre gruppi di personaggi che all'inizio interagiscono minimamente, per poi unirsi nella battaglia di Shrewsbury, dove verr\u00e0 decretato il successo della ribellione: Enrico IV e i suoi consiglieri (Enrico \u00e8 il motore dell'opera, ma rimane principalmente sullo sfondo); i ribelli, tra cui spiccano l'energico Arrigo Percy (\"Hotspur\"), il conte di Norhumberland suo padre, suo zio Tommaso Percy, conte di Worcester (alla guida del gruppo); il conte scozzese di Douglas, Edmondo Mortimer e il gallese Owen Glendower; infine, il giovane principe Hal e i suoi compagni di scorribande Falstaff, Poins, Bardolfo e Peto, astuti e votati all'edonismo.\nAll'inizio dello spettacolo, il re \u00e8 arrabbiato con Arrigo per aver rifiutato di consegnargli gran parte dei prigionieri catturati in un recente intervento contro gli scozzesi a Holmedon. Hotspur, da parte sua, vorrebbe che il re facesse rilasciare Edmondo Mortimer (fratello di sua moglie), recluso dal gallese Owen Glendower. Enrico rimprovera Mortimer per il suo comportamento sleale e tratta malamente i Percy, arrivando a minacciarli. Umiliati e allarmati dall'atteggiamento del re nei loro confronti, i Percy si alleano con i gallesi e gli scozzesi con l'intento di spodestare il sovrano dal trono. La ribellione fermenta nel corso del secondo atto.\nNel frattempo Hal, il figlio di Enrico, passa il suo tempo facendo baldoria, bevendo e rubando con Falstaff e i suoi soci; pur avendo in simpatia Falstaff, non intende essere come lui e si diverte a prenderlo in giro. In un'occasione, con la complicit\u00e0 di Poins, si traveste per terrorizzare il vecchio e tre suoi amici, sottraendo loro il bottino che si sono appena procurati rapinando alcuni uomini, divertendosi ad ascoltare il resoconto esagerato di Falstaff in seguito prima di restituire il denaro rubato. All'inizio dello spettacolo Hal informa il pubblico che questa sua fase \"irrequieta\" giunger\u00e0 presto al termine e che riprender\u00e0 il suo legittimo posto dimostrandosi degno di suo padre e della corona attraverso qualche (non specificato) nobile impresa. Hal ritiene che questo suo cambiamento gli porter\u00e0 a un maggior riconoscimento del principato e al rispetto dei membri della corte.\nLa rivolta di Mortimer e dei Percy permette ad Hal di realizzare il suo obiettivo; il principe fa pace con suo padre e ottiene un alto comando, giurando di combattere e uccidere il ribelle Hotspur e ordinando a Falstaff di mettersi alla guida di un gruppo di fanti per recarsi sul luogo dello scontro imminente a Shrewsbury.\nLa battaglia \u00e8 determinante, perch\u00e9 se i ribelli ottengono anche solo uno stallo otterrebbero comunque un vantaggio, avendo altri alleati in attesa. L'esercito di Enrico \u00e8 pi\u00f9 numeroso, ma Hotspur guida le sue truppe in battaglia ugualmente; la giornata passa e il re viene tormentato all'idea di perdere. Il principe Hal e Hotspur si sfidano a un duello dopo essersi incontrati e il futuro re, diventato un fiero guerriero a tutti gli effetti, prevale e uccide l'avversario.\nIntanto Falstaff ha abusato dei favori del re, facendosi corrompere da uomini abili che desideravano sottrarsi dal servizio e portando invece in battaglia i pi\u00f9 poveri, trattenendo il loro salario quando vengono inevitabilmente uccisi. Rimasto solo durante gli scontri, si finge morto con disonore per evitare pericoli e viene compianto da Hal. Dopo la sconfitta di Hotspur, Falstaff pugnala il suo cadavere alla gamba per rivendicare la sua uccisione; Hal decide di lasciare correre la sua menzogna e gli concede la grazia, al che Falstaff giura di voler cambiare la sua vita e di ripulirsi per iniziare a vivere come un nobile.\nLo spettacolo si conclude a Shrewsbury, dopo la battaglia. La morte di Hotspur abbatte i ribelli e le forze di Enrico prevalgono; il re \u00e8 soddisfatto, riuscendo anche a giustiziare Tommaso Percy, uno dei suoi principali nemici. Hal mostra la sua misericordia regale ordinando il rilascio del valoroso Douglas senza riscatto. La guerra, tuttavia, continua: le forze del re devono fare i conti con l'arcivescovo di York, che si \u00e8 alleato con Northumberland e con le forze di Mortimer e Glendower (storia che continuer\u00e0 in \"Enrico IV, parte II)\".\nOrigini.\nComposizione e stampa.\nIl dramma venne registrato nello Stationers' Register il 25 febbraio 1598, mentre la prima stampa in quarto si ebbe nello stesso anno ad opera di Andrew Wise.\nContesto storico.\nIl dramma di Shakespeare copre, con le sue due parti, il periodo del regno di Enrico IV che intercorre dal 1399, data di usurpazione del trono, al 1413, anno della morte del sovrano. Il re, che prima di spingere Riccardo II ad abdicare portava il nome di Henry Bolingbroke, \u00e8 presentato come un uomo tormentato dall'uccisione del suo predecessore, avvenuta secondo Shakespeare per mano di uno dei sostenitori dei Bolingbroke. In realt\u00e0, storicamente non vi \u00e8 prova di tale fatto.\nLa prima parte del dramma si chiude nel momento della frattura tra il re e la nobile famiglia dei Percy, che lo avevano aiutato a placare le rivolte scozzesi ma, rifiutatisi di consegnare i nobili scozzesi al sovrano, si alleano a loro e gli si rivoltano contro.\nRappresentazioni e adattamenti.\nIl film di Gus van Sant \"Belli e dannati\" \u00e8 liberamente ispirato all'Enrico IV, alla stessa stregua del Falstaff di Orson Welles."}
{"id": "1242979", "revid": "869733", "url": "https://it.wikipedia.org/wiki?curid=1242979", "title": "La serie infernale (film)", "text": ""}
{"id": "1242980", "revid": "229617", "url": "https://it.wikipedia.org/wiki?curid=1242980", "title": "Enrico IV, parte prima", "text": ""}
{"id": "1242981", "revid": "1993454", "url": "https://it.wikipedia.org/wiki?curid=1242981", "title": "Re Arnook", "text": "In Avatar - La leggenda di Aang, Re Arnook \u00e8 il capo della trib\u00f9 dell'acqua del nord, signore del polo nord e padre della principessa Yue. Quando sua figlia nacque, era in una situazione precaria e rischiava di morire. Disperato, preg\u00f2 lo Spirito della Luna, che gli ordin\u00f2 di portarla nell'oasi sacra. Immerse la neonata nello stagno, in cui nuotava lo spirito, ed i suoi capelli divennero bianchi, segno che in lei scorreva la forza vitale dello spirito, che l'aveva salvata dalla morte. Sua moglie, allora, chiam\u00f2 la neonata Yue (che vuol dire proprio \"luna\"), in onore dello spirito.\nArnook ebbe qualche tempo dopo una visione profetica che riguardava la figlia. Seppe che una volta raggiunta la maturit\u00e0, si sarebbe trasformata nella reincarnazione dello spirito della luna. Arnook \u00e8 un uomo giusto ed \u00e8 amato dal suo popolo. Tuttavia egli \u00e8 prima di tutto un padre e far\u00e0 di tutto per impedire il realizzarsi della visione. Quando Aang giunge nella citt\u00e0-fortezza, nomina Sokka come guardia del corpo della ragazza, ma malgrado i suoi sforzi sua figlia compir\u00e0 il suo destino durante l'assedio dell'ammiraglio Zhao."}
{"id": "1242984", "revid": "287204", "url": "https://it.wikipedia.org/wiki?curid=1242984", "title": "Inquinante organico persistente", "text": "Gli inquinanti organici persistenti, o POP (acronimo inglese di \"Persistent Organic Pollutants\") sono sostanze chimiche molto resistenti alla decomposizione (alcune rimangono presenti nel terreno fino a vent'anni prima di dimezzarsi) e che possiedono alcune propriet\u00e0 tossiche.\nPer le loro caratteristiche di persistenza e tossicit\u00e0 sono particolarmente nocive per la salute umana (si configurano alcuni come veleni, altri come agenti cancerogeni) e per l'ambiente (anche mortali per la fauna). A causa della loro elevata lipoaffinit\u00e0, si \u00e8 riscontrato il loro accumulo negli organismi e ne sono stati rilevati residui in pesci, animali selvatici, e nei tessuti, nel latte e nel sangue umani, oltre che in campioni alimentari. Sono presenti nell'atmosfera, nell'aria e nell'acqua e la loro propagazione \u00e8 dovuta anche alle specie migratrici. Il pericolo consiste nella crescente concentrazione negli ecosistemi terrestri e acquatici.\nI dodici POP prioritari sono:"}
{"id": "1242987", "revid": "110157", "url": "https://it.wikipedia.org/wiki?curid=1242987", "title": "Sieghartskirchen", "text": "Sieghartskirchen \u00e8 un comune austriaco di 7 431 abitanti nel distretto di Tulln, in Bassa Austria; ha lo status di comune mercato (\"Marktgemeinde\")."}
{"id": "1242990", "revid": "767487", "url": "https://it.wikipedia.org/wiki?curid=1242990", "title": "Sitzenberg-Reidling", "text": "Sitzenberg-Reidling \u00e8 un comune austriaco di 2 091 abitanti nel distretto di Tulln, in Bassa Austria; capoluogo comunale \u00e8 Reidling."}
{"id": "1242992", "revid": "110157", "url": "https://it.wikipedia.org/wiki?curid=1242992", "title": "Sankt Andr\u00e4-W\u00f6rdern", "text": "Sankt Andr\u00e4-W\u00f6rdern \u00e8 un comune austriaco di 7 813 abitanti nel distretto di Tulln, in Bassa Austria; ha lo status di comune mercato (\"Marktgemeinde\"). \u00c8 stato istituito nel 1972 con la fusione dei comuni soppressi di Greifenstein, Hintersdorf, Kirchbach, Sankt Andr\u00e4 vor dem Hagenthale e W\u00f6rdern; capoluogo comunale \u00e8 W\u00f6rdern.\nGeografia fisica.\nIl territorio comunale comprende sette comuni catastali: Altenberg, Greifenstein, Hadersfeld, Hintersdorf, Kirchbach, Sankt Andr\u00e4 vor dem Hagenthale e W\u00f6rdern."}
{"id": "1242993", "revid": "3082", "url": "https://it.wikipedia.org/wiki?curid=1242993", "title": "Publio Cornelio Scipione (figlio di Lucio)", "text": ""}
{"id": "1242996", "revid": "110157", "url": "https://it.wikipedia.org/wiki?curid=1242996", "title": "Tulbing", "text": "Tulbing \u00e8 un comune austriaco di 2 918 abitanti nel distretto di Tulln, in Bassa Austria; ha lo status di comune mercato (\"Marktgemeinde\")."}
{"id": "1242997", "revid": "1446238", "url": "https://it.wikipedia.org/wiki?curid=1242997", "title": "Tulln an der Donau", "text": "Tulln an der Donau \u00e8 un comune austriaco di 16 040 abitanti nel distretto di Tulln, in Bassa Austria; ha lo status di citt\u00e0 capoluogo di distretto (\"Bezirkshauptstadt\"). Nel 1972 inglob\u00f2 il comune soppresso di Langenlebarn.\nStoria.\nNella seconda met\u00e0 del I secolo nell'area ove oggi sorge Tulln fu costruito un forte ausiliario romano denominato \"Comagena\". Faceva parte della provincia romana del Norico."}
{"id": "1242998", "revid": "110157", "url": "https://it.wikipedia.org/wiki?curid=1242998", "title": "W\u00fcrmla", "text": "W\u00fcrmla \u00e8 un comune austriaco di 1 345 abitanti nel distretto di Tulln, in Bassa Austria; ha lo status di comune mercato (\"Marktgemeinde\")."}
{"id": "1242999", "revid": "120528", "url": "https://it.wikipedia.org/wiki?curid=1242999", "title": "Interceptor, il guerriero della strada", "text": ""}
{"id": "1243001", "revid": "110157", "url": "https://it.wikipedia.org/wiki?curid=1243001", "title": "Zeiselmauer-Wolfpassing", "text": "Zeiselmauer-Wolfpassing \u00e8 un comune austriaco di 2 258 abitanti nel distretto di Tulln, in Bassa Austria; capoluogo comunale \u00e8 Zeiselmauer. \u00c8 stato istituito nel 1972 con la fusione dei comuni soppressi di Muckendorf an der Donau, Wipfing, Wolfpassing e Zeiselmauer; il 1\u00ba gennaio 1988 le localit\u00e0 di Muckendorf an der Donau e Wipfing sono state scorporate dal comune di Zeiselmauer-Wolfpassing per costituire il nuovo comune di Muckendorf-Wipfing."}
{"id": "1243002", "revid": "1235293", "url": "https://it.wikipedia.org/wiki?curid=1243002", "title": "Enrico IV, parte II", "text": "Enrico IV, parte seconda \u00e8 un dramma storico di William Shakespeare preceduto dalla parte prima, composto nel 1598.\nL\"'Enrico IV\" \u00e8 diviso in due parti, che narrano la storia inglese tra gli anni 1399 ed il 1413. La prima parte \u00e8 stata scritta tra il 1596 ed il 1597. Narra le vicende del re Enrico e di suo figlio, principe del Galles e futuro Enrico V, che prima di diventare il valoroso sovrano descritto da Shakespeare nell'omonima opera, vive la sua vita in maniera dissoluta. Protagonista della sottotrama \u00e8 il celebre personaggio di Falstaff, da cui Giuseppe Verdi prender\u00e0 ispirazione per un'opera, e di cui la stessa regina Elisabetta chieder\u00e0 di far rivivere il personaggio in un'altra opera (il bardo l'accontenter\u00e0 in \"Le allegre comari di Windsor\"). \nDrammaturgia.\nLa seconda parte dell'Enrico IV, si apre col ritorno, da parte del principe Enrico, alla sua vita dissoluta, circondato da gente indegna. Un ulteriore motivo di preoccupazione per Enrico IV, che gi\u00e0 doveva fronteggiare l'esercito formato dal padre di \"sperone ardente\". L'apice della vicenda \u00e8 la scena in cui il futuro Enrico V sta al capezzale del padre e, credendolo morto, sottrae la corona al padre per indossarla. Il re si ridesta e si infuria, ma poi crede nella buona fede del figlio, a cui ricorda il modo in cui ha usurpato la corona, e gli consiglia come regnare, ovvero spostare gli eserciti fuori\ndall'Inghilterra per evitare la guerra civile, consiglio che il futuro Enrico V seguir\u00e0 mettendo in atto le campagne di Francia."}
{"id": "1243004", "revid": "229617", "url": "https://it.wikipedia.org/wiki?curid=1243004", "title": "Enrico IV, parte seconda", "text": ""}
{"id": "1243006", "revid": "110157", "url": "https://it.wikipedia.org/wiki?curid=1243006", "title": "Zwentendorf an der Donau", "text": "Zwentendorf an der Donau \u00e8 un comune austriaco di 4 012 abitanti nel distretto di Tulln, in Bassa Austria; ha lo status di comune mercato (\"Marktgemeinde\").\nStoria.\nFu sede di un forte militare romano (chiamato \"Asturis\") a partire dall'epoca di Claudio o di Vespasiano; qui soggiorn\u00f2 la \"Cohors I Aelia Sagittariorum\" sotto Adriano."}
{"id": "1243007", "revid": "767487", "url": "https://it.wikipedia.org/wiki?curid=1243007", "title": "Quel treno per Yuma (film 2007)", "text": "Quel treno per Yuma (\"3:10 to Yuma\") \u00e8 un film del 2007 diretto da James Mangold, e interpretato da Russell Crowe e Christian Bale, \"remake\" del film omonimo del 1957.\nCos\u00ec come il film del 1957, anche il \"remake\" \u00e8 basato sul racconto di Elmore Leonard sia pure con aggiustamenti e modifiche intervenute in fase di revisione della sceneggiatura.\nTrama.\nArizona, 1884. Dan Evans, veterano della guerra civile e allevatore in gravi difficolt\u00e0 per la siccit\u00e0 che colpisce la zona in cui sorge la sua fattoria, contribuisce alla cattura del fuorilegge Ben Wade, la cui banda ha preso di mira i corrieri della Southern Pacific Railroad.\nDan accetta quindi un'offerta in denaro (200 dollari) per scortare, assieme ad altri volontari, il famoso fuorilegge fino alla stazione della vicina citt\u00e0 di Contention (dove un treno lo condurr\u00e0 poi al carcere di Yuma), sapendo che l'intera banda di Wade aspetta l'occasione giusta per liberarlo.\nDurante il viaggio Evans e Wade, sempre a stretto contatto, giungono ad ottenere - ciascuno secondo la propria prospettiva - una sorta di reciproco rispetto. La \"suspense\" cresce in attesa del treno delle 3 e 10 per Yuma (da cui il titolo originale \"3:10 to Yuma\") con un conflitto psicologico tra i due protagonisti, diretti entrambi verso il rispettivo destino.\nProduzione.\nLa realizzazione del film \u00e8 stata tutt'altro che facile ed anzi contrassegnata da difficolt\u00e0 e peripezie di vario ordine fra cui il ferimento di una controfigura e la morte accidentale di un cavallo nel primo giorno di riprese - che aveva determinato l'apertura di un'inchiesta da parte dellAmerican Humane Association\" - e un successivo contenzioso sull'uso dei \"ranch\" sede delle riprese stesse. La stessa \"gestazione\" dell'ipotesi di \"remake\" del celebre film del 1957 non era stata semplice.\nAffidato nel giugno 2003 dalla Columbia Pictures al regista James Mangold il progetto era stato accantonato per essere ripreso soltanto - sulla base di una revisione del soggetto e di una nuova sceneggiatura - nel febbraio di tre anni dopo. Quando gi\u00e0 la data di inizio produzione era stata fissata per l'estate (con gli attori Tom Cruise ed Eric Bana che si erano detti interessati ad una parte) Columbia ha inaspettatamente rinunciato a portare avanti il progetto cedendone i diritti a Relativity Media e a Lions Gate Entertainment.\nLe riprese hanno avuto luogo in diverse \"location\" del Nuovo Messico e del Colorado, avendo inizio il 23 ottobre 2006 in Nuovo Messico, al \"Bonanza Creek Ranch\", con un incidente che ha portato al ferimento di uno \"stuntman\" e alla morte di un cavallo, scontratosi con una \"camera carryng\", lo speciale strumento in uso nella cinematografia che consente riprese di scene in movimento. Soltanto il 20 gennaio 2007 \u00e8 stato possibile dare l'ultimo \"ciak\".\nNel film appare in un cameo l'attore Luke Wilson, nel ruolo di Zeke.\nDistribuzione.\nIl lancio del film era stato inizialmente programmato per il 5 ottobre 2007, ma la casa produttrice Lions Gate Entertainment ne ha successivamente deciso la distribuzione anticipata di un mese rispetto al previsto per evitare uno scontro diretto con altre due pellicole molto attese della stagione: \"L'assassinio di Jesse James per mano del codardo Robert Ford\" (con Brad Pitt e Mary-Louise Parker) e \"Non \u00e8 un paese per vecchi\".\nAccoglienza.\nIncassi.\nNel primo fine settimana di apertura statunitense il film ha incassato salendo al primo posto del botteghino nazionale. Complessivamente ha guadagnato negli Stati Uniti e nel resto del mondo, per una somma totale di contro un budget di .\nCritica.\nIl film \u00e8 stato accolto in maniera positiva dalla critica. Sul sito Rotten Tomatoes registra un indice di gradimento pari allo 89% delle recensioni professionali, dove viene definito un remake migliore dell'originale grazie alle performance degli attori Russell Crowe e Christian Bale e del regista James Mangold. Su IMDb ha una valutazione positiva di 7,7/10. Su Metacritic ha invece un punteggio di 76 su 100 basato su 37 recensioni."}
{"id": "1243008", "revid": "767487", "url": "https://it.wikipedia.org/wiki?curid=1243008", "title": "Dietmanns", "text": "Dietmanns \u00e8 un comune austriaco di 1 077 abitanti nel distretto di Waidhofen an der Thaya, in Bassa Austria; ha lo status di comune mercato (\"Marktgemeinde\")."}
{"id": "1243009", "revid": "1993454", "url": "https://it.wikipedia.org/wiki?curid=1243009", "title": "Nazione del Fuoco", "text": "In \"Avatar - La leggenda di Aang\", la Nazione del Fuoco costituisce una delle quattro nazioni del mondo di Aang.\nLa Nazione del Fuoco \u00e8 situata vicino all'equatore del pianeta, nell'emisfero occidentale e comprende un arcipelago di isole vulcaniche. La Nazione del Fuoco include nelle file dei propri eserciti anche i Dominatori del fuoco che esercitano l'arte mistica della pirocinesi: il potere di generare e controllare il fuoco.\nEmblema nazionale.\nL'emblema nazionale della Nazione del Fuoco \u00e8 una fiamma nera stilizzata costituita da un tridente di tre lingue che si affusolano verso l'alto. L'insegna appare ovunque: sulle bandiere degli avamposti, sulle uniformi, sugli stendardi delle navi da guerra, ai lati dei loro vari veicoli da battaglia e sui palazzi delle citt\u00e0 conquistate.\nCultura.\nIn molti nomi dei cittadini della Nazione del fuoco si utilizzano lettere dure come la zeta. Ad esempio citiamo, Zuko, Ozai, Azula, Sozin, Zhao, Azulon, Kuzon.\nA causa della guerra e dei rigidi controlli di frontiera, non ci sono molte testimonianze del patrimonio culturale della Nazione del Fuoco: le libert\u00e0 di espressione dei civili sono da tempo limitate, sono proibite musiche e canti non imperiali, ed ogni genere di danza. Aang, che provenie da un passato non molto remoto, conosce danze della Nazione del Fuoco che i bambini del presente della Nazione ignorano. L'educazione nei centri di una certa dimensione appartenenti alla Nazione del Fuoco (non nelle colonie del Regno della Terra) \u00e8 gestita da un sistema scolastico molto rigido ed organizzato: gli allievi debbono inchinarsi ai professori, cantare l'inno e studiare i testi imperiali, che sono celebrativi ed inesatti.\nDal punto di vista gastronomico il popolo della Nazione del Fuoco sembra essere prevalentemente carnivoro; persino gli animali da soma locali sono carnivori.\nAgni Kai.\nQuando tra due Dominatori del fuoco, in genere di classe nobile, nasce un conflitto o una lite d'onore si disputa lo \"Agni Kai\", il duello del fuoco tradizionale tra i sudditi del Signore del Fuoco e nato centinaia d'anni prima. L'incontro \u00e8 condotto in genere in un'arena alla presenza di testimoni di ambo le parti. I due sfidanti si posizionano a distanza dandosi le spalle, combattendo a torso e piedi nudi. Il vincitore pu\u00f2 decidere se uccidere lo sconfitto o marchiarlo col fuoco, ovvero risparmiarlo. \nInfatti il principe Zuko, a causa di un malinteso viene costretto a battersi col padre, il Signore del Fuoco Ozai, che spietatamente gli deturpa il viso per disonorarlo, insoddisfatto della mancanza di belluinit\u00e0 e ferocia del figlio. Tuttavia proprio il principe Zuko, a duello con il comandante Zhao, vincendo preferisce risparmiare vita ed onore al proprio avversario, pur odiandolo.\nDominio.\nCiascuna delle quattro nazioni \u00e8 influenzata dalla propria stagione dominante, quella della Nazione del Fuoco \u00e8 l'estate, in cui i poteri dei Dominatori del fuoco sono intensificati a causa delle giornate pi\u00f9 lunghe.\nElemento fondamentale nel Dominio \u00e8 l'influenza del Sole: i Dominatori del fuoco raggiungono il loro massimo potenziale con la luce solare, mentre perdono del tutto i loro poteri durante le eclissi. Come tratto distintivo gli occhi dei Dominatori del fuoco diventano dorati quando raggiungono il loro pieno potenziale.\nI primi Dominatori del fuoco furono i quasi estinti dragoni, che mostrarono e insegnarono il loro potere agli esseri umani. I primi ad apprendere questo potere furono i Guerrieri del Sole, un'antichissima civilt\u00e0 di Dominatori del fuoco abitanti in antiche rovine nelle terre della Nazione del Fuoco. Sfortunatamente i dragoni furono quasi del tutto sterminati dagli appartenenti alla famiglia reale della stessa Nazione del Fuoco, interessati ad usarli come trofei per ottenere fama, rispetto e potere. L'ultimo (almeno cos\u00ec pare finch\u00e9 Aang e Zuko non ne trovano due ancora vivi) si suppone sia stato sconfitto dal generale Iroh, fratello del Signore del Fuoco Ozai e zio del principe Zuko. Da allora Iroh \u00e8 chiamato il \"Dragone dell'Ovest\". In \"La leggenda di Korra\" non si spiega precisamente il loro ritorno (Lord Zuko si vede chiaramente possederne uno) sebbene, come la rinascita dei bisonti volanti \u00e8 spiegata da allevamenti segreti all'interno di templi della Nazione del Fuoco neutrali durante la guerra, si pu\u00f2 supporre una giustificazione analoga.\nI Dominatori del fuoco hanno l'abilit\u00e0 di generare il fuoco incendiando il loro \"chi\" ed emettendolo da varie parti del corpo, come le mani, i piedi o la bocca: i Dominatori possono creare varie strutture di fuoco, dalle semplici vampate e sfere di fuoco a barriere e fiammate che usano come fruste, esplosioni fiammeggianti; alcuni potenti Dominatori possono usare getti di fuoco propulsivo per aumentare la loro velocit\u00e0 o addirittura per restare sospesi in aria. Altri Dominatori possono creare forme o immagini con il fuoco per intrattenimento. I pi\u00f9 abili Dominatori del fuoco possono separare la loro energia interna in positiva e negativa (yin e yang) per poi riunirle velocemente e sfruttare questa frizione energetica per generare fulmini: questa capacit\u00e0 viene definita come la pi\u00f9 potente forma di Domino del fuoco in quanto un colpo preciso ha spesso esiti mortali per chi lo subisce e solo pochi Dominatori sono in grado di padroneggiarla. \nL'unica forma di difesa conosciuta contro questa potente tecnica fu elaborata da Iroh studiando le tecniche dei Dominatori dell'acqua e consiste nell'assorbire l'energia scatenata dalla scarica elettrica e incanalarla dentro di s\u00e9, convogliarla nello stomaco (ovvero \"il mare di chi\") e poi rinviarla contro chi l'ha lanciata: per riuscire questa contromisura richiede necessariamente una completa padronanza della propria energia interiore, dato che il minimo squilibrio farebbe scaricare l'energia del fulmine all'interno del corpo del ricevente.\nUn'altra particolare abilit\u00e0 di Dominio del fuoco permette di assimilare il calore da una fonte di energia e disperderlo nell'ambiente: il Signore del Fuoco Sozin (unico ad aver dimostrato tale abilit\u00e0) riusciva ad assorbire e disperdere il calore del magma e della lava, pietrificandoli in pochi istanti. Un cacciatore di taglie senza nome assunto dal principe Zuko, come anche una dei 4 criminali nel terzo libro de \"La leggenda di Korra\", riusciva a concentrare le sue energie in un marchio sulla fronte e rilasciarle per generare potenti esplosioni, tali da contrastare gli attacchi portati dagli altri quattro elementi da Aang, Katara e Toph e, in seguito, Zuko.\nTra tutti i Dominatori del fuoco della serie si distingue la principessa Azula in quanto le fiamme da lei generate sono di colore blu, segno che il loro calore e la loro potenza sono molto maggiori.\nCome tutti i Domini, anche il Dominio del fuoco \u00e8 associato ad una particolare sensazione: l'emozione mostrata pi\u00f9 frequentemente dai Dominatori sono la ferocia o l'ira, ma la \"vera\" emozione scatenante per il Dominio \u00e8 l'intensit\u00e0 o la passione.\nGoverno.\nNell'amministrazione dello Stato vi \u00e8 una chiara deriva totalitaria: il Signore del Fuoco in carica possiede un potere assoluto. Non esiste meritocrazia: i ruoli di vertice dell'esercito e dell'amministrazione imperiale sono solitamente assegnati ad esponenti di alto lignaggio. Per fare carriera nell'esercito occorre essere Maestri Dominatori e grandi conquistatori; anche la pi\u00f9 piccola unit\u00e0 di guerrieri si preoccuper\u00e0 di conquistare almeno un villaggio. Per progredire nell'amministrazione imperiale occorre la cieca obbedienza al Signore del Fuoco.\nOzai, il Signore del Fuoco in carica in \"Avatar - La leggenda di Aang\", governa la Nazione del Fuoco con pugno di ferro. La Nazione del Fuoco \u00e8 una monarchia assoluta, ma non sempre \u00e8 stato cos\u00ec. Millenni prima, agli albori della civilt\u00e0, un consiglio di saggi era al comando dello Stato e agiva solo nell'interesse nazionale. Le loro politiche erano fortemente influenzate dalla filosofia e dalla spiritualit\u00e0. Al vertice dello stato c'era il Signore del Fuoco, scelto dal consiglio tra i migliori Dominatori del fuoco; era una carica puramente onorifica, ma il detentore doveva avere un livello di potenza e un'affinit\u00e0 con l'elemento eccezionali. Nel corso degli anni, per\u00f2, i Signori del Fuoco cominciarono ad interferire sempre di pi\u00f9 con le decisioni del consiglio, finch\u00e9 uno di essi decise di recidere i legami con i saggi e di governare autonomamente la Nazione del Fuoco. Con il tempo i saggi furono relegati soprattutto agli argomenti spirituali, ma nonostante ci\u00f2 mantennero un certo peso politico. Era inevitabile che la frattura tra i saggi e il Signore del Fuoco potesse solo peggiorare con il passare delle generazioni.\nLa disputa infine raggiunse una fase di stallo che si protrasse fino a quando non sal\u00ec al trono del regno Sozin. Subito il sovrano volle mettere definitivamente da parte il consiglio, ma i saggi non cedettero alle sue arroganti richieste e rimasero leali all'Avatar Roku. Con la morte di Roku i saggi, infine, dopo tre generazioni, furono sottomessi ed esclusi dalla vita politica del Paese.\nAlla fine di \"Avatar - La leggenda di Aang\" si scopre che Zuko salir\u00e0 al trono come Signore del Fuoco ma, ne \"La leggenda di Korra\", avr\u00e0 ceduto il potere alla figlia Izumi.\nRisorse naturali.\nIn \"Avatar - La leggenda di Aang\" la Nazione del Fuoco ha un'enorme quantit\u00e0 di materie prime grazie ai territori conquistati con la guerra nel Regno della Terra. Grazie agli ingenti giacimenti di ferro e carbone che possiede e grazie alla manodopera proveniente dalle terre sottomesse, l'esercito riesce a garantirsi macchine belliche e navi da guerra in ogni momento.\nLa forte industrializzazione del paese e la continua necessit\u00e0 di materie prime sono stati uno dei motivi che hanno fatto scatenare la guerra imperialista.\nForza militare.\nIn \"Avatar - La leggenda di Aang\" l'esercito della Nazione del Fuoco \u00e8 il pi\u00f9 forte delle quattro nazioni. Grazie alla cometa di Sozin, la cui influenza increment\u00f2 i loro poteri durante l'invasione, per i Dominatori del fuoco \u00e8 stato possibile sterminare i Nomadi dell'Aria e mettere in ginocchio le altre due nazioni.\nL'esercito della Nazione del Fuoco ha un ottimo reparto di fanteria costituito da normali soldati in armatura che maneggiano lance, spade e scudi, e da Dominatori del fuoco. La maggior parte dei Dominatori porta sul volto delle maschere a piastra bianche dall'aspetto intimidatorio per scoraggiare i soldati nemici in battaglia.\nI cavalieri cavalcano rinoceronti che in battaglia possono spazzare via intere divisioni di soldati. Queste creature, oltre che per scopi militari, sono usati anche per il trasporto dei viveri nelle varie fortezze e anche per uso civile. Esiste un reparto speciale, gli arcieri Yu Yan, famosi per la loro precisione con l'arco e la loro abilit\u00e0 di inseguitori.\nLa Nazione del Fuoco ha inoltre unit\u00e0 di carri armati di metallo. Questi carri armati sono pesantemente corazzati e dotati di uno sportello da cui i Dominatori del fuoco lanciano i loro proiettili. In caso di ribaltamento, sono dotati di un complesso sistema idraulico che permette di rimettersi in una posizione stabile; in dotazione hanno anche degli arpioni che gli consentono di inerpicarsi anche su pareti ripide. Il sistema idraulico li lascia tuttavia vulnerabili al Dominio dell'acqua.\nLe navi da guerra della Nazione del Fuoco sono un gioiello della metallurgia: corazzate, veloci e alimentate con il carbone. I cantieri navali dell'esercito rimuovono le impurit\u00e0 dalle lastre di metallo in modo da garantirsi l'invulnerabilit\u00e0 dal Dominio della terra. Queste imbarcazioni hanno molti pregi: essendo molto grandi possono trasportare molte truppe rendendole l'ideale per gli sbarchi e, potendo sopportare il peso di armi pesanti, sono equipaggiate con catapulte permettendo di bombardare le citt\u00e0 marittime o le flotte nemiche.\nIn \"La leggenda di Korra\" non si notano rilevanti miglioramenti nella forza militare nonostante l'introduzione di aerei e aerostati, questi ultimi gi\u00e0 introdotti in \"La leggenda di Aang\"."}
{"id": "1243011", "revid": "30610", "url": "https://it.wikipedia.org/wiki?curid=1243011", "title": "Elyon", "text": "Elyon (, \"Ely\u014dn\" o anche \"\u02be\u0112l \u02bfEly\u014dn\") \u00e8 uno dei nomi ebraici di Dio, tradotto nella Bibbia con \"l'Altissimo\" (Salmi e ) e nella Septuaginta con (\"Dio l'Altissimo\").\nBibbia ebraica.\nIl nome \"\u02bc\u0112l \u02bbEly\u014dn\" viene menzionato nel Libro della Genesi in relazione alla benedizione del sacerdote Melchisedec ad Abramo: \nJohn Day afferm\u00f2 che il passo assomiglia a una rivisitazione delle tradizioni religiose cananee nel racconto della storia fenicia di Filone Erennio, in cui Elyon era il progenitore di Urano (\"Cielo\") e Gea (\"Terra\").\n\"\u02bc\u0112l \u02bbEly\u014dn\" compare anche nei Salmi: \nIl nome viene menzionato anche nel poema di Balaam nel Libro dei Numeri: \nMos\u00e8 lo menziona nel suo cantico, contenuto nel Deuteronomio: \nElyon viene menzionato nel canto sul re di Babilonia, contenuto nel Libro di Isaia: \nAnche nel cantico di Davide, contenuto nel Secondo libro di Samuele, si fa menzione di Elyon: \nInfine, nei Salmi viene detto che: \nTrattato di Sfire I.\nIl nome viene menzionato nel Trattato di Sfire I, facente parte di tre stele in aramaico rinvenute ad al-Safirah, a sud-est di Aleppo.\nSanconiatone.\nSanconiatone cita un certo Elioun, chiamato \"Hypsistos\" (\"l'Altissimo\") e di sua moglie Beruth, dalla quale ebbe un figlio, Epigeo (o Autochthon), chiamato in seguito Urano e una figlia, Gea. Elioun per\u00ec in uno scontro con delle bestie selvagge e fu in seguito divinizzato."}
{"id": "1243016", "revid": "119768330", "url": "https://it.wikipedia.org/wiki?curid=1243016", "title": "Enrico V (Shakespeare)", "text": "Enrico V \u00e8 un dramma storico di William Shakespeare composto tra il 1598 ed il 1599.\nIl dramma prende spunto dalle vicende di Enrico V d'Inghilterra, re che si distinse per aver conquistato la Francia ed aver vinto la battaglia di Azincourt.\n\u00c8 l'opera conclusiva della tetralogia shakespeariana \"enrieide\" (o tetralogia maggiore); iniziata con \"Riccardo II\" e proseguita con \"Enrico IV, parte 1\" e \"Enrico IV, parte 2\".\nTrama.\nIl coro introduce la storia che sta per rappresentarsi sul palcoscenico, scusandosi con gli spettatori per l'impossibilit\u00e0 di rendere veritiera la rappresentazione causa gli scarsi mezzi di cui possiede il teatro: il coro prega cos\u00ec il pubblico di mettere in moto la propria immaginazione, per ricostruire con la mente ci\u00f2 che non \u00e8 possibile portare in scena. Ogni atto \u00e8 preceduto da un prologo del coro, tradizionalmente interpretato da un solo attore.\nAtto primo.\nLa scena si apre con il colloquio tra l'arcivescovo di Canterbury ed il vescovo di Ely, preoccupati che l'approvazione di un disegno di legge potesse togliere alla Chiesa parte dei sussidi e delle agevolazioni su cui vive agiatamente. Suggeriscono cos\u00ec al re Enrico V di dichiarare guerra alla Francia, rivendicandone i diritti sul trono che gli spettano poich\u00e9 la legge salica, cui il sovrano francese si appella per dichiarare nulle le pretese di Enrico sul suo trono, non \u00e8 applicabile al trono francese. \nEnrico V, che in passato era un giovane dedito al gioco e ai bagordi, \u00e8 nel frattempo divenuto un re saggio e amato. Sentito il consiglio dei due ecclesiastici decide di dichiarare guerra al re di Francia Carlo VI, al quale ha gi\u00e0 inviato varie missive nelle quali rivendicava i suoi diritti di successione al trono per via di lontane parentele. La risposta alle missive arriva a nome del Delfino che, beffandosi delle rivendicazioni inglesi, invia per regalo palle da tennis ad Enrico. Quest'ultimo, adirato, decide di approntare l'esercito per la battaglia.\nAtto secondo.\nIn una strada di Londra avviene un colloquio tra i vecchi compagni di bagordi del re: Pistola, sposo dell'ostessa Quickly, Nym, ex fidanzato di Quickly e Bardolfo. I tre compari, scansafatiche e tardoni, vengono richiamati dal paggio di Falstaff, vecchio compagno di sbronze, ormai sul letto di morte: Falstaff \u00e8 stato, infatti, rinnegato dal re come compagno perch\u00e9 l'acquisizione del diritto regale lo ha privato della possibilit\u00e0 di legarsi alle vecchie compagnie. Il dolore ha colpito il vecchio, portandolo alla morte. Mentre i quattro si disperano per la dipartita, sovviene l'ordine di partenza per la guerra in Francia. Gli uomini lasciano quindi l'ostessa e si uniscono alle truppe.\nPoco prima della partenza, Enrico V scopre un complotto ordito contro la sua persona: il conte di Cambridge, Lord Scroop di Masham e Sir Thomas Grey, vecchi amici d'infanzia di Enrico e vendutisi alla corona francese, vengono scoperti ed arrestati dal monarca che li fa giustiziare dopo averli ripudiati.\nIn Francia, intanto, giunge come araldo inglese il duca di Exeter, zio di Enrico V, che avverte Carlo VI dell'indignazione del monarca inglese per l'onta ricevuta in seguito al regalo beffardo del Delfino, al quale dichiara la sua disistima. Un ultimo avvertimento dell'araldo \u00e8 sul destino di Francia: il re \u00e8 chiamato ad abdicare in favore di Enrico, pena una guerra sanguinosa. Carlo VI si riserva una notte per pensare alla risposta.\nAtto terzo.\nL'armata inglese parte da Southampton diretta verso le coste francesi. L'armata di Enrico si spinge fino ad Harfleur e la conquista. Aspri diverbi avvengono tra gli ufficiali inglesi, i capitani Gower, Fluellen, Macmorris e Jamy, che discutono sulla conduzione dell'assedio ad Harfleur.\nAlla corte di Rouen, intanto, la cugina di Enrico, Caterina, prende lezioni di inglese dalla sua dama di compagnia, incappando in numerosi errori di pronuncia dai risvolti farseschi. Il re di Francia, preoccupato per la caduta di Harfleur, si prepara per la controffensiva che sar\u00e0 guidata dal Delfino suo figlio, dal Connestabile e dai duchi di Orl\u00e9ans e di Borbone. La controffensiva viene annunciata ad Enrico dall'araldo Montjoy.\nI francesi, in numero nettamente superiore alle forze offensive inglesi, gi\u00e0 pensano alla vittoria sicura sulle truppe di Enrico.\nAtto quarto.\nI due eserciti si fronteggiano nei pressi di Agincourt. \u00c8 notte fonda e, mentre nell'accampamento francese la frenesia cresce di ora in ora, il malumore tra gli inglesi, stanchi ed in inferiorit\u00e0 numerica rispetto ai freschi avversari, \u00e8 sempre pi\u00f9 palpabile.\nEnrico, desideroso di riflettere, si aggira nell'accampamento in incognito: ha cos\u00ec occasione di parlare, non riconosciuto, con Pistola, suo vecchio amico, e con altri uomini dell'esercito. Questi ultimi manifestano la loro preoccupazione per le loro sorti, maledicendo il re che li manda a morire senza la possibilit\u00e0 di redimersi prima l'animo. Enrico, conscio della situazione, replica che il dovere di un suddito \u00e8 quello di servire il suo re, il quale non \u00e8 per\u00f2 responsabile dell'anima del suddito stesso: il peso di queste confessioni permette ad Enrico una riflessione, nella quale sottolinea, nel corso di un lungo monologo, come la posizione di un monarca sia infausta in determinate circostanze. Nonostante il titolo che lo riveste ed il peso delle decisioni che lo aggrava, Enrico si scopre infatti uomo tra gli uomini, bisognoso di aiuto e coraggio. Leva cos\u00ec una preghiera al cielo, affinch\u00e9 Dio lo assista in battaglia.\nUn ultimo avvertimento dell'araldo Montjoy prega Enrico di desistere dalla battaglia, ma il re non si piega e manda a rispondere che combatter\u00e0 per rivendicare ci\u00f2 che gli spetta.\nNel frattempo Le Fer, soldato francese, si infiltra tra le file nemiche e viene scoperto da Pistola che, sotto pagamento di duecento scudi, lo lascia libero.\nNella scena III c'\u00e8 il monologo pi\u00f9 celebre dell'opera quando Enrico, rispondendo al cugino Westmoreland, perplesso per la disparit\u00e0 delle forze in campo, incita a non desiderare neanche un uomo in pi\u00f9, per non dividere la gloria di quei \"felici pochi\" che potranno dire di aver combattuto il giorno di San Crispino.\nSegue una furibonda lotta tra gli eserciti, che vede a poco a poco l'esercito francese orrendamente decimato da quello inglese: i francesi, nonostante la netta superiorit\u00e0 numerica e la strenua resistenza, soccombono e si dichiarano sconfitti per mezzo di un messaggio dell'araldo, non prima per\u00f2 di aver infranto le regole di guerra uccidendo tutti i giovani ragazzi inglesi a guardia dei carri.\nL'araldo consegna ad Enrico la conta delle perdite: 10000 francesi, tra i quali 126 principi ed 8400 cavalieri; tra gli inglesi Edoardo duca di York, il conte di Suffolk, Sir Richard Keighley, il nobiluomo gallese Davy Gam e soli 25 soldati.\nDi fronte a questo prodigioso esito, Enrico comanda di onorare e seppellire i caduti dopo aver intonato il \"Te Deum\" ed il \"Non Nobis\" ed ordina che sia messo a morte chi si vanti della vittoria senza aver riconosciuto che Dio ha combattuto con gli inglesi e che solo suo \u00e8 il merito del successo.\nAtto quinto.\nPistola, al quale giunge la notizia della morte della moglie Quickly, si dispera in mezzo ai vittoriosi compagni.\nAl palazzo reale di Francia Carlo VI accoglie Enrico V, il quale avanza le proprie rivendicazioni sulla corona e la Francia intera. Il duca di Borgogna sottolinea con enfasi quanto la Francia sia caduta in basso da molti anni e di come carestie e declino abbiano condotto la madrepatria in rovina: augura poi una ritrovata pace tra le due nazioni, ed Enrico vincola la pace alla firma del trattato che sancisca il lascito della corona francese a quella inglese.\nMentre Carlo VI si ritira per studiare le proposte, Enrico ha la possibilit\u00e0 di intrattenersi con la cugina Caterina, alla quale dichiara il suo amore. La mancata conoscenza delle reciproche lingue costringe i due a divertenti dichiarazioni piene di incomprensioni linguistiche.\nAlla fine Caterina si dichiara favorevole al matrimonio a patto che questo venga benedetto dal padre. Cos\u00ec \u00e8, ed il dramma si conclude con la dichiarazione di matrimonio tra Enrico e Caterina ed il coro che recita l'epilogo."}
{"id": "1243017", "revid": "212348", "url": "https://it.wikipedia.org/wiki?curid=1243017", "title": "Motocross delle Nazioni", "text": "Il Motocross delle Nazioni, conosciuto anche con i nomi \"motocross des nations\", \"motocross of nations\" o con l'acronimo \"MXoN\", \u00e8 l'unico evento di squadra in uno sport individuale com'\u00e8 il motocross.\nDescrizione.\nIl Motocross delle Nazioni, cos\u00ec come i suoi corrispondenti Trial delle Nazioni, Supermoto delle Nazioni e ISDE \u00e8 l'evento che in pratica chiude le stagioni dei campionati di motocross, svolgendosi solitamente a settembre, quando i campionati di cross AMA e FIM si sono gi\u00e0 conclusi.\nAll'evento partecipano 3 piloti per ogni nazione, il sabato si svolgono le qualifiche che determinano le 20 nazioni che hanno diritto a partecipare all'evento vero e proprio, ossia le 3 manche di domenica che determineranno poi la nazione vincitrice.\nRegolamento.\nOgni nazione partecipa con 3 piloti, divisi per categoria (MX1, MX2 e Open) che corrono 2 gare ciascuno. Dal 2014 \u00e8 stata inserita la categoria MXGP che ha sostituito la classe MX1. Ciascuna manche vede la partecipazione di 2 cilindrate (categorie) contemporaneamente, quindi ogni categoria incontrer\u00e0 entrambe le altre, con un totale di 3 gare:\nAl termine delle 3 gare per ottenere la graduatoria totale vengono sommati 5 dei 6 risultati (3 piloti per 2 gare ciascuno) dei piloti di ciascun team nazionale, il 6\u00b0 risultato, ossia quello peggiore, viene eliminato.\nPrima dell'introduzione dei motori a 4 tempi e la conseguente nascita delle categorie MX1, MX2 e Open, il Motocross delle Nazioni si correva con le stesse cilindrate del Campionato Mondiale: classe 125, classe 250 e classe 500.\nClassifica Nazioni vincitrici del Motocross delle Nazioni.\nStati Uniti D'America 22\nBelgio, Regno Unito 15\nSvezia 7\nFrancia 6\nItalia 3\nUnione Sovietica 2\nCecoslovacchia, Germania, Paesi Bassi 1"}
{"id": "1243019", "revid": "767487", "url": "https://it.wikipedia.org/wiki?curid=1243019", "title": "Matrimonio a 4 mani", "text": "Matrimonio a 4 mani (\"It Takes Two\") \u00e8 un film del 1995 diretto da Andy Tennant. \u00c8 ispirato al film \"Il cowboy con il velo da sposa\" (1961) con Hayley Mills e, come l'originale, \u00e8 tratto dal romanzo tedesco \"Carlottina e Carlottina\" (\"Das doppelte Lottchen\", 1949) di Erich K\u00e4stner.\nTrama.\nAlyssa Callaway e Amanda Lemmon sono due bambine che vivono due vite completamente diverse: la prima \u00e8 figlia di un ricco imprenditore e alla quale \u00e8 mancata la madre, la seconda vive in un orfanotrofio, accudita dalla dolce Diane Barrows. Le due, pur non conoscendosi, sono perfettamente identiche. Entrambe le bambine vivono momenti complicati: Amanda sta per essere adottata dai Buttkiss, una famiglia che prende con s\u00e9 diversi orfani perch\u00e9 lavorino gratis nella propria azienda; Roger, il padre di Alyssa, si fidanza invece con l'avida Clarice Kensington, che vuole sposarlo solo per soldi e odia la bambina al punto da volerla mandare in collegio.\nDiane porta Amanda e gli altri orfani in campeggio nella propriet\u00e0 di Roger. Mentre le due sono alle prese coi rispettivi problemi, si incontrano per caso in un bosco, e scoprendo di essere uguali decidono di scambiarsi i ruoli e vivere una giornata ciascuna nei panni dell'altra. In questo modo Amanda ha occasione di vivere un giorno negli agi e nelle ricchezze, mentre Alyssa si diverte al campeggio con gli altri bambini. Le due comprendono intanto che Diane e Roger sono fatti per stare insieme, e organizzano un piano per farli conoscere.\nLe due si scambiano continuamente di ruolo e, tra imprevisti e avventure, riescono a far conoscere Roger e Diane, che in effetti sono da subito attratti l'uno dall'altra. Tuttavia Clarice, alla quale vengono combinati una serie di dispetti, scopre l'infatuazione del futuro marito per l'altra e decide di anticipare il matrimonio in modo da legare l'uomo a s\u00e9 prima che possa lasciarla per Diane. Ci\u00f2 avviene mentre le due bambine si sono scambiate di ruolo: in questo modo Amanda viene condotta a New York perch\u00e9 partecipi alle nozze del padre, mentre Alyssa viene portata al suo posto dai Butkis.\nCon l'aiuto di Vincent, il fedele maggiordomo di Roger, Diane viene messa al corrente di tutto l'accaduto; Alyssa viene recuperata a bordo di un elicottero e le due corrono alla Chiesa di San Bartolomeo di New York. Qui, grazie ai dispetti delle due bambine, Roger si rende conto di quanto Clarice sia avida e meschina, e di quanto invece Diane sia adatta a lui. La nuova famiglia cos\u00ec formata da Roger, Diane, Alyssa e Amanda si allontana felice verso una nuova vita."}
{"id": "1243020", "revid": "1543377", "url": "https://it.wikipedia.org/wiki?curid=1243020", "title": "Pericle, principe di Tiro", "text": "Pericle, principe di Tiro (\"Pericles, Prince of Tyre\") \u00e8 considerato il primo dramma di genere \u2018\"romance\"\u2019 scritto da Shakespeare, databile tra il 1607 ed il 1608. \u00c8 stato pubblicato per la prima volta nella raccolta in-folio del 1663 insieme ad altri 6 apocrifi e ai 36 drammi gi\u00e0 inclusi nel in-folio del 1623. Nonostante il testo pervenutoci abbia grandi differenze stilistiche tra i primi due atti e gli altri tre, la sua paternit\u00e0 shakespeariana \u00e8 indubbia.\nGli editori moderni sono d'accordo nel dire che Shakespeare \u00e8 l'autore della maggior parte dell'opera dopo la scena 9, delle parti che seguono la storia di Pericle e Marina. Si pensa che i primi due atti, che descrivono dettagliatamente i molti viaggi di Pericle, siano stati scritti da un collaboratore di relativamente poco talento, forse George Wilkins.\nTrama.\nPrologo.\nNel prologo vediamo Gower, il personaggio che rappresenta il coro. Questi si avvicina e annuncia l'intento di dare piacere all'orecchio e all'occhio insieme agli spettatori per la durata della vicenda, esprimendo la perfetta simbiosi che Shakespeare stesso voleva raggiungere con le sue opere teatrali.\nAtto I.\nIn Siria il re Antioco annuncia lo sposalizio della bella figlia con chi riuscir\u00e0 a risolvere un enigma che gli verr\u00e0 posto dal re stesso. Chi fallir\u00e0 verr\u00e0 mandato a morte.L'indovinello si rivela essere proprio un fatto veramente avvenuto: l'unione incestuosa fra Antioco e la figlia: se rivela ci\u00f2 verr\u00e0 ucciso, ma soccomber\u00e0 anche se mentisse.Tutti i pretendenti sono in preda allo sconforto, tranne uno: il giovane Pericle, che trova subito la soluzione. Si presenta a corte, ma ha un dubbio e chiede ad Antioco tempo per riflettere.Il crudele sovrano gli concede quaranta giorni di tempo, ma dopo qualche settimana manda dei sicari ad ucciderlo. Pericle viene avvisato appena in tempo e fugge a Tiro, dall'amico Elicano.Dopo averlo nominato reggente provvisorio della citt\u00e0, Pericle si reca a Tarso per dare aiuto alla popolazione e ai sovrani Cleone e Dionisia. Infine si rimette in viaggi per Tiro.\nAtto II.\nDurante la traversata una violenta tempesta fa naufragare la nave di Pericle, e il giovane si ritrova sulla spiaggia di Pentapoli. Qui scopre che il re Simonide sta organizzando una serie di tornei per dare in sposa la figlia al vincitore. Pericle ne approfitta immediatamente, dimenticando il re Antioco, e vince mirabilmente tutti i tornei. Cos\u00ec a lui viene concessa la mano di Taisa e si celebrano le nozze. Intanto a Tiro si viene a sapere della morte di Antioco e di sua figlia, avvenuta per mano divina, e il popolo pensa di affidare la corona al reggente Elicano. Ma questi, ricordandosi del patto con Pericle, dichiara di accettare solo se sapr\u00e0 della morte dell'amico; e manda una pattuglia a cercarlo.\nAtto III.\nNel frattempo a Pentapoli, Pericle viene informato della spedizione di Elicano e cos\u00ec si reca subito a Tiro con la moglie incinta. Ma durante il viaggio l'eroe fa naufragio di nuovo e Taisa muore di parto. Pericle, affranto, \u00e8 costretto a gettare il corpo di Taisa, dentro una cassa, in mare per placare la furia degli dei. Poi fa sosta a Tarso per la salute dell'infante Marina, mentre un vecchio mago trova la bara di Taisa e la fa resuscitare. Ella credendo che il marito sia morto, si fa sacerdotessa al tempio di Diana.Dopo aver affidato la piccola Marina ai sovrani di Tarso, Pericle si rimette in viaggio per Tiro.\nAtto IV.\nPassano una ventina di anni e Marina, fattasi pi\u00f9 bella della figlia di Cleone e Dionisia, che medita di ucciderla, viene rapita da dei pirati e condotta a Mitilene. L\u00ec la ragazza riuscir\u00e0 a conservare la sua verginit\u00e0 dimostrandosi molto abile nel cantare e suonare.Pericle, compiuti tutti i suoi viaggi, torna a Tarso per riprendersi Marina, ma i sovrani, in accordo con la figlia, gli mentono dicendo che \u00e8 morta. Disperato, Pericle riprende i suoi viaggi in cerca della figlia.\nAtto V.\nDopo varie traversate, l'anziano Pericle giunge per caso a Mitilene, dove il sovrano Lisimaco gli presenta casualmente Marina, con la speranza che lei possa divertirlo e rincuorarlo.Pericle non vuole avere rapporti sessuali con la ragazza e decide di raccontarle la sua triste storia. Solo cos\u00ec i due scopriranno di esser padre e figlia. Dopo ci\u00f2 Pericle viene avvertito da Diana che lo invita a recarsi al suo tempio, dove incontra, con suo grande stupore, la moglie Taisa.Cos\u00ec riunitasi la famiglia, Pericle fa giustiziare i sovrani Cleone, Dionisia e la loro figlia.\nContesto storico.\nIl modello \u00e8 la \"Storia di Apollonio re di Tiro\", conosciuta attraverso il poema \"Confessio amanti\" di John Gower, composto tra il 1386 e il 1390, e l'opera \"The Pattern of Painful Adventures\" di Lawrence Twine (1576)."}
{"id": "1243021", "revid": "110157", "url": "https://it.wikipedia.org/wiki?curid=1243021", "title": "Dobersberg", "text": "Dobersberg \u00e8 un comune austriaco di 1 654 abitanti nel distretto di Waidhofen an der Thaya, in Bassa Austria; ha lo status di comune mercato (\"Marktgemeinde\")."}
{"id": "1243022", "revid": "110157", "url": "https://it.wikipedia.org/wiki?curid=1243022", "title": "Gastern", "text": "Gastern \u00e8 un comune austriaco di 1 232 abitanti nel distretto di Waidhofen an der Thaya, in Bassa Austria; ha lo status di comune mercato (\"Marktgemeinde\")."}
{"id": "1243024", "revid": "110157", "url": "https://it.wikipedia.org/wiki?curid=1243024", "title": "Gro\u00df-Siegharts", "text": "Gro\u00df-Siegharts \u00e8 un comune austriaco di 2 788 abitanti nel distretto di Waidhofen an der Thaya, in Bassa Austria; ha lo status di citt\u00e0 (\"Stadtgemeinde\")."}
{"id": "1243026", "revid": "110157", "url": "https://it.wikipedia.org/wiki?curid=1243026", "title": "Karlstein an der Thaya", "text": "Karlstein an der Thaya \u00e8 un comune austriaco di 1 497 abitanti nel distretto di Waidhofen an der Thaya, in Bassa Austria; ha lo status di comune mercato (\"Marktgemeinde\")."}
{"id": "1243027", "revid": "110157", "url": "https://it.wikipedia.org/wiki?curid=1243027", "title": "Kautzen", "text": "Kautzen \u00e8 un comune austriaco di 1 154 abitanti nel distretto di Waidhofen an der Thaya, in Bassa Austria; ha lo status di comune mercato (\"Marktgemeinde\")."}
{"id": "1243029", "revid": "110157", "url": "https://it.wikipedia.org/wiki?curid=1243029", "title": "Ludweis-Aigen", "text": "Ludweis-Aigen \u00e8 un comune austriaco di 952 abitanti nel distretto di Waidhofen an der Thaya, in Bassa Austria; ha lo status di comune mercato (\"Marktgemeinde\")."}
{"id": "1243031", "revid": "110157", "url": "https://it.wikipedia.org/wiki?curid=1243031", "title": "Pfaffenschlag bei Waidhofen an der Thaya", "text": "Pfaffenschlag bei Waidhofen an der Thaya \u00e8 un comune austriaco di 919 abitanti nel distretto di Waidhofen an der Thaya, in Bassa Austria."}
{"id": "1243032", "revid": "110157", "url": "https://it.wikipedia.org/wiki?curid=1243032", "title": "Raabs an der Thaya", "text": "Raabs an der Thaya \u00e8 un comune austriaco di 2 694 abitanti nel distretto di Waidhofen an der Thaya, in Bassa Austria; ha lo status di citt\u00e0 (\"Stadtgemeinde\"). Ha inglobato il comune soppresso di Weikertschlag an der Thaya."}
{"id": "1243033", "revid": "110157", "url": "https://it.wikipedia.org/wiki?curid=1243033", "title": "Gr\u00f6benzell", "text": "Gr\u00f6benzell \u00e8 una municipalit\u00e0 nel distretto di F\u00fcrstenfeldbruck, in Baviera, Germania.\nNel censimento del 31 dicembre 2011 gli abitanti erano 19.673.\nAmministrazione.\nGemellaggi.\nGr\u00f6benzell \u00e8 gemellata:"}
{"id": "1243034", "revid": "110157", "url": "https://it.wikipedia.org/wiki?curid=1243034", "title": "Thaya (Austria)", "text": "Thaya \u00e8 un comune austriaco di 1 393 abitanti nel distretto di Waidhofen an der Thaya, in Bassa Austria; ha lo status di comune mercato (\"Marktgemeinde\"). Nel 1970 ha inglobato il comune soppresso di Peigarten, gi\u00e0 accorpato a Thaya tra il 1938 e il 1945."}
{"id": "1243035", "revid": "884077", "url": "https://it.wikipedia.org/wiki?curid=1243035", "title": "Nazionale di rugby a 15 della Namibia", "text": "La nazionale namibiana di rugby a 15 \u00e8 la selezione maschile di rugby a 15 (o \"Rugby union\") che rappresenta la Namibia in ambito internazionale.\nFondata nel 1990, opera sotto la giurisdizione della \"Namibia Rugby Union\", facendo il suo esordio nella Coppa del Mondo di rugby nel 1999.\nIl rugby fu introdotto nella nazione da emigranti sudafricani nel 1916. Fino alla sua indipendenza, datata 1990, i giocatori namibiani potevano essere selezionati per rappresentare il , che esercitava il proprio controllo politico sul territorio; Jan Ellis e, pi\u00f9 recentemente, Percy Montgomery furono esempi di nativi che indossarono la divisa degli \"Springboks\", in particolare Montgomery nacque a Walvis Bay, che rimase territorio sudafricano fino al 1994.\nLa Namibia partecipa annualmente all'Africa Cup; la squadra nazionale \u00e8 comunemente nota con il soprannome di \"Welwitschias\", che deriva dalla pianta \"Welwitschia mirabilis\", diffusa nelle zone desertiche dell'Africa sud-occidentale. \nStoria.\nL'introduzione del rugby in Namibia risale al 1916 in seguito all'invasione dei soldati sudafricani dell'allora colonia tedesca dell'Africa del Sud-Ovest. Prima dell'indipendenza dal Sudafrica, ottenuta nel 1990, l'Africa del Sud-Ovest partecipava alla Currie Cup. Nel marzo 1990, ottenuta l'indipendenza, venne fondata la Namibia Rugby Union che nello stesso mese si affili\u00f2 all'International Rugby Board (IRB).\nTra gli anni 1950 e 1970 i British and Irish Lions giocarono diverse volte contro l'Africa del Sud-Ovest durante i loro tour in Sudafrica. Il debutto della nuova nazionale namibiana fu inizialmente positivo, con una vittoria 88-9 contro il e una serie di partite casalinghe equilibrate contro e durante il 1990. L'anno seguente fu ancora pi\u00f9 positivo: dopo la vittoria 34-12 ottenuta in Portogallo, arrivarono due vittorie 17-7 e 33-19 contro l' durante il loro tour in Namibia, e altre due prestigiose vittorie ottenute sconfiggendo l' 15-6 e 26-15 durante il tour irlandese in Namibia.\nEssendo nata troppo tardi per prendere parte alle qualificazioni per la Coppa del Mondo di rugby 1991, l'obiettivo della nazionale namibiana fu quello di riuscire a qualificarsi per l'edizione 1995 della competizione mondiale. Nonostante l'iniziale netto trionfo nel girone eliminatorio contro , e Golfo Arabo, nel girone finale africano la Namibia arriv\u00f2 al secondo posto dietro la la quale guadagn\u00f2 l'accesso alla Coppa del Mondo.\nIl debutto nella massima competizione internazionale avvenne durante la Coppa del Mondo 1999, dopo avere sconfitto Costa d'Avorio, e Zimbabwe nell'ultima fase di qualificazione. La Namibia si trov\u00f2 a giocare nello stesso girone di Francia, , e , perdendo tutte e tre le partite disputate. L'anno seguente la Namibia debutt\u00f2 anche nella nuova Africa Cup, torneo vinto per la prima volta nel 2002 sconfiggendo in finale la (vittoria 26-19 in casa e sconfitta 24-17 in trasferta).\nLa Namibia riusc\u00ec a qualificarsi alla Coppa del Mondo 2003, ma ancora una volta perse tutte le partite giocate durante la fase a gironi, tra cui la partita persa contro i padroni di casa dell' con il punteggio 142-0 che rappresenta la peggiore sconfitta conseguita dalla nazionale namibiana. L'anno seguente arriv\u00f2 il secondo successo in Africa Cup ottenuto sconfiggendo il Marocco 39-22. La Namibia guadagn\u00f2 l'accesso alla Coppa del Mondo 2007 sconfiggendo il Marocco nelle due partite della finale per la qualificazione, ma giunse nuovamente ultima nel proprio girone con quattro sconfitte in altrettante partite.\nIl 2009 fu l'anno della terza Africa Cup vinta, conquistata superando la Tunisia nelle due partite di finale entrambe vinte. In virt\u00f9 di questo risultato la Namibia guadagn\u00f2 anche l'accesso diretto alla Coppa del Mondo 2011, dove ancora una volta non riusc\u00ec a cogliere il primo risultato utile.\nReduce da altre due Africa Cup vinte consecutivamente nel 2014 e nel 2015, la nazionale namibiana inaugur\u00f2 il nuovo corso del CT gallese Phil Davies ottenendo due nette vittorie contro la pi\u00f9 quotata , sconfitta rispettivamente 39-19 e 45-5 nelle due partite del tour a Windhoek, due mesi prima dell'inizio della . Durante questa edizione della Coppa del Mondo la Namibia riusc\u00ec finalmente ad ottenere il suo storico primo punto nella fase a gironi: ci\u00f2 avvenne durante una combattuta partita contro la che, dopo un primo tempo terminato con la Namibia in vantaggio 6-0, alla fine vinse 17-16 concedendo il bonus sconfitta agli africani."}
{"id": "1243036", "revid": "31886", "url": "https://it.wikipedia.org/wiki?curid=1243036", "title": "Enrico VIII (Shakespeare)", "text": "Enrico VIII \u00e8 un dramma storico di William Shakespeare composto nel 1612 - 1613 alla cui stesura del testo collabor\u00f2 probabilmente, come gi\u00e0 ne \"I due nobili cugini\", il drammaturgo John Fletcher. \u00c8 ispirato alla figura di Enrico VIII d'Inghilterra.\nTrama.\nL\u2019azione inizia col ripudio della regina Caterina d'Aragona da parte di Enrico VIII, che l\u2019allontana dalla corte sia perch\u00e9 non gli d\u00e0 il tanto sospirato erede, sia per gli intrighi del cardinale-ministro Thomas Wolsey che si vuol vendicare della donna per non aver ottenuto l\u2019Arcidiocesi di Toledo, non essendo Caterina intervenuta in suo favore presso l\u2019imperatore del Sacro Romano Impero, Carlo V d'Asburgo. Segue l\u2019incoronazione di Anna Bolena a regina d\u2019Inghilterra, e poi, numerosi avvenimenti tragici: i drammi del Duca di Buckingham, condannato a morte per gli intrighi del cardinale Wolsey, e del cardinale Wolsey stesso, privato di tutti gli incarichi e tutti i beni, e sostituito da Tommaso Moro nella carica di ministro, per aver scritto a Papa Clemente VII di bloccare l\u2019istanza di divorzio di Enrico VIII. Alla fine, la nascita della figlia di Enrico, Elisabetta, e il suo battesimo concludono l\u2019opera con un\u2019atmosfera di serenit\u00e0 e di speranza, come profezia d'una futura era di pace e grandezza.\nContesto storico.\nQuando Shakespeare scrive il dramma (tre anni prima della sua morte), Tommaso Moro era stato giustiziato da quasi ottant'anni per aver rifiutato sia la ratifica del divorzio del re sia la ribellione all\u2019autorit\u00e0 papale, e l'autore ne d\u00e0 un'immagine positiva (aveva anche contribuito, seppur in misura minima, al dramma \"Sir Tommaso Moro\"). Anche Wolsey si riscatta nella caduta, riconoscendo umilmente la \u201cvana pompa e gloria di questo mondo\u201d, avendo ritrovato \u201cuna pace interiore che supera tutte le dignit\u00e0 della terra\u201d. Il Bardo mostra, tramite il Duca di Buckingham, Caterina e Wolsey, una particolare attenzione al dramma degli sconfitti della storia, ed \u00e8 magnanimo nel giudicarli, facendo risaltare i loro meriti."}
{"id": "1243037", "revid": "110157", "url": "https://it.wikipedia.org/wiki?curid=1243037", "title": "Vitis (Austria)", "text": "Vitis \u00e8 un comune austriaco di 2 651 abitanti nel distretto di Waidhofen an der Thaya, in Bassa Austria; ha lo status di comune mercato (\"Marktgemeinde\").\nIl 1\u00ba gennaio 1970 ha inglobato i comuni soppressi di Eschenau, Eulenbach, Grafenschlag, Gro\u00dfrupprechts, Jaudling, Jetzles, Kleinsch\u00f6nau e Sparbach; fino al 28 marzo 1927 Eschenau e Grafenschlag avevano costituito un unico comune."}
{"id": "1243049", "revid": "287204", "url": "https://it.wikipedia.org/wiki?curid=1243049", "title": "Enrico VI, parte I", "text": "Enrico VI, parte prima (\"King Henry VI, Part I\") \u00e8 un dramma storico di William Shakespeare.\nCon quest'opera si apre, anche da un punto di vista semplicemente cronologico (la sua stesura \u00e8 fatta risalire dagli studiosi agli anni 1588-1592), la lunga e complessa produzione shakespeariana.\nIl dramma storico, basato sulla vita del monarca Enrico VI d'Inghilterra, si compone di altre due parti: l\"Enrico VI, parte II\" e l\"Enrico VI, parte III\"; ma allo stesso tempo \u00e8 il primo capitolo della tetralogia minore del Bardo assieme a \"Riccardo III\".\n\u00c8 il dramma del potere, indagato nei suoi aspetti pi\u00f9 torbidi e oscuri, vissuto come fatalit\u00e0 e maledizione - come testimonia la maledizione contro gli inglesi di Giovanna d'Arco sul rogo, nella quarta scena del V atto - che incombe come una cappa asfissiante non solo su chi se lo ritrova a gestire senza averlo cercato (come appunto Enrico VI) ma anche su coloro la cui vita \u00e8 presentata invece come un'interminabile sforzo per raggiungerlo, agguantarlo e mantenerlo. Il tema del peso del potere \u00e8 un elemento centrale, che continua a svilupparsi nelle successive parti dell'opera.\nShakespeare, non ancora trentenne, dimostra di ben conoscere gli \"arcana imperii\", i meccanismi segreti del governo e delle lotte di potere, le logiche spietate che presiedono alle alleanze e ai tradimenti, alle promesse di fedelt\u00e0 eterna e ai repentini spergiuri, alle richieste di perdono o di piet\u00e0 da parte dei vinti e alla sete di vendetta dei vincitori.\nIl sottofondo di ogni vicenda \u00e8 quello eterno della lotta fratricida di Caino che colpisce suo fratello Abele (evocata esplicitamente da Winchester nella scena terza del primo atto) e delle inevitabili tristi conseguenze che questo delitto originario riproduce nella storia senza mai trovare redenzione, come un veleno versato alla sorgente di un fiume e che mai si diluisce o dissolve durante il suo corso, mantenendo intatti nel tempo il suo potere letale e la sua capacit\u00e0 di infettare le valli che attraversa; forse, soltanto quando le acque sfoceranno e si disperderanno nel mare aperto, alla fine della storia umana, questo veleno perder\u00e0 la sua concentrazione mortale.\nTrama.\nNella prima parte assistiamo alle celebrazioni per la morte prematura di Enrico V (padre di Enrico VI), grande re e condottiero, che con la battaglia di Azincourt (1415) aveva piegato a s\u00e9 la Francia e poi riportato alla corona inglese tutta la Normandia. L'evento inatteso inaugura per l'Inghilterra un periodo di incertezza e di torbidi politici.\nMa la ribellione e la riscossa delle forze francesi, (\u201c\"Tristi notizie vi porto dalla Francia, di perdite, di stragi e di sconfitte; la Guienna, la Sciampagna, Reims, Orl\u00e9ans, Parigi, Guysors, Poitiers, sono tutte perdute\"\u201d, Atto I, Scena 1) alla cui guida vediamo una figura di Giovanna d'Arco non valorizzata da Shakespeare, (scriveva per un uditorio inglese, certamente non ben disposto verso la pulzella d'Orl\u00e9ans), sono solo la conseguenza esteriore, non la causa del problema; questa infatti va individuata in un fattore interiore, cio\u00e8 nelle discordie, nell'odio, nelle rivalit\u00e0 meschine che crescono come un tumore negli animi della nobilt\u00e0 inglese e da qui si trasmettono nel popolo.\nStoricamente, questi torbidi sono rappresentati dalla cosiddetta Guerra delle due rose, e appunto nella scena 4 del secondo atto viene descritta plasticamente l'origine di tale rivalit\u00e0 tra le opposte fazioni degli York e dei Lancaster, in una contesa che si protrarr\u00e0 sanguinosamente per oltre trent'anni:\nSullo sfondo di questa crisi drammatica, Enrico VI \u00e8 il re, ma la sua figura \u00e8 quella di chi il potere regale lo subisce invece che esercitarlo. Gi\u00e0 la sua ascesa al trono d'Inghilterra all'et\u00e0 di appena nove mesi aveva qualcosa di innaturale; la sua incoronazione a re di Francia (procuratagli da un'accorta politica dinastica predisposta da suo padre Enrico V, che aveva sposato Caterina di Valois figlia di Carlo VI di Francia, Delfino e poi re di Francia) era avvenuta quando aveva 9 anni (nel 1430 a Parigi) e il regno di Enrico VI fu necessariamente un lungo periodo di reggenza, di governo per interposta persona (quella dei Lord Protettori); e Shakespeare fa commentare ad uno dei suoi personaggi: \u201c\" grave quando lo scettro \u00e8 in mano di un fanciullo\"\u201d.\nEnrico VI \u00e8 giovane e non ama la guerra; la sua indole meditativa ed introversa, come egli stesso ammette lo rende inadatto al suo ruolo, dati i tempi; la sua figura tragica \u00e8 quella di chi vive credendo nella buona fede di quelli che lo circondano, sicuro che tutti siano come lui e quindi vogliano indefettibilmente il bene e rifiutino sempre e comunque il male. Ma il mondo non funziona cos\u00ec. Persino la sua intimit\u00e0, la sua vita sentimentale \u00e8 pregiudicata dall'inganno: il conte Suffolk gli propone in matrimonio la bella Margherita, di cui per\u00f2 egli stesso \u00e8 invaghito e di cui si propone di fare la sua amante nonch\u00e9 la leva per la sua ascesa al potere, una volta condottala alla corte d'Inghilterra dalla nativa Francia"}
{"id": "1243051", "revid": "599013", "url": "https://it.wikipedia.org/wiki?curid=1243051", "title": "Rapa Nui (disambigua)", "text": ""}
{"id": "1243052", "revid": "287204", "url": "https://it.wikipedia.org/wiki?curid=1243052", "title": "Enrico VI, parte II", "text": "Enrico VI, parte seconda (\"King Henry VI, Part II\") \u00e8 un dramma storico di William Shakespeare.\nScritto approssimativamente tra il 1588 ed il 1592, il dramma storico si compone di altre due parti, di cui una precedente ed una successiva: l\"Enrico VI, parte I\" e l\"Enrico VI, parte III\".\nTrama.\nLa parte prima si era aperta con il cordoglio per un funerale; la parte seconda si apre invece con la gioia per un matrimonio annunciato, quello di Enrico VI con Margherita d'Angi\u00f2. Ma questa felicit\u00e0 non \u00e8 affatto condivisa da molti membri autorevoli della corte, per i quali \u201c\"questo matrimonio \u00e8 fatale\"\u201d, essendo parte di un accordo di tregua in cui il re, \u201c\"ben felice di barattare due ducati con la bella figlia di un duca\u201d\", accordava condizioni molto favorevoli alla Francia di Carlo VI.\nL'intrigo e la ribellione covano sotto la cenere attorno al re e assediano la sua lieve felicit\u00e0; persino le donne sono contagiate da questo fascino mortale del potere, e se in questo sembrano \"\"presuntuose e perverse\", tuttavia esse testimoniano una diversa autocoscienza.\nNella seconda scena del secondo atto, durante una passeggiata serale nel giardino della casa di York, accade un fatto centrale per l'intera vicenda narrata nell\"Enrico VI\": York esce allo scoperto con i suoi buoni amici Salisbury e Warwick, del grande e potente clan dei Nevil, e chiedendo loro apertamente \u201c\"che cosa pensino del suo indiscutibile diritto alla corona d'Inghilterra\"\u201d ne ottiene il prezioso appoggio, ancorch\u00e9 segreto. Sulla base di questo patto, la corda dell'intrigo si stringe sempre pi\u00f9 attorno a Gloucester, il fedele protettore del re, cui vengono estesi i sospetti che si nutrono sul conto di sua moglie Eleonora e pertanto gli viene revocato il ruolo di Protettore; nonostante dubiti della veridicit\u00e0 delle accuse (\u201c\"Il duca \u00e8 virtuoso, mite e di troppo buoni costumi per sognare il male o per adoperarsi per la mia rovina\"\u201d, e \u201c\"\u00e8 mia viva speranza che riusciate a giustificarvi pienamente di ogni sospetto: la coscienza mi dice che siete innocente\"\u201d), Enrico non ha la forza di opporsi alle accuse che vengono rivolte al suo ex protettore, con lo scopo di farlo cadere e di eliminare un ostacolo ai piani di coloro che agiscono e si comportano da congiurati, anche se \u2013 e non \u00e8 paradossale in Shakespeare questa ulteriore complessit\u00e0 della trama - da un punto di vista giuridico sono nel giusto e rivendicano il loro buon diritto. Ma con i mezzi dei congiurati.\nDel resto, lo stesso Gloucester avverte che \u201c\"questi sono tempi pericolosi: la virt\u00f9 \u00e8 soffocata dalla vile ambizione e la carit\u00e0 cacciata di qui dal rancore; l'istigazione al male domina e la giustizia \u00e8 sparita\"\u201d e, prima di essere arrestato, mette in guardia Enrico sulle trame che si stanno compiendo alle sue spalle.\nIn questo frangente decisivo, York incoraggia se stesso all'impresa, e la fortuna aiuta gli audaci: una sommossa in Irlanda consente a York, incaricato di sedarla, di radunare sotto il suo comando, senza destare sospetti, un grande esercito. La morte di Gloucester, assassinato durante la sua prigionia e prima del processo, consente ai veri alleati di York, cio\u00e8 Salisbury e Warwick, di accusare davanti al re e al popolo Suffolk, Wichester e la stessa regina Margherita. Complice una sommossa, Suffolk viene cos\u00ec esiliato e deve dire addio all'Inghilterra e a Margherita, sua amante. E, come spesso avviene in Shakespeare, proprio in questo frangente al perfido Suffolk vengono ispirate parole d'addio a Margherita di una struggente bellezza:\nIntanto anche il cardinale di Winchester muore \u201c\"bestemmiando Dio e maledicendo gli uomini\"\u201d in un delirio di sensi di colpa e di disperazione; e muore Suffolk, ucciso da pirati che hanno intercettato la sua barca mentre egli, insieme ad altri gentiluomini, attraversava lo stretto per raggiungere il suo esilio in Francia.\nIl piano di York prosegue senza intoppi; tutte le sue mosse riescono; i suoi nemici si eliminano tra di loro senza che egli debba scoprirsi o destare sospetti. Manca ancora una mossa per preparare il terreno propizio alla sua azione: come egli stesso ammette \"Susciter\u00f2 in Inghilterra una tenebrosa tempesta che mander\u00e0 migliaia di anime in paradiso o le precipiter\u00e0 all'inferno; e questo tremendo turbine non cesser\u00e0 di infuriare finch\u00e9 l'aureo serto sul mio capo, come i raggi luminosi dello splendido sole, non calmi la furia di questo pazzo uragano\"\". Lo strumento di questi disordini sar\u00e0 Jack Cade, una losca figura di \u201c\"demonio\u2026 e furfante\"\u201d, un abile sobillatore senza scrupoli, che ama presentarsi come giustiziere del popolo e rivoluzionario che \u201c\"vuol dare nuova veste allo stato, o rivoltarla e farvi nuovo pelo\u2026 animato dallo spirito di buttar gi\u00f9 re e principi...e giura di fare una riforma generale: in Inghilterra le pagnotte da sette soldi e mezzo saranno vendute per un soldo; la capacit\u00e0 del boccale sar\u00e0 triplicata...tutto il regno sar\u00e0 di tutti...e quando sar\u00f2 re non ci sar\u00e0 pi\u00f9 denaro, tutti mangeranno e berranno a mie spese e vi vestir\u00f2 tutti con la stessa livrea perch\u00e9 andiate d'accordo come buoni fratelli e mi riveriate come vostro signore\"\u201d.\nIl motto di questo brigante del Kent \u00e8: \u201c\"Il nostro ordine \u00e8 il massimo disordine!\"\u201d. Alla testa del suo esercito costituito da \"una moltitudine cenciosa di servi e contadini rozzi e spietati\", Cade avanza verso Londra, se ne impadronisce, costringe il re alla fuga e assapora l'ebbrezza del potere:\nMa ben presto viene abbandonato da quella stessa folla che lo aveva poco prima acclamato e reso padrone di Londra. \u201c\"Ci fu mai piuma che si movesse al vento come questa moltitudine?\"\u201d. Con questo amaro commento, Cade fugge e poco dopo viene ucciso. In questo frangente, il duca di York torna in Inghilterra alla testa dell'esercito che gli era stato messo a disposizione per sedare la rivolta irlandese. Nella sua mente un solo pensiero: \u201c\"Dall'Irlanda viene York in armi per rivendicare il suo diritto e togliere la corona dal capo del debole Enrico\u2026Ah, santa maest\u00e0! Chi non vorrebbe comprarti a qualunque prezzo? Obbediscano coloro che non sanno comandare\"\u201d. Ma egli pensa di dover ancora dissimulare le sue intenzioni \u201c\"finch\u00e9 Enrico non sia pi\u00f9 debole ed io pi\u00f9 forte\"\u201d.\nTuttavia gli eventi precipitano e in conclusione i giochi finora nascosti si rivelano apertamente:\nSegue uno scontro cruento tra i partigiani di York, cio\u00e8 innanzitutto i suoi figli Edoardo e Riccardo, e quindi Salisbury e Warwick, contro i partigiani di Enrico, ovvero Somerset e i due Clifford, padre e figlio. Nella sera di quella giornata, la vittoria arride agli York; il re e i resti dei suoi sostenitori si sono ritirati a Londra per salvare il salvabile e tentare una controffensiva. Il duca di York sa che deve incalzarli e non dare loro tregua."}
{"id": "1243054", "revid": "123483591", "url": "https://it.wikipedia.org/wiki?curid=1243054", "title": "Colin Chapman", "text": "Carriera.\nI suoi genitori, Stanley e Mary, gestivano alcuni pub vicino al Railway Hotel.\nLo sviluppo del motore in posizione centrale-posteriore portante caratterizza ancora oggi le vetture di Formula 1, ed \u00e8 universalmente attribuito a Chapman, che ne speriment\u00f2 gli effetti gi\u00e0 a partire dalla Lotus 25, nei primissimi anni '60.\nChapman \u00e8 stato anche un innovatore nel business delle sponsorizzazioni, non pi\u00f9 solo provenienti da marchi relativi a prodotti automobilistici ma presentando per la prima volta una vettura la cui livrea era stata totalmente dedicata agli sponsor. La Lotus 49B, infatti, non esord\u00ec con i colori storicamente attribuiti ai team inglesi (una tonalit\u00e0 di verde molto scura), bens\u00ec con i colori del marchio Gold Leaf della Imperial Tobacco.\nTale pratica venne poi ripetuta negli anni '70 con l'introduzione della livrea nera e bordata d'oro in favore della John Player Special (forse quella maggiormente iconica delle vetture Lotus), e durante il decennio successivo con l'adozione dei colori caratteristici del marchio di tabacchi Camel.\nLa leggenda di Chapman \u00e8 inoltre intrisa di mistero, riguardo alla sua improvvisa scomparsa. Sussistono infatti dubbi sull'avvenuto decesso, in quanto nel periodo immediatamente precedente Chapman tenne rapporti con il governo inglese e con John DeLorean per avere cospicui finanziamenti per la produzione di una vettura sportiva estrema, la futura DeLorean DMC-12. Formalmente mor\u00ec dopo essere stato sottoposto ad un interrogatorio da parte delle autorit\u00e0 britanniche, senza che mai vi fosse chiarezza al riguardo.. Chapman \u00e8 sepolto nel cimitero parrocchiale di Santa Maria ad East Carleton, nel Norfolk."}
{"id": "1243055", "revid": "88740", "url": "https://it.wikipedia.org/wiki?curid=1243055", "title": "Enrico VI, parte III", "text": "Enrico VI, parte terza \u00e8 un dramma storico in cinque atti di William Shakespeare, ultima parte di una trilogia dedicata al personaggio storico di Enrico VI d'Inghilterra.\nTrama.\nLo scontro militare tra gli York e i Lancaster sembra far pendere definitivamente il piatto della bilancia dalla parte di York, ma in realt\u00e0 lo scontro non \u00e8 ancora concluso. Enrico VI \u00e8 ancora libero a Londra e pu\u00f2 far leva su potenti appoggi politici nel Consiglio dei Pari e nel paese. Gli York occupano nella notte il Parlamento e l\u00ec attendono i loro nemici. Il sole sta sorgendo su una giornata decisiva e tutti sono consapevoli della gravit\u00e0 dell'ora: \"\"Questo sar\u00e0 chiamato il Parlamento sanguinoso se Riccardo Plantageneto, duca di York, non sar\u00e0 fatto re e non verr\u00e0 deposto il pauroso Enrico la cui vilt\u00e0 ci ha fatti passare in proverbio presso i nemici\".\nDopo una convulsa trattativa piena di minacce reciproche, Enrico cede all'ultimatum di York, strappando tuttavia una condizione: egli stesso potr\u00e0 continuare a regnare vita natural durante, e solo dopo la sua morte, il duca di York potr\u00e0 far valere i suoi legittimi diritti dinastici e diventare re. Ma non c'\u00e8 onore in questo accordo ed Enrico \u00e8 abbandonato con disprezzo anche dai suoi partigiani pi\u00f9 irriducibili, dalla moglie e dal figlio Edoardo, che si vede preclusa la successione al trono.\nDel resto, anche nella fazione di York c'\u00e8 chi non \u00e8 soddisfatto di questo accordo ed Edoardo, figlio maggiore di York, incita a riprendere immediatamente le armi: \"Se date alla casa di Lancaster agio di respirare, alla fine vi oltrepasser\u00e0 nella corsa\"\"; e se il duca di York teme di violare un accordo su cui ha giurato, \u00e8 ancora Edoardo a vincere i suoi scrupoli: \"\"Ma per un regno si pu\u00f2 rompere qualsiasi giuramento: per conto mio verrei meno a mille giuramenti pur di regnare un anno\"\".\nLa guerra dunque \u00e8 decisa: la pace appena sancita solennemente in Parlamento si rivela una fragile e breve tregua. Ma la volubile fortuna adesso gira le spalle a York e le forze raccolte dalla regina Margherita e dai suoi sostenitori prevalgono in battaglia; lo stesso duca di York \u00e8 fatto prigioniero ed ucciso. \"\"Vostro padre fu vinto da molti nemici, ma ucciso soltanto dal braccio irato del crudele Clifford e della regina. Questa per dispregio prima incoron\u00f2 il grazioso duca, gli rise in faccia e quando piangeva pel dolore gli diede, perch\u00e9 si asciugasse le guance, una pezzuola intinta nel sangue innocente del piccolo Rutland\" [figlio minore e beniamino di York] \"gi\u00e0 ucciso dal crudele Clifford. Dopo molti scherni e turpi beffe gli tagliarono la testa e la posero sulla porta della citt\u00e0 di York e col\u00e0 \u00e8 ancora, il pi\u00f9 triste spettacolo che abbia mai visto\"\". E il codice atavico della vendetta si attiva immediatamente. \nDice Riccardo: \"Piangere \u00e8 diminuire la profondit\u00e0 del dolore: piangano dunque i fanciulli; per me, colpi e vendetta!\". Ma certo occorre ponderare bene le proprie mosse: \u201c\"Ma in questo difficile momento, che cosa si deve fare?\"\u201d (ivi). Si decide nuovamente per lo scontro frontale, senza lasciarsi aperte vie di fuga. Tutti sono consapevoli che l'odio ha ormai creato una matassa inestricabile; n\u00e9 il dialogo n\u00e9 il diritto possono sciogliere il nodo gordiano della successione al trono d'Inghilterra.\nIntanto, l'ennesima battaglia viene rappresentata a tinte fosche sulla scena. Enrico VI ne attende fatalisticamente l'esito: \"Questa battaglia \u00e8 come la guerra del mattino quando le nubi morenti contendono con la luce che cresce, e il pastore soffiandosi sulle dita intirizzite non sa se sia giorno o notte. Ora la vittoria inclina da questa parte, come un mare possente forzato dalla marea a combattere col vento; ora inclina dall'altra parte, come quello stesso mare che la furia del vento forzi a ritirarsi; talora la vince il vento e talora la marea; ora l'uno \u00e8 pi\u00f9 forte ora l'altra fortissima: lottano entrambi per la vittoria corpo a corpo, e nessuno \u00e8 vincitore o vinto: cos\u00ec ugualmente bilanciata \u00e8 questa terribile battaglia. Mi sieder\u00f2 qui su questa tana di talpa: conceda Dio la vittoria a chi vuole! (\u2026) O volesse Dio farmi morire! Poich\u00e9, che vi \u00e8 in questo mondo se non dolori e guai? O Dio! Che vita felice se fossi un semplice campagnuolo!\". La battaglia \u00e8 sempre pi\u00f9 cruenta e il suo orrore cresce inesorabilmente secondo una logica perversa che travalica le stesse intenzioni degli uomini. Da opposti schieramenti, si avanzano sulla scena padri che si rendono conto di aver ucciso il figlio, e figli che si avvedono di aver ucciso il padre.\nFinalmente, il pendolo della fortuna si sposta nuovamente dalla parte di York. Edoardo torna a Londra a prendersi il titolo di re per cui si \u00e8 tanto combattuto versando fiumi di sangue ma la sua indole buontempona e godereccia lo induce ad usare il suo potere non per occuparsi primariamente degli affari di stato e degli interessi politici del suo regno bens\u00ec per cercare di costringere un'avvenente vedova, Lady Grey, a diventare la sua amante. Ma Lady Grey resiste alla impacciate avances del re (definito da lei \"il pi\u00f9 goffo corteggiatore della Cristianit\u00e0\"\") e questi finisce, contro ogni logica politica e dinastica, col chiederle addirittura di sposarlo. Suo fratello Riccardo assiste a questa miserevole tresca e la collera di Caino, origine di tutto, torna nuovamente protagonista della scena. Riccardo confessa le sue intenzioni pi\u00f9 segrete, le sue mire a spodestare il fratello e tutti quelli che lo precedono nella linea di successione al trono. Un sogno a occhi aperti, difficile da realizzare, anzi quasi impossibile. Per\u00f2, supponendo \"\"che non vi sia possibilit\u00e0 di regno per Riccardo: quale altro piacere pu\u00f2 fornirmi il mondo? Trover\u00f2 forse il mio paradiso in grembo a una donna, coprir\u00f2 il mio corpo di gai ornamenti, e affasciner\u00f2 il bel sesso con le parole e con gli sguardi? O miserabile pensiero e pi\u00f9 difficile a mettere in atto che ottenere venti corone d'oro! Gi\u00e0! L'amore mi abbandon\u00f2 fin da quando ero in seno a mia madre e perch\u00e9 non m'impacciassi con le sue tenere leggi corruppe con qualche dono la fragile natura e la indusse ad atrofizzarmi il braccio come un ramo secco, a crearmi un'odiosa prominenza sul dorso dove la deformit\u00e0 siede a scherno del mio corpo, a dar forma disuguale alle mie gambe, a far di me un ammasso caotico, un orsacchiotto mal leccato che non ha alcuna delle sembianze materne. Come potrei essere fra quelli che piacciono alle donne? Mostruoso errore nutrire un tal pensiero! Dunque, giacch\u00e9 questa terra non mi offre alcuna gioia se non nel comandare, nel tenere a freno e nell'usar prepotenze a coloro che son fatti meglio di me, sar\u00e0 mio paradiso sognare il trono e per tutta la mia vita considerare il mondo come un inferno, finch\u00e9 il mio capo, portato dal tronco deforme, non sia circondato da una splendente corona\"\".\nIn questa situazione ancora fluida e non assestata, una leggerezza di re Edoardo fa di nuovo precipitare la situazione. Infatti, mentre Warwick si trova in Francia per chiedere al re Luigi il consenso al matrimonio fra Edoardo stesso e madama Bona, la sorella del re, giunge notizia che intanto proprio Edoardo, sconfessando di fatto l'operato del suo plenipotenziario e il suo disegno politico di alleanza con la Francia, ha sposato Lady Grey, \"\"spinto alle nozze dall'appetito e non dall'onore n\u00e9 dal desiderio di rafforzare e garantire il nostro paese\". Questa azione di Edoardo offende profondamente Warwick e ne determina il passaggio al campo dei sostenitori dello spodestato Enrico. Ma anche nell'entourage di Edoardo c'\u00e8 malcontento e preoccupazione per questa sua scelta non meditata. \nBen presto si giunge allo scontro armato ed Edoardo cade prigioniero di Warwick, che gli notifica la sua deposizione e l'imminente ritorno al trono di Enrico. La ruota della fortuna, come la gigantesca pala di un mulino, si rimette in moto cigolando. Le scene si susseguono velocemente, fino a giungere al grande finale dell'atto V, con lo scontro campale tra le opposte fazioni che culmina col trionfo di Edoardo di York e il conseguente assassinio di Enrico VI e di suo figlio Edoardo. Ma ora che tutto \u00e8 finito, proprio ora la maledizione di Caino si mostra di nuovo furtivamente all'opera, increspando minacciosamente la superficie liscia della storia. Ed \u00e8 ancora Riccardo di Gloucester che incarna questa sete sanguinaria, Riccardo che confessa: \"non ho n\u00e9 piet\u00e0 n\u00e9 amore n\u00e9 paura\u2026 giacch\u00e9 il cielo ha foggiato cos\u00ec il mio corpo, l'inferno mi storpi\u00f2 la mente in proporzione. Non ho fratelli, non somiglio a nessun fratello; e questa parola amore che i barbogi chiamano divina, stia con gli uomini che si somigliano l'un l'altro, non con me; io sono soltanto me stesso. Re Enrico e il principe suo figlio sono morti; Clarence ora tocca a te e poi agli altri\" [che mi precedete nella linea di successione al trono] \"perch\u00e9 continuer\u00f2 a ritenermi infimo finch\u00e9 non sia salito pi\u00f9 alto di tutti\"\".\nCos\u00ec, Shakespeare conclude l'Enrico VI quasi preannunciando e gettando il seme del successivo dramma storico, il Riccardo III."}
{"id": "1243060", "revid": "158286", "url": "https://it.wikipedia.org/wiki?curid=1243060", "title": "Fabbrica d'organi Mascioni", "text": ""}
{"id": "1243062", "revid": "466539", "url": "https://it.wikipedia.org/wiki?curid=1243062", "title": "I due nobili congiunti", "text": "I due nobili congiunti (\"The Two Noble Kinsmen\"), tradotta sovente anche come I due nobili cugini \u00e8 una tragicommedia scritta da William Shakespeare e John Fletcher.\nTrama.\nDopo l'incontro e l'amore fra il guerriero Teseo e la regina amazzone Ippolita, un tiranno di nome Creonte prende il controllo della capitale Atene. Egli verr\u00e0 ucciso ma i due coniugi non hanno fatto ancora i conti con i nipoti molto uniti fra loro: Palamone e Arcito. Infatti i due incontrano un giorno una bella ragazza di nome Emilia ed entrambi se ne innamorano perdutamente il che scatena numerose rivalit\u00e0 ed incongruenze tra i giovani.Come se ci\u00f2 non bastasse Arcito e Palamone scoprono che Emilia \u00e8 la sorella di Teseo ed Ippolita che, venendo a sapere della duplice relazione amorosa della ragazza, fanno subito imprigionare i nipoti del tiranno.\nMentre Arcito viene presto scarcerato ed esiliato, tuttavia sempre avendo incontri nascosti con Emilia, Palamone s'innamora della figlia del carceriere che lo fa liberare. Tuttavia continuano ad insorgere incongruenze e odio tra i giovani e per questo la faccenda, sotto ordine del duca Teseo, sar\u00e0 risolta in uno scontro nell'arena di Atene. Alla fine delle gare e dei combattimenti purtroppo Arcito rimane ferito mortalmente ed a Palamone tocca sposarsi Emilia."}
{"id": "1243063", "revid": "2373", "url": "https://it.wikipedia.org/wiki?curid=1243063", "title": "Bestia di Bray Road", "text": "La Bestia di Bray Road \u00e8 una creatura antropomorfa avvistata nella strada di campagna conosciuta come \"Bray Road\" gi\u00e0 a partire dal 1936, anno del primo riscontro. Avvistamenti di tale creatura hanno avuto luogo ad Elkhorn, a Walworth, nel Wisconsin in generale e nel nord dell'Illinois.\nDescrizione.\nLa misteriosa creatura \u00e8 stata descritta come un primate bipede molto simile al Sasquatch, altres\u00ec \u00e8 stata descritta come essere un lupo mannaro.\nLe descrizioni sono molto discordanti tra loro, si concorda solamente sulla stazione eretta della creatura e la folta peluria avvolgente tutto il corpo.\nTeorie sull'identit\u00e0.\nTodd Roll, un parapsicologo, ha espresso il proprio parere al riguardo, correlando gli avvistamenti di questo criptide con le MAM, con i licantropi e con le presunte attivit\u00e0 sataniche presenti nella contea di Walworth. Sinora sono state proposte molte interpretazioni razionali circa la reale identit\u00e0 della bestia; ecco le principali:\nLe teorie pi\u00f9 fantastiche classificano la bestia pi\u00f9 semplicemente come licantropo, altre persone si affidano al folklore statunitense natio dei pionieri. Gli scettici considerano questi avvistamenti come semplice psicosi collettiva, ci\u00f2 si spiegherebbe dal numero sempre maggiore di avvistamenti dopo il primo avvenuto."}
{"id": "1243064", "revid": "9984280", "url": "https://it.wikipedia.org/wiki?curid=1243064", "title": "BBC2", "text": ""}
{"id": "1243065", "revid": "117346267", "url": "https://it.wikipedia.org/wiki?curid=1243065", "title": "Lo stupro di Lucrezia", "text": "Lo stupro di Lucrezia \u00e8 un poema narrativo scritto da William Shakespeare nel 1594. L'opera \u00e8 incentrata sulla figura di Lucrezia, famosa per aver causato la cacciata dei Tarquini da Roma.\nLa dedica che apre l'opera \u00e8 rivolta a Henry Wriothesley, duca di Southampton e barone di Titchfield."}
{"id": "1243078", "revid": "1725819", "url": "https://it.wikipedia.org/wiki?curid=1243078", "title": "Televisioni locali italiane dell'Abruzzo", "text": ""}
{"id": "1243080", "revid": "125399053", "url": "https://it.wikipedia.org/wiki?curid=1243080", "title": "Televisioni locali italiane della Basilicata", "text": ""}
{"id": "1243081", "revid": "1725819", "url": "https://it.wikipedia.org/wiki?curid=1243081", "title": "Televisioni locali italiane della Calabria", "text": ""}
{"id": "1243082", "revid": "1725819", "url": "https://it.wikipedia.org/wiki?curid=1243082", "title": "Televisioni locali italiane della Campania", "text": ""}
{"id": "1243083", "revid": "1725819", "url": "https://it.wikipedia.org/wiki?curid=1243083", "title": "Televisioni locali italiane dell'Emilia-Romagna", "text": ""}
{"id": "1243084", "revid": "1725819", "url": "https://it.wikipedia.org/wiki?curid=1243084", "title": "Televisioni locali italiane del Friuli-Venezia Giulia", "text": ""}
{"id": "1243085", "revid": "1725819", "url": "https://it.wikipedia.org/wiki?curid=1243085", "title": "Televisioni locali italiane del Lazio", "text": ""}
{"id": "1243086", "revid": "76963", "url": "https://it.wikipedia.org/wiki?curid=1243086", "title": "John Cabrera", "text": "John \u00e8 anche apparso in altre importanti serie televisive: Studio 60 on the Sunset Strip, NCIS, American Dreams, Miracles e .\nJohn \u00e8 nato a Miami (Florida) e ha frequentato \"Miami Killian High School\" (classe 1993) dove ha iniziato i suoi studi di attore. Successivamente ha frequentato \"The Theatre School\" (precedentemente \"The Goodman School of Drama\") alla \"DePaul University\" a Chicago (Illinois), dove ha ricevuto un BFA in Recitazione. Tra i suoi amici e colleghi provenienti dalla stessa scuola spiccano Judy Greer, Michael Muhney e Sean Gunn.\nNel 1998 si unisce a un collettivo di professionisti teatrali e aiuta a fondare \"Collaboraction\", un ensemble teatrale multidisciplinare noto per il festival teatrale \"Sketchbook\", che John stesso ha creato in collaborazione con Anthony Moseley, direttore artistico di \"Sketchbook\". Nel 2001 John riceve il \"Joseph Jefferson Citation Award\" per il suo ruolo di Nat in \"Refuge\", una produzione di \"Collaboraction\" scritto da Jessica Goldberg.\nNel 2000 John si trasferisce a Los Angeles, dove tuttora lavora come attore nei campi della Televisione, del Cinema e del Teatro. Ha lavorato nei Teatri \"Taper Too\" del \"Mark Taper Forum\" e \"South Coast Repertory\".\nNel 2008 il GilmoreGirlsNews.com annuncia che John \u00e8 entrato in collaborazione con Cosimo De Tommaso nella scrittura e produzione di una Web Series della Warner Premier chiamata H+ (ora famosa col nome di H+ The Digital Series).\nAnche se meglio noto come attore, John \u00e8 anche regista di film come la featurette \"The Man Who Invented the Moon\", il film scritto dal collega e amico Lee Kirk e interpretato da Sean Gunn."}
{"id": "1243087", "revid": "1725819", "url": "https://it.wikipedia.org/wiki?curid=1243087", "title": "Televisioni locali italiane della Liguria", "text": ""}
{"id": "1243088", "revid": "1725819", "url": "https://it.wikipedia.org/wiki?curid=1243088", "title": "Televisioni locali italiane della Lombardia", "text": ""}
{"id": "1243089", "revid": "1725819", "url": "https://it.wikipedia.org/wiki?curid=1243089", "title": "Televisioni locali italiane delle Marche", "text": ""}
{"id": "1243090", "revid": "1725819", "url": "https://it.wikipedia.org/wiki?curid=1243090", "title": "Televisioni locali italiane del Molise", "text": ""}
{"id": "1243091", "revid": "1725819", "url": "https://it.wikipedia.org/wiki?curid=1243091", "title": "Televisioni locali italiane del Piemonte", "text": ""}
{"id": "1243093", "revid": "923674", "url": "https://it.wikipedia.org/wiki?curid=1243093", "title": "Televisioni locali italiane della Puglia", "text": ""}
{"id": "1243096", "revid": "125982246", "url": "https://it.wikipedia.org/wiki?curid=1243096", "title": "Televisioni locali italiane della Sardegna", "text": "RL Sardegna 1 \u00e8 uno dei multiplex della televisione digitale terrestre presenti nel sistema DVB-T italiano. Appartiene a EI Towers S.p.A. interamente posseduta da 2i Towers S.r.l., a sua volta controllata al 100% da 2i Towers Holding S.r.l., che \u00e8 partecipata per il 40% da Mediaset e per il 60% da F2i TLC 1 S.r.l..\nCopertura.\nE' disponibile in tutta la Sardegna.\nFrequenze.\nIl RL Sardegna 1 trasmette sul canale 39 della banda UHF V nelle province di Cagliari e Sud Sardegna e sul canale 41 della banda UHF V nelle province di Nuoro, Oristano e Sassari."}
{"id": "1243097", "revid": "76963", "url": "https://it.wikipedia.org/wiki?curid=1243097", "title": "Televisioni locali italiane della Sicilia", "text": ""}
{"id": "1243098", "revid": "1725819", "url": "https://it.wikipedia.org/wiki?curid=1243098", "title": "Televisioni locali italiane della Toscana", "text": ""}
{"id": "1243099", "revid": "1725819", "url": "https://it.wikipedia.org/wiki?curid=1243099", "title": "Televisioni locali italiane del Trentino-Alto Adige", "text": "RAS 1, RAS 2, RAS 3 e RL Trento 1 sono quattro dei multiplex della televisione digitale terrestre presenti nel sistema DVB-T italiano.&lt;br&gt;RAS 1, RAS 2 e RAS 3 appartengono a RAS.&lt;br&gt;RL Trento 1 appartiene a EI Towers S.p.A. interamente posseduta da 2i Towers S.r.l., a sua volta controllata al 100% da 2i Towers Holding S.r.l., che \u00e8 partecipata per il 40% da Mediaset e per il 60% da F2i TLC 1 S.r.l..\nCopertura.\nSono disponibili in tutto il Trentino-Alto Adige.\nFrequenze.\nIl RAS 1 trasmette sul canale 21 della banda UHF IV in tutta la regione.&lt;br&gt;Il RAS 2 trasmette sul canale 34 della banda UHF IV in tutta la regione.&lt;br&gt;Il RAS 3 trasmette sul canali 35 della banda UHF IV e 42 della banda UHF V in tutta la regione.&lt;br&gt;Il RL Trento 1 trasmette sul canale 41 della banda UHF V in tutta la regione."}
{"id": "1243100", "revid": "70217", "url": "https://it.wikipedia.org/wiki?curid=1243100", "title": "Televisioni locali italiane (Umbria)", "text": ""}
{"id": "1243101", "revid": "1725819", "url": "https://it.wikipedia.org/wiki?curid=1243101", "title": "Televisioni locali italiane della Valle d'Aosta", "text": "RL Valle d'Aosta 1 e RL Valle d'Aosta 2 sono due dei multiplex della televisione digitale terrestre presenti nel sistema DVB-T italiano. Appartengono a EI Towers S.p.A. interamente posseduta da 2i Towers S.r.l., a sua volta controllata al 100% da 2i Towers Holding S.r.l., che \u00e8 partecipata per il 40% da Mediaset e per il 60% da F2i TLC 1 S.r.l..\nCopertura.\nSono disponibili in tutta la Valle d'Aosta.\nFrequenze.\nIl RL Valle d'Aosta 1 trasmette sul canale 27 della banda UHF IV in tutta la regione.&lt;br&gt;Il RL Valle d'Aosta 2 trasmette sul canale 31 della banda UHF IV in tutta la regione."}
{"id": "1243102", "revid": "125977772", "url": "https://it.wikipedia.org/wiki?curid=1243102", "title": "Televisioni locali italiane del Veneto", "text": ""}
{"id": "1243110", "revid": "2091899", "url": "https://it.wikipedia.org/wiki?curid=1243110", "title": "Modello di Kronig-Penney", "text": "Questo modello di cristallo unidimensionale \u00e8 utile per capire la teoria delle bande.\nIl modello \u00e8 stato suggerito da Kronig e Penney nel 1930. Il problema\n\u00e8 considerato un elementare problema di meccanica quantistica.\nIpotesi del modello.\nIl modello ipotizza una semplice\nbarriera quadrata per quanto riguarda il potenziale come quella mostrata nella figura di sotto.\ndove formula_1 \u00e8 la periodicit\u00e0 spaziale, formula_2 \u00e8 l'altezza della barriera\ne formula_3 \u00e8 la sua dimensione.\nLeggi usate.\nSostituendo tale potenziale nella equazione di Schr\u00f6dinger\ned \nusando il teorema di Bloch dobbiamo trovare la sola soluzione per periodo spaziale, inoltre la soluzione deve essere continua e regolare. La soluzione cercata deve avere\ninfatti secondo tale teorema la forma:\nSeparazione in due regioni di spazio.\nPossiamo distinguere due regioni nello spazio, all'interno di un periodo spaziale formula_1\nla prima compresa tra:\ne quindi la soluzione generale \u00e8:\nMentre nella regione dove vi \u00e8 il potenziale attrattivo formula_2:\nCon semplice artificio matematico possiamo scrivere per la prima regione:\nContinuit\u00e0 e regolarit\u00e0 della funzione d'onda.\nImporre che la funzione d'onda, soluzione dell'equazione di Schr\u00f6dinger, sia continua e regolare, equivale a dire che all'interfaccia\ndelle due regioni le due formula_15 devono coincidere, cos\u00ec come le loro derivate, cio\u00e8:\nTali quattro condizioni scritte in forma matriciale:\nPerch\u00e9 la soluzione sia non banale occorre che il determinante della matrice sia nullo. Scrivendo\ntale determinante e facendo delle esemplificazioni non riportate:\nRelazione di dispersione approssimata.\nSe facciamo l'ipotesi che la dimensione spaziale della barriera sia molto piccola, rispetto\nalla periodicit\u00e0 spaziale, mentre l'altezza della barriera \u00e8 grande:\nPossiamo riscrivere l'espressione precedente come:\nformula_23 \u00e8 un termine adimensionale che quantifica la barriera di energia.\nPer formula_24 si ha la particella libera, infatti in tal caso:\ne di conseguenza:\nMentre per\nformula_27 si ha la particella completamente legata.\nNel caso generale dovendo essere \nformula_28 compreso tra formula_29 e formula_30 vi\nsono dei valori formula_31 per cui non ci sono soluzioni reali di formula_32\n. Queste regioni corrispondono alle bande proibite poich\u00e9 non risolvendo il determinante imponendo una dipendenza delle equazioni, il sistema si risolve solamente per coefficienti tutti nulli (A,B,C,D=0). Questo implica una equazione d'onda identicamente nulla e quindi per questi valori di k non si trovano elettroni.\nUn caso particolare formula_33.\nConsideriamo un caso particolare P=3 e grafichiamo\nla parte destra di tale equazione in funzione di formula_31. Come \u00e8 evidente\ndalla figura per formula_35 non vi \u00e8 nessun k che sia soluzione del problema e cos\u00ec di seguito. Possiamo quindi per ciascuno valore di formula_31 che\nammette soluzione trovare il corrispondente k. Se facciamo una tale semplice inversione della\nfunzione trigonometrica possiamo trovare la relazione che lega l'energia della particella\na k. Che \u00e8 mostrata nella seconda figura.\nSi_preferisce utilizzare la rappresentazione ridotta alla prima zona di Brillouin\nche nel caso unidimensionale corrisponde a semplicemente formula_37.\nCio\u00e8 ai numeri d'onda al di fuori dell'intervallo si somma un vettore formula_38 in maniera da riportare k all'interno dell'intervallo di rappresentazione. Inoltre a causa della simmetria attorno all'origine di k si rappresenta solo k positivi. La curva mostra la presenza di\nquattro bande di energia separate da zone proibite, cio\u00e8 le particelle non possono possedere\nenergia in tale intervallo di valori. Notare che l'energia viene rappresentata in figura in \nforma adimensionale dividendo il valore per formula_39.\nIl modello di Kronig-Penney \u00e8 ideale, in quanto vale per un reticolo unidimensionale ed utilizza una forma del potenziale molto semplice ed idealizzata. In ogni caso in esso\nsi trovano le propriet\u00e0 di modelli pi\u00f9 realistici delle bande."}
{"id": "1243114", "revid": "1543377", "url": "https://it.wikipedia.org/wiki?curid=1243114", "title": "Giulio Ulisse Arata", "text": "Biografia.\nFrequent\u00f2 nella sua citt\u00e0 natale il Collegio Alberoni e la scuola di architettura \"Gazzola\", seguendo le lezioni di Camillo Guidotti. Dopo essersi diplomato a Milano, frequent\u00f2 dal 1898 al 1901 i corsi di architettura all'Accademia di Belle Arti di Brera, ove rimase influenzato da Camillo Boito e Luca Beltrami. Intraprese poi la carriera militare a Napoli, dove avvi\u00f2 anche l'attivit\u00e0 di stuccatore dal 1902 al 1906. L'Arata, dopo quest'esperienza, si distacc\u00f2 dalla maniera accademica per dimostrarsi interessato all'Art Nouveau e quindi si rec\u00f2 ad approfondire i suoi studi a Roma, dove si diplom\u00f2 nel 1906. La capitale, in quel periodo, era caratterizzata dal gusto eclettico di matrice classica, che influenz\u00f2 successivamente l'architettura di Arata.\nRitornato a Milano, vi apr\u00ec un proprio studio, dove collabor\u00f2 con imprese edili limitandosi a progettare facciate. Ricevette il suo primo incarico di progettare una villetta in via Mascheroni a Milano tra il 1907 e il 1908, anni che caratterizzarono definitivamente lo stile di Giulio Arata, combinando elementi del Modernismo e del Secessionismo, reinterpretati in una maniera accademica distorta. Nello stesso periodo fu molto attivo a Napoli, dove progett\u00f2 il complesso termale di Agnano (demolito quasi completamente negli anni sessanta, del quale \u00e8 rimasto solo il portale dell'entrata). Le Terme rappresentarono il culmine dell'architettura di Arata, cio\u00e8 il criterio di inserimento di un ambiente costruito in uno naturale. Altro edificio da lui realizzato nella citt\u00e0 \u00e8 Palazzo Mannajuolo in via Filangieri, dove rilesse la spazialit\u00e0 barocca raggiungendo il culmine nella bella scala elicoidale.\nIntorno agli anni dieci lo stile architettonico di Arata raggiunse il vertice: l'architetto progett\u00f2 le case Berri-Meregalli in via Cappuccini e in via Settembrini a Milano, fondendo il liberty col Manierismo nei bugnati e nelle decorazioni a mosaico in stile orientale. Dal 1914 collabor\u00f2 con alcune testate di riviste artistico-culturali e da questo periodo, per circa quindici anni, la sua architettura continu\u00f2 con un lento e precoce distaccamento dal liberty, per ritornare all'ordine che fu imposto dal nazionalismo provocato dallo scoppio della prima guerra mondiale e che fece allontanare gradualmente i contatti artistici fra le varie nazioni. In questo periodo fu incaricato di progettare il recupero del centro storico di Bologna, lo stadio cittadino e il Nuovo Ospedale Maggiore a Milano. A partire dagli anni trenta ebbe un forte declino, perch\u00e9 era ritenuto un architetto della vecchia generazione; si dedic\u00f2 quindi all'attivit\u00e0 di scrittore e professore fino alla morte.\nInsegn\u00f2 presso l'Accademia di Belle Arti di Parma e divenne nel dopoguerra direttore del Museo Ricci Oddi di Piacenza, che aveva contribuito a progettare tra il 1925 e il 1931.\nDopo la guerra Arata fu anche prolifico autore di una serie di monografie edite dall'Istituto Geografico \u201cDeAgostini\u201d sulle maggiori citt\u00e0 italiane. Scrisse inoltre saggi di architettura per l'editore Hoepli.\nArchivio.\nPresso gli eredi Montaretto Marullo a Piacenza \u00e8 conservato l'archivio dei progetti e dei disegni di Arata; presso la Biblioteca civica di Piacenza \u201cPasserini Landi\u201d sono conservati i progetti relativi a un edificio di banca mai realizzato a Piacenza (Banco di Roma, Il palazzo della filiale di Piacenza, Roma 1977); l\u2019Archivio di Stato di Piacenza conserva le immagini digitali dei progetti relativi alla Chiesa parrocchiale di San Vitale a Salsomaggiore e al Cimitero monumentale di Piacenza. Inoltre, il Collegio Alberoni di Piacenza conserva il fondo bibliografico omonimo."}
{"id": "1243123", "revid": "713168", "url": "https://it.wikipedia.org/wiki?curid=1243123", "title": "Ducato di Paliano", "text": "Il ducato di Paliano (dal 1569, principato) \u00e8 stato un feudo sorto nel Lazio nel XVI secolo sotto la sovranit\u00e0 dello Stato della Chiesa.\nStoria.\nIl ducato venne costituito il 2 giugno 1556 da papa Paolo IV in favore di suo nipote Giovanni Carafa, accorpando i territori di 36 feudi confiscati ai Colonna nelle regioni di Campagna e Marittima. Giovanni Carafa uccise nel 1559 la moglie Violante d'Alife e il di lei presunto amante Marcello Capece: la drammatica vicenda fu raccontata da Stendhal ne \"La duchessa di Paliano\".\nAl termine del pontificato di Paolo IV, nel 1559, i Colonna rientrarono in possesso dei loro beni, riottenendo i territori del ducato di Paliano, anche per effetto delle clausole segrete del Trattato di Cave.\nNel 1569 Pio IV elev\u00f2 il titolo ducale a quello principesco, che la famiglia mantenne fino al 1816, quando in seguito al \"motu proprio\" di Pio VII che gravava i feudatari di pesanti oneri fiscali, anche i Colonna abbandonarono la maggior parte dei feudi del principato di Paliano.\nTra il 1620 e il 1630 il principe Filippo I Colonna (1578-1639) fece erigere, a Paliano, vicino alla collegiata di Sant'Andrea un grandioso palazzo in tufo vulcanico, successivamente rimaneggiato dai collaboratori dell'architetto Antonio Del Grande. Ricco di opere d'arte, l'edificio era collegato con la chiesa attraverso una cappella e la cripta funebre, dove furono tumulati tutti i Colonna di Paliano, tra cui il famoso ammiraglio e capitano generale della flotta pontificia nella battaglia di Lepanto Marcantonio (1535-1584), fino a personaggi pi\u00f9 recenti della casata.\nDipendenze.\nAppartenevano ai Colonna diversi possedimenti nei seguenti territori: in Campagna e Marittima: Marino, Rocca di Papa, Nemi, Genzano, Lanuvio, Montefortino (oggi Artena), Ardea, Nettuno, Paliano, Genazzano, Cave, Rocca di Cave, Anticoli, Trivigliano, Collepardo, Sgurgola, Ripi, Castro dei Volsci, Fiuggi (gi\u00e0 Anticoli di Campagna), Ceccano; nel Patrimonio di San Pietro: Soriano nel Cimino e Gallese."}
{"id": "1243124", "revid": "287204", "url": "https://it.wikipedia.org/wiki?curid=1243124", "title": "Avlona (Attica)", "text": "Avlona () \u00e8 un ex comune della Grecia nella periferia dell'Attica (unit\u00e0 periferica dell'Attica Orientale) con 5.085 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Oropos."}
{"id": "1243126", "revid": "20090", "url": "https://it.wikipedia.org/wiki?curid=1243126", "title": "Missione Antica Babilonia", "text": ""}
{"id": "1243128", "revid": "287204", "url": "https://it.wikipedia.org/wiki?curid=1243128", "title": "Abell 2029", "text": "Abell 2029 \u00e8 un notevole ammasso di galassie situato in direzione della costellazione del Serpente.\nConta circa un centinaio di galassie giganti, tra cui una in particolare, IC 1101, nota per essere la pi\u00f9 grande galassia conosciuta. La distanza dell'ammasso \u00e8 stimata intorno ai 1070 milioni di anni-luce. Le altre componenti non possono essere osservate con semplici strumenti amatoriali, data l'enorme distanza.\n\u00c8 un componente del superammasso di galassie SCl 154."}
{"id": "1243129", "revid": "1543377", "url": "https://it.wikipedia.org/wiki?curid=1243129", "title": "Dionysos", "text": "Dionysos () \u00e8 un comune della Grecia situato nella periferia dell'Attica (unit\u00e0 periferica dell'Attica Orientale) con 32.504 abitanti secondo i dati del censimento 2001.\nA seguito della riforma amministrativa detta \"piano Kallikratis\" in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 111\u00a0km\u00b2 e la popolazione \u00e8 passata da 4.987 a 32.504 abitanti."}
{"id": "1243132", "revid": "228587", "url": "https://it.wikipedia.org/wiki?curid=1243132", "title": "Golden Gate (disambigua)", "text": ""}
{"id": "1243133", "revid": "394", "url": "https://it.wikipedia.org/wiki?curid=1243133", "title": "Uda\u010dnyj", "text": "Uda\u010dnyj () \u00e8 una citt\u00e0 della Russia situata nella Sacha-Jacuzia, in Russia, a 1370 chilometri a nord est dalla capitale del territorio, Jakutsk, sul fiume Marcha (, talvolta anche Markha o Marha), alle coordinate geografiche 66\u00b00'N, 112\u00b00'E.\nSecondo i dati del censimento del 2010, Uda\u010dnyj conta 14.290 abitanti. La citt\u00e0 \u00e8 stata fondata molto recentemente (Per attuare l'estrazione di diamanti scoperti nel 1955), precisamente nel 1968, come villaggio urbano; ricevette lo status di citt\u00e0 nel 1987.\nTrasporto.\nAereo.\nLa citt\u00e0 \u00e8 servita dall'Aeroporto di Uda\u010dnyj-Poljarnyj situato a 1\u00a0km a ovest dalla citt\u00e0 con i voli di linea verso le principali citt\u00e0 della Russia: Irkustk, Mosca-Domodedovo, Novosibirsk, Krasnojarsk, Rostov e della Repubblica Autonoma della Sacha effettuati dalla compagnia aerea russa Alrosa Mirnyj Air Enterprise. Durante l'estate la compagnia aerea locale svolge anche una notevole attivit\u00e0 dei voli charter verso alcuni citt\u00e0 del CSI e verso le localit\u00e0 turistiche russe Anapa, Krasnodar."}
{"id": "1243134", "revid": "125803945", "url": "https://it.wikipedia.org/wiki?curid=1243134", "title": "IC 1101", "text": "IC 1101 \u00e8 una galassia nella costellazione della Vergine.\nAppartiene all'ammasso di galassie Abell 2029; si trattava della pi\u00f9 grande galassia conosciuta fino a poco tempo fa, ora superata dalla radiogalassia Alcioneo, scoperta a Febbraio del 2022, il cui diametro \u00e8 di 16 milioni di anni luce e dista dalla Via Lattea tre miliardi di anni luce. Il diametro di IC 1101 \u00e8 di circa 6 milioni di anni luce (circa 57/60 volte la Via Lattea), occuperebbe per poco pi\u00f9 della met\u00e0 il nostro Gruppo Locale; al suo centro si trova un buco nero supermassiccio la cui massa \u00e8 stimata sui 100 miliardi di masse solari. La sua grande distanza per\u00f2 (oltre 1 miliardo di anni luce) fa s\u00ec che la sua luminosit\u00e0 apparente non sia elevata: si mostra a noi come una macchia luminosa di magnitudine 14, ossia invisibile del tutto a telescopi con aperture inferiori ai 250 mm. La sua morfologia sarebbe a met\u00e0 strada tra il tipo ellittico (E) e quello lenticolare (S0), ossia piatto, ma senza presenza di struttura a spirale."}
{"id": "1243138", "revid": "1779418", "url": "https://it.wikipedia.org/wiki?curid=1243138", "title": "Golden Gate", "text": "Il Golden Gate (dall'inglese: \"Cancello dorato\") \u00e8 lo stretto che unisce la Baia di San Francisco con l'Oceano Pacifico. Dal 1937 \u00e8 attraversato dal Golden Gate Bridge. Dal punto di vista tecnico, il termine \"gate\" (cancello) \u00e8 definito dai promontori della penisola di San Francisco e delle Marin Headlands, mentre lo stretto \u00e8 definito dall'acqua che vi scorre attraverso.\nStoria.\nPreistoria.\nDurante l'ultima glaciazione, quando il livello del mare era pi\u00f9 basso di diverse decine di metri, le acque del fiume Sacramento, alimentato da ghiacciai, e del fiume San Joaquin erosero un profondo canale tra le rocce sul tragitto verso l'oceano. Un processo simile cre\u00f2 il canyon sottomarino Hudson al largo della costa di New York e del New Jersey. Lo stretto \u00e8 oggi noto per la sua profondit\u00e0 e per le potenti correnti di marea provenienti dall'Oceano Pacifico. Molti piccoli mulinelli e vortici possono formarsi tra le sue acque.\nPresenza umana.\nPrima dell'arrivo degli europei nel diciottesimo secolo, l'area intorno allo stretto e la baia era abitata dagli Ohlone al sud e dal popolo Miwok al nord. I discendenti di entrambe le trib\u00f9 si trovano ancora in quest'area.\nIl Golden Gate \u00e8 spesso avvolto dalla nebbia. Durante l'estate, il calore della California Central Valley causa l'ascensione dell'aria calda l\u00ec presente. Ci\u00f2 pu\u00f2 creare venti forti che attirano aria fresca e umida dall'oceano attraverso l'apertura tra le colline del Golden Gate, causando cos\u00ec solitamente l'ingresso di un flusso di nebbia densa nella baia. Lo stretto era sorprendentemente difficile da rintracciare per i primi esploratori europei, presumibilmente a causa di questa persistente nebbia estiva. Lo stretto non \u00e8 menzionato nei viaggi di Juan Rodr\u00edguez Cabrillo n\u00e9 di Francis Drake, nonostante entrambi abbiano esplorato la costa durante il sedicesimo secolo in cerca del leggendario passaggio a nordovest. Lo stretto non \u00e8 menzionato neanche nelle osservazioni dei galeoni spagnoli di ritorno delle Filippine che trovavano approdo nella vicina Drakes Bay. Questi galeoni passavano raramente ad est delle Isole Farallon (43\u00a0km ad ovest del Golden Gate), temendo la possibile presenza di rocce tra le isole e la terraferma.\nLa prima osservazione registrata dello stretto avvenne circa duecento anni dopo le prime esplorazioni europee della costa; nel 1769 il sergente Jos\u00e9 Francisco Ortega, a capo di una missione di esplorazione inviata a nord lungo la penisola dell'attuale San Francisco, riferisce l'impossibilit\u00e0 di proseguire oltre a causa dello stretto. Il 5 agosto 1775 Juan de Ayala e l'equipaggio della sua nave \"San Carlos\" divennero i primi europei ad attraversare lo stretto di cui si abbia conoscenza, avendo gettato l'ancora in un'insenatura dietro Angel Island che \u00e8 attualmente dedicata ad Ayala stesso. Fino al 1840 circa lo stretto era chiamato \"Boca del Puerto de San Francisco\" (dallo spagnolo: ingresso del porto di San Francisco). Il 1\u00ba luglio 1846, prima della scoperta dell'oro in California, l'apertura ottenne un nuovo nome. Nelle sue memorie, John C. Fr\u00e9mont scrisse: \u00abA questa porta detti il nome di \"Chrysopylae\" o \"Porta d'oro\"; per le stesse ragioni per cui il porto di Bisanzio fu chiamato \"Chrysoceras\", o \"Corno d'oro\"\u00bb."}
{"id": "1243146", "revid": "287204", "url": "https://it.wikipedia.org/wiki?curid=1243146", "title": "Ivica Dragutinovic", "text": ""}
{"id": "1243147", "revid": "6923", "url": "https://it.wikipedia.org/wiki?curid=1243147", "title": "Strada provinciale 73/a Via Castrimeniense", "text": ""}
{"id": "1243148", "revid": "767487", "url": "https://it.wikipedia.org/wiki?curid=1243148", "title": "Mariano Ignacio Prado", "text": "\u00c8 stato Presidente del Per\u00f9 dal 25 aprile al 24 giugno 1865, dal 28 novembre 1865 al 7 gennaio 1868 e dal 2 agosto 1876 al 23 dicembre 1879."}
{"id": "1243152", "revid": "767487", "url": "https://it.wikipedia.org/wiki?curid=1243152", "title": "Ponale", "text": "Il Ponale \u00e8 un torrente che ha origine dal Lago di Ledro e termina nel Lago di Garda con una cascata di circa 30 metri detta Cascata del Ponale. Il corso del torrente \u00e8 interamente compreso nel comune di Ledro.\nQuando nelle montagne circostanti \u00e8 in corso un evento meteorico a carattere temporalesco attraverso il suo solco soffia un vento tipico detto Ponal che una volta giunto sul Lago di Garda ha la caratteristica di aprirsi a raggiera.\nNella valle generata dal torrente si trova una famosa e antica strada, oggi meta di numerosi appassionati di mountain bike: Strada del Ponale."}
{"id": "1243154", "revid": "8660", "url": "https://it.wikipedia.org/wiki?curid=1243154", "title": "Saints Padova", "text": "I Saints Padova sono una squadra di football americano della citt\u00e0 di Padova. Militano nel campionato di Seconda Divisione della FIDAF.\nIl club.\nI Saints Padova sono un club diviso in tre sezioni: il Senior Team, il Team Under-19 e quello Under-16. La prima squadra, il Senior team, \u00e8 costituito da una rosa di 43 giocatori, di cui tre senza numerazione. Tutti i giocatori sono di nazionalit\u00e0 italiana, ad eccezione di tre rumeni: Alexandro Nita, Alexandru Darius Popa e Mario Tofan. Il capo allenatore del club \u00e8 Stevens Campbell, canadese, mentre i due coordinatori sono italiani: Simone Breggi\u00e8 (coordinatore offensivo) e Matteo Turatto (coordinatore difensivo). Per quel che riguarda gli sponsor, vi \u00e8 una lista accurata a tal proposito:\nStoria.\nEsordio e campionati AIFA: 1986-1987.\nI Saints Padova sono nati nel 1984 ed hanno giocato le prime amichevoli nel 1985, e sono da considerarsi la pi\u00f9 importante squadra di football americano di Padova. I Saints esordirono nel campionato nazionale di serie B nel 1985, arrivando primi nel loro girone e perdendo in semifinale con i Gladiatori Roma.\nOttenuta la promozione, partecipano per la prima volta al campionadi di serie A nel 1986. L'esordio del club veneto nella massima serie italiana non fu dei migliori: su 10 partite, riusc\u00ec a trionfare solo in due di esse, arrivando al quinto posto del Girone Est e non riuscendo, di fatto, a qualificarsi per i play-off nazionali. Per quel che riguarda, invece, la stagione 1987, ancora una volta i Saints arrivarono quinti nel Girone D, ma stavolta trionfarono su 4 partite su 12, aumentando di fatto la percentuale di vittorie rispetto alla stagione precedente (20% nel 1986, 33,3% nel 1987), ma non riuscendo ancora a qualificarsi per i play-off.\nLa militanza nella Serie A FIAF: 1988-1993.\nCon la scissione della Serie A italiana di football americano i Saints vissero il loro periodo di massima gloria. Difatti, nella serie A1 nazionale, i Saints riuscirono a classificarsi al secondo posto del Girone Nord (con 10 partite vinte su 12), venendo preceduti solamente dai Seamen Milano. Il club padovano prese quindi parte ai play-off. Ebbe un incontro con i Condor Grosseto, vincendo per 42 a 6, venendo per\u00f2 poi sconfitto ai quarti di finale dai Rhinos Milano (36-8). Il campionato di quell'anno fu poi vinto dai Frogs Legnano, che sconfissero per 17 a 0 i Warriors Bologna.\nLa Serie A1 FIAF 1989 fu rivoluzionaria, visto che i quattro gironi si ridussero a due. Il club riusc\u00ec a classificarsi secondo nel secondo girone nazionale, con una serie di 9 vittorie contro 3 sconfitte, preceduto dai Chiefs Ravenna. Ai play-off, i Saints ebbero il loro miglior risultato di sempre: dopo essersi classificato gloriosamente ai quarti di finale, il team padovano vinse per 27 a 24 contro i Lions Bergamo. Quello che segu\u00ec fu una pagina non certo gloriosa per il movimento del football americano. Mentre i Saints sconfiggevano i Lions, i Gladiatori Roma affrontavano e battevano i Seamen Milano. I Gladiatori avevano per\u00f2 dimenticato a Roma le loro divise e quindi giocarono la partita con divise di fortuna (i numeri erano stati dipinti con una bomboletta spray). Nonostante questo fatto il risultato venne in un primo tempo convalidato ed in semifinale i Gladiatori si recarono allo Stadio Plebiscito dove furono sconfitti sul campo dai Saints. A semifinale giocata arriv\u00f2 la decisione federale di accogliere il ricorso dei Seamen Milano e annullare la partita con i Gladiatori Roma, di annullare i risultati delle due partite giocate dai Gladiatori Roma e di ripetere quindi le partite ad una settimana dal Superbowl.\nI Gladiatori Roma decisero di non ripresentarsi alla ripetizione, quindi i Saints avrebbero dovuto rigiocare tre giorni prima del Superbowl una partita che peraltro avevano vinto a pieno diritto. I giocatori, in una triste assemblea, decisero di non giocare la semifinale, cosa ritenuta profondamente ingiusta, e la FIAF apr\u00ec a tavolino le porte della finale ai Seamen.\nSfortunatamente per i Saints, il club ebbe un capitombolo in campionato, per quel che riguarda le stagione del 1990 e dell'anno seguente. Difatti, nella Serie A1 FIAF 1990 i Saints si classificarono settimi nel girone A nazionale, riuscendo a vincere solamente 6 partite su 12, con una percentuale di vittoria del 50%. Nella stagione seguente furono coinvolte 13 squadre, tra cui i Saints, che, su 9 partite, ne vinsero solo 3, non prendendo parte, nuovamente, ai play-off.\nNella stagione 1992 i Saints non parteciparono, prendendo per\u00f2 parte alla Serie A2 della stessa stagione. Il club padovano riusc\u00ec a vincere 8 partite su otto, e di fatto vincendo il SilverBowl del 1992. Come stabilito dal regolamento della Serie A1, i Saints, hanno potuto prender parte ai play-off del 1992. Tuttavia, i Saints non riuscirono a superare i Phoenix San Lazzaro, che trionfarono 24 a 14 negli ottavi di finale. Nella seguente stagione, il club veneto partecip\u00f2 nuovamente alla Serie A2 nazionale, vincendo 10 partite su 10. Il club padovano non riusc\u00ec per\u00f2 ad arrivare oltre il trentaduesimo posto nazionale.\nGli anni bui: Silver League ed Arena League.\nA seguito del campionato del 1993, i Saints Padova non presero parte a campionati nazionali di rilievo a livello nazionale, rientrando per\u00f2 nella stagione 1997 della Silver League. Sempre nel 1997, i Saints si iscrissero all'Arena League, dove milit\u00f2 fino al 1999. A seguito, il club affront\u00f2 un periodo di inattivit\u00e0, o comunque prendendo parte a campionati a livello regionale, ma di alcuna importanza nazionale. Nel 2006 i Saints ottennero nuovamente l'iscrizione all'Arena League, il campionato di football a 9, basatosi sulla tradizione del popolare football a 8 degli Stati Uniti d'America. Nella pi\u00f9 recente stagione alla quale i Saints presero parte, quella del 2009, il club padovano fu inserito nel Girone D, assieme ai Giganti Bolzano, Mastini Verona e Aquile Ferrara. Si classific\u00f2 seconda, con 4 vittorie su 6 partite, venendo preceduta dal club del Trentino. Classificatasi ai play-off, Padova perse le Wild Cards contro le Pantere Parma, classificatesi prime nel Girone F (sei vittorie su sei partite), che verranno poi eliminate dai play-off dagli stessi Giganti Bolzano.\nAnni recenti: 2010-2012.\nNella stagione successiva, i Saints Padova presero parte alla Serie A2 LeNAF del 2010, ritornando quindi a praticare il classico football americano. Nel 2010, dopo una stagione puntellata da buoni risultati (ben 5 vittorie su 8 partite), i Saints riuscirono a prender parte ai play-off nazionali, dove per\u00f2 ricevettero una cocente sconfitta, subita dai Guelfi Firenze (partita terminata 49 a 16 in favore del club toscano). A seguito della buona stagione del 2010, i Saints presero parte ad una brutta serie di stagioni (2011, 2012). Nel 2011 i Saints vinsero 2 partite su 8, con punti subiti maggiori di 100 rispetto ai punti fatti. Anche nel 2012 il club veneto non prese parte ai play-off nazionali della Serie A2 LeNAF, visto che riusc\u00ec a vincere una sola partita, subendo in tutto ben 211 punti, ed eseguendone solo 85.\nLa stagione 2013.\nNel 2013 i Saints si iscrissero nuovamente alla Serie A2 LENAF, venendo inseriti nel Girone E, assieme ai Cavaliers Castlefranco, agli Islanders Venezia e ai Lions Bergamo. Anche questa non sar\u00e0 una buona stagione per i Saints, visto che riusciranno a trionfare solo in due occasioni: nel corso della terza giornata, contro i Cavaliers (27-12) e nella quinta, contro i Daemons Martesana (15-14). In quella stessa stagione, i Saints fecero solo 91 punti, ma subendone 100 in pi\u00f9. Numerosi giocatori dei Saints presero poi parte all'All Star Game della Serie A2, tenutasi a Mirabilandia il 30 giugno 2013."}
{"id": "1243155", "revid": "120596229", "url": "https://it.wikipedia.org/wiki?curid=1243155", "title": "Porto di Castellammare di Stabia", "text": "Il porto di Castellammare di Stabia \u00e8 una delle aree portuali pi\u00f9 attive della costa campana che si estende su uno specchio d'acqua di 420.000 m2.\nCostruito molti secoli fa, ha rappresentato da sempre per l'economia locale una grande fonte di sviluppo, non a caso il primo nucleo della citt\u00e0 di Castellammare di Stabia si \u00e8 andata sviluppando lungo la fascia portuale.\nIl porto viene utilizzato per scopi commerciali, crocieristici e di trasporto, da pescherecci e da imbarcazioni turistiche, oltre che dai cantieri navali.\nLa zona commerciale.\nLa zona commerciale del porto di Castellammare di Stabia \u00e8 quella che occupa la superficie maggiore ed \u00e8 composta da una banchina lungo la costa, pi\u00f9 due moli sul mare. Una di questa due banchine \u00e8 attrezzata per il carico e lo scarico del grano e del sale: infatti sono presenti anche grossi silos, ormai inutilizzati che servivano allo stoccaggio di queste materie. La zona commerciale era utilizzata per scambi di materiale quali legno, grano e farina.\nTrasporti marittimi.\nAll'interno del porto, \u00e8 precisamente di fronte l'entrata della zona commerciale, vi \u00e8 una piccola zone dedicata al trasporto marittimo: vi partono infatti traghetti e aliscafi, al mattino, per Capri (via Sorrento), per l'Isola d'Ischia (porto di Casamicciola Terme), Isole Pontine. In passato il porto aveva un maggiore ruolo nei collegamenti marittimi, in quanto partivano traghetti anche per la Sardegna.\nPolo crocieristico.\nDa qualche tempo, il porto di Castellammare di Stabia \u00e8 passato sotto la competenza de porto di Napoli e da questo ne dovrebbe nascere la riconversione della zona commerciale, ormai inutilizzata in polo d'accoglienza per turisti provenienti dalle navi crociera. Dal 2008, le navi da crociera di stazza pi\u00f9 piccola fanno scalo a Castellammare di Stabia invece che a Napoli.\nAl 2019, \u00e8 l'unico porto italiano attrezzato per accogliere i giga-yacht, di lunghezza variabile da 50 metri a 100 metri.\nArea peschereccia.\nLa zona nord del porto, presso l'Acqua della Madonna, viene usata sia dalle piccole imbarcazioni dei pescatori locali che da pescherecci di modeste dimensioni.\nCantiere navale.\nI vari delle navi, costruite del cantiere navale, avvengono all'interno del porto. Quando vi \u00e8 un varo, tutte le imbarcazioni presenti, specie quelli grosse, sono costrette ad abbandonare in porto, visto la formazione di grosse onde. Inoltre una banchina viene utilizzata dai cantieri per l'allestimento delle navi.\nZona turistica.\nL'area sud del porto viene utilizzate da piccole imbarcazioni private, specie di locali: le imbarcazioni pi\u00f9 grandi vengono invece attraccate alle banchine del nuovo porto turistico Marina di Stabia.\nStazione Marittima.\nData la grande importanza commerciale che il porto aveva un tempo, al suo interno venne costruita anche una stazione marittima, Castellammare Marittima, collegata alla linea ferroviaria Torre Annunziata - Gragnano, tramite un raccordo. Grazie a questa stazione potevano essere caricati direttamente sui treni sia il grano sia il sale (che veniva anche impacchettato) ed essere pronto per la distribuzione.\nDestinazioni.\nLe destinazioni dei traghetti passeggeri sono:"}
{"id": "1243159", "revid": "1543377", "url": "https://it.wikipedia.org/wiki?curid=1243159", "title": "Trubka Uda\u010dnaja", "text": "Il Trubka Uda\u010dnaja (, che significa \"cratere fortunato\") \u00e8 una miniera di diamanti, situata nella Sacha (Jacuzia), in Russia, alle coordinate geografiche 66\u00b026\u2032N, 112\u00b019\u2032E. Essa sfrutta un camino di kimberlite che ne fa il pi\u00f9 importante giacimento di diamanti attualmente sfruttato in Russia. Scoperto dal geologo sovietico Vladimir \u0160\u010dukin il 15 giugno del 1955. Con i suoi quasi seicento metri di scavo \u00e8 la pi\u00f9 profonda miniera a cielo aperto al mondo."}
{"id": "1243160", "revid": "729019", "url": "https://it.wikipedia.org/wiki?curid=1243160", "title": "Eni Rewind", "text": "Eni Rewind S.p.A (ex Syndial S.p.A) \u00e8 una societ\u00e0 del gruppo Eni che opera nel campo del risanamento ambientale di siti petrolchimici e minerari dismessi, contaminati da precedenti attivit\u00e0 produttive. Gestisce la filiera dei rifiuti provenienti dalle attivit\u00e0 industriali e di risanamento di Eni e provvede alle attivit\u00e0 produttive legate al ciclo del cloro e al trattamento delle acque reflue; \u00e8 presente in oltre 80 siti e opera in pi\u00f9 di 200 cantieri in Italia. Nominato il 16 Aprile 2019 Amministratore Delegato di Syndial, Paolo Grossi \u00e8 oggi Amministratore Delegato di Eni Rewind.\nStoria.\nOrigini.\nConosciuta in passato come EniChem, cambia denominazione in Syndial S.p.A. all\u2019inizio del XXI secolo, conservando la propriet\u00e0 delle aree con i relativi oneri di gestione aziendale. \nDall\u2019anno della sua costituzione nel 2003, Syndial ferma le attivit\u00e0 produttive non strategiche di tutti i siti di propriet\u00e0 (con esclusione del sito di Assemini) e avvia gli interventi di bonifica.\nDal 2003 al 2017, la societ\u00e0 ha speso oltre 3 Mld \u20ac, di cui l\u201985% \u00e8 stato impiegato per interventi nei siti acquisiti per legge nell\u2019ambito delle storiche operazioni di salvataggio industriale, operazioni per le quali Eni si \u00e8 dovuta fare carico in quanto Ente di Stato negli anni \u201990.\nDal 2011, Syndial ha avviato un programma di sostenibilit\u00e0 nelle bonifiche, con lo scopo di integrare il concetto di sostenibilit\u00e0 nelle attivit\u00e0 di risanamento ambientale e: \nNel 2017 la societ\u00e0 ha avviato un progetto all\u2019estero per mettere a disposizione dei business Eni nel mondo il proprio know-how nell\u2019ingegneria ambientale.\nIl presidente, Leonardo Bellodi, nel corso di una audizione presso la Commissione parlamentare di inchiesta sulle attivit\u00e0 illecite connesse al ciclo dei rifiuti, il 20 ottobre 2011 ha definito Syndial, \"la societ\u00e0 nella quale abbiamo concentrato tutte le attivit\u00e0 che provengono da un passato poco glorioso. Si tratta, infatti, di attivit\u00e0 attribuite a ENI per legge oppure, in epoche completamente differenti dall'attuale, per una moral suasion, essendo attivit\u00e0 in perdita, dismesse e quant'altro. Syndial \u00e8, pertanto, la bad company di ENI e comprende al suo interno anche i siti di cui ci occupiamo oggi. Siccome, per\u00f2, ha voluto fare di necessit\u00e0 virt\u00f9, vorrebbe essere - noi crediamo che lo sia - il centro di eccellenza in materia di attivit\u00e0 di bonifica non solo per ENI, ma anche per tutte le altre societ\u00e0 italiane. Insomma, avendo tante bonifiche da realizzare, ci siamo attrezzati con uomini, know how, tecnologie e quant'altro per poterle effettuare al meglio\". Nata nel 2003 come bad company di Eni, Syndial \u00e8 diventata una good company in Italia e in Europa per la ricerca e l\u2019attivit\u00e0 di risanamento ambientale.\nIl 1 Novembre 2019 la societ\u00e0 Syndial S.p.A. abbandona la vecchia denominazione e diventa Eni Rewind S.p.A.\nLe produzioni.\nEni Rewind svolge attivit\u00e0 produttiva tramite la societ\u00e0 \"Ing. Luigi Conti Vecchi S.p.A\" (100% controllata Eni Rewind) che gestisce sia lo stabilimento dove si produce soda, acido cloridrico e ipoclorito di sodio, sia le saline in cui si coltiva il sale, che si estendono su una superficie di circa 2.700 ettari tra i comuni di Assemini, Capoterra e Cagliari.\nFino al 2013, la societ\u00e0 ha gestito direttamente il ramo d\u2019azienda del cloro-soda e derivati (soda caustica, ipoclorito di sodio, acido cloridrico, idrogeno). In seguito la societ\u00e0 ha avviato il piano di riqualificazione del sito produttivo, secondo anche quanto previsto nell\u2019accordo sindacale siglato il 14 febbraio del 2013, che ha definito la fermata dell\u2019impianto produttivo di dicloroetano e la riqualificazione degli impianti per la produzione di soda, acido cloridrico e ipoclorito di sodio.\nLa riconversione degli impianti ha reso possibile la produzione e la vendita di prodotti elettrolitici, grazie alla disponibilit\u00e0 di poli logistici a Priolo e Livorno, oltre a quello di Assemini.\nNel dicembre del 2014, Syndial ha ceduto il ramo d\u2019azienda cloro (confluito in Eni nel 1982 ai sensi dell\u2019art. 4 della Legge 28 Novembre 1980 n.784) alla societ\u00e0 \"Ing. Luigi Conti Vecchi S.p.A.\" che fino ad allora gestiva solo le saline (confluite in Eni nel 1984).\nNell\u2019ambito della partnership avviata con il FAI - Fondo Ambientale Italiano nel 2015, le \"Saline Conti Vecchi in Sardegna\", dopo un intervento di restauro e di valorizzazione, sono state aperte al pubblico nel maggio 2017 .\nI servizi ambientali.\nNelle strategie ambientali di Eni Rewind, gli interventi di bonifica sono incentrati sul recupero e la salvaguardia di:\nI contenziosi EniChem.\nEni Rewind detiene la propriet\u00e0 di numerosi stabilimenti chimici (ex EniChem) non pi\u00f9 attivi da tempo, per i quali cura le attivit\u00e0 di risanamento ambientale e il possesso di terreni di stabilimenti ora ceduti ad altre propriet\u00e0, come a Pieve Vergonte, dove la societ\u00e0 non ha attivit\u00e0 produttive in esercizio ed \u00e8 titolare degli oneri di bonifica di suoli e falde nel perimetro delle aree di sua propriet\u00e0.\nEni Rewind ha numerosi processi a causa delle passate vicende di inquinamento degli stabilimenti EniChem: l'8 luglio 2008 il Tribunale di Torino ha inflitto alla societ\u00e0, in primo grado di giudizio, una multa record di 1,9 miliardi di euro per l'inquinamento da DDT del Lago Maggiore, ricondotto alla gestione del sito di Pieve Vergonte per il periodo dal 1990 al 1996. Il 6 marzo 2017 la Corte di Appello di Torino, con sentenza n. 511, riforma la sentenza del Tribunale di Torino n. 4991 dell\u20198 luglio 2008, e segnatamente annulla la condanna a \u20ac 1,9 miliardi oltre interessi per danno ambientale. Nell\u2019aprile del 2018 il Ministero dell\u2019Ambiente ha impugnato la Sentenza della Corte di Appello di Torino e pende attualmente il ricorso in Cassazione.\nEni Rewind ha poi ereditato anche il contenzioso civile da EniChem, con liti sia attive sia passive di valore molto rilevante. In particolare il gruppo di cause connesse alla vicenda Federconsorzi, sorte come EniChem Agricoltura."}
{"id": "1243161", "revid": "104109708", "url": "https://it.wikipedia.org/wiki?curid=1243161", "title": "Gennareniello", "text": "Gennareniello \u00e8 una commedia di Eduardo de Filippo rappresentata la prima volta nel 1932 e inserita dallo stesso autore nel gruppo di opere che ha chiamato \"Cantata dei giorni pari\".\nTrama.\nSu una caratteristica terrazza napoletana, ingombra di panni stesi ad asciugare, vasi di piante aromatiche e di fiori, di vecchi arnesi e mobili d'accatto, dove specie in estate si svolge giorno e notte la vita della famiglia, Gennaro, un uomo ormai avanti negli anni, conversa scherzosamente con una giovane e chiacchierata dattilografa che abita nell'appartamento di fronte che ha una finestra che d\u00e0 sulla terrazza. Concetta, sua moglie, che gi\u00e0 da tempo non sopporta le smancerie della signorina, \u00e8 una tipica donna di casa sulle cui spalle ricade tutto il peso dell'andamento familiare e della cura del figlio Tommasino, un giovane ritardato, quasi cieco, d'impaccio a tutti e sempre occupato a masticare per una fame insaziabile. Sono parole scherzose quelle di Gennaro, ma che nascondono un certo interesse maschile, che trovano accoglienza civettuola dalla giovane che provoca con i suoi atteggiamenti il protagonista della commedia, dentro di s\u00e9 convinto, bench\u00e9 sostenga il contrario rimpiangendo gli anni ruggenti della sua giovinezza ormai passata, di essere un uomo ancora interessante.\nTanto pi\u00f9 che egli si presenta come geniale inventore di strambi ritrovati, i cui disegni \"tecnici\" sono affidati a un inquilino della casa, sempre in arretrato con la pigione: uno scalcinato maestro di disegno, amico e stimatore delle croste che dipinge la sorella zitella, con pretese artistiche, di Gennaro. L'amico che loda le invenzioni leonardesche di Gennaro ha trovato un \"ingegnere\" del nord che potr\u00e0 valutare il ritrovato destinato a impedire le forature degli pneumatici delle auto e che ha invitato a casa da Gennaro per un migliore esame del marchingegno.\nI due si ritrovano sulla terrazza con il presunto ingegnere, in realt\u00e0 un semplice rappresentante di commercio, che pi\u00f9 che interessarsi ai disegni tecnici apprezza la figura della ragazza affacciata alla finestra che continua il gioco del corteggiamento con Gennaro sino a spingersi ad invitarlo a baciarla. Fingendo ritrosia Gennaro, si arrampica su una sedia e la bacia in viso pi\u00f9 volte tra gli applausi ironici dei due amici. A questo spettacolo cui si trova casualmente ad assistere Concetta, con alle costole l'affamato Tommasino, reagisce violentemente prendendosela con la maestrina, dandole della poco di buono, e con il marito chiamandolo \"vecchio vizioso\". Gennaro, svergognato di fronte ai presenti, e offeso per quello che voleva far passare per uno scherzo innocente, abbandona il tetto coniugale per farla finita con una vita di incomprensioni. I due che hanno spinto Gennaro allo scherzo ora si sentono in colpa e riportano con la forza sulla terrazza il marito; abbigliandolo con oggetti di fortuna lo presentano alla moglie come un giovanotto di primo pelo, non pi\u00f9 Gennaro, Gennareniello. Di fronte alla visione del marito sconsolato e umiliato dalla presa in giro dei due, Concetta reagisce con violenza cacciandoli e difendendo la dignit\u00e0 del suo uomo.\nAnalisi della commedia.\nLa commedia breve, apparentemente inconsistente nella trama e leggera per le figure comiche di Tommasino e della sorella zitella di Gennaro, \u00e8 invece intrisa da una profonda melanconia dell'autore nei confronti di quegli uomini che, sempre attratti dalle grazie femminili e dalle lusinghe della giovinezza, non si rassegnano al passare del tempo e vivono in una famiglia che, essi pensano, non li circonda dell'amore e della considerazione che desidererebbero. Essi si sentono, ancora \"gennarenielli\", ma senza reali speranze per l'avvenire, non si rendono conto, o non vogliono, di essere diventati, quello che forse sono sempre stati, dei poveri \"gennari\". Tutti sembrano stimarli, l'inquilino pensionante, l'\"ingegnere\" del nord, meno i propri familiari e cos\u00ec apparentemente anche la moglie che solo nella difficolt\u00e0 e di fronte all'offesa degli altri, reagisce difendendo il marito, mostrando in fondo di stimarlo. Ma forse \u00e8 piuttosto per la lunga convivenza che alla fine, quasi per abitudine, le compagne della loro vita li proteggono sentendoli ormai come una parte di loro stessi.\nGennaro in silenzio chiede perdono a Concetta che, per piet\u00e0 mista ad amore coniugale, vedendo ancora in lui il Gennareniello che era, abbraccia il suo uomo per quello che \u00e8 diventato e per quello che avrebbe voluto essere, e al quale si sente ancora legata per tutta la vita lungamente insieme trascorsa."}
{"id": "1243165", "revid": "709565", "url": "https://it.wikipedia.org/wiki?curid=1243165", "title": "GE Dash 9-44CW", "text": "La GE Dash 9-44CW \u00e8 una locomotiva diesel da 4.380 cavalli (3.267 kW) costruita a partire dal 1993 dalla GE Transportation di Erie, Pennsylvania.\n\u00c8 anche conosciuta come \u201cC44-9W\u201d o \u201cDash 9\u201d.\nIl suo design \u00e8 stato fin da subito particolarmente apprezzato dalle ferrovie nordamericane. A causa delle emissioni pi\u00f9 rigorose richieste negli Stati Uniti a partire dal il 1\u00ba gennaio 2005, la Dash 9-44CW \u00e8 stata sostituita dalla GE ES44DC.\nMolte ferrovie nordamericane hanno adottato la Dash 9. In origine sono state ordinate da:\nChicago &amp; North Western Railway, Santa Fe, BNSF, CSX Transportation, Southern Pacific, Canadian National Railway, BC Rail, Union Pacific Railroad. Le Norfolk Southern hanno acquistato una variante delle Dash 9 (GE Dash 9-40CW) in seguito.\nLe Dash 9-44CW sono lunghe 22,3 metri e pesano 179 tonnellate, peso ripartito su due carrelli a tre assi (rodiggio Co'-Co')."}
{"id": "1243169", "revid": "228587", "url": "https://it.wikipedia.org/wiki?curid=1243169", "title": "Glittertind (montagna)", "text": "Il Glittertind \u00e8 la seconda montagna pi\u00f9 alta della Norvegia dopo il Galdh\u00f8piggen. Si trova nel comune di Lom, nella contea di Innlandet e nella catena del Jotunheimen.\nDescrizione.\nL'altezza complessiva del Glittertind \u00e8 di 2.465\u00a0m s.l.m. includendo il ghiacciaio sulla sua sommit\u00e0. Se il ghiacciaio viene escluso, l'altezza \u00e8 di 2.452\u00a0m. Per molto tempo e fino al 1981, il Glittertind \u00e8 stato considerato la montagna pi\u00f9 alta della Norvegia, ma con il ritiro del ghiacciaio negli ultimi anni, ha perso la posizione del primato a favore del Galdh\u00f8piggen, alto 2.469\u00a0m s.l.m.\nLa sua cima fu raggiunta per la prima volta il 14 luglio 1841 da Harald Nicolai Storm Wergeland (un militare di carriera impegnato nella rilevazione cartografica delle montagne norvegesi) e Hans Sletten.\nEtimologia.\nIl nome deriva dal fiume \"Glitra\", mentre \"tind\" significa \"picco\" e quindi \"picco del Glitra\". A sua volta il nome del fiume deriva dal verbo \"glitre\" che significa \"splendere, luccicare\". In complesso il \"Glittertind\" \u00e8 il \"picco del fiume luccicante\"."}
{"id": "1243170", "revid": "257717", "url": "https://it.wikipedia.org/wiki?curid=1243170", "title": "Public Security", "text": ""}
{"id": "1243171", "revid": "228587", "url": "https://it.wikipedia.org/wiki?curid=1243171", "title": "Glittertinden", "text": ""}
{"id": "1243177", "revid": "228587", "url": "https://it.wikipedia.org/wiki?curid=1243177", "title": "Store Skagast\u00f8lstind", "text": "Lo Store Skagast\u00f8lstind \u00e8 la terza montagna pi\u00f9 alta della Norvegia dopo il Galdh\u00f8piggen e il Glittertind. Si trova fra i comuni di \u00c5rdal e Luster, nella contea di Vestland. Appartiene alla catena del Jotunheimen.\nAi piedi del monte si trova il rifugio Skagast\u00f8lsbu."}
{"id": "1243178", "revid": "287204", "url": "https://it.wikipedia.org/wiki?curid=1243178", "title": "Store Skagastolstind", "text": ""}
{"id": "1243179", "revid": "75142", "url": "https://it.wikipedia.org/wiki?curid=1243179", "title": "Storen", "text": ""}
{"id": "1243180", "revid": "2519", "url": "https://it.wikipedia.org/wiki?curid=1243180", "title": "Griselio Torresola", "text": "Ha partecipato, assieme a Oscar Collazo, al tentativo di assassinio del presidente degli Stati Uniti Harry Truman. Durante il fallito attentato al presidente Torresola fer\u00ec la guardia privata della Casa Bianca, Leslie Coffelt, e altri due poliziotti. Nella sparatoria rimase ferito mortalmente alla testa da una pallottola sparata proprio dallo stesso Leslie Coffelt."}
{"id": "1243181", "revid": "106990", "url": "https://it.wikipedia.org/wiki?curid=1243181", "title": "Trigesimaterza", "text": ""}
{"id": "1243182", "revid": "15756", "url": "https://it.wikipedia.org/wiki?curid=1243182", "title": "Rivoluzione di luglio", "text": "Con la Rivoluzione di luglio, nota anche come Rivoluzione del 1830, Seconda rivoluzione francese, Tre giornate di Parigi e Trois Glorieuses in francese, avvenuta a Parigi nelle giornate del 27, 28 e 29 luglio 1830, fu rovesciato l'assolutista Carlo X, ultimo sovrano della dinastia dei Borbone, e sostituito da Luigi Filippo, il re della monarchia di luglio.\nDopo un lungo periodo di crisi ministeriali prima, parlamentari poi, re Carlo X tent\u00f2 un colpo di mano anti-costituzionale emanando le \u00abordinanze di Saint-Cloud\u00bb il 25 luglio 1830. In reazione il movimento di opposizione si trasform\u00f2 rapidamente in rivoluzione repubblicana: il popolo parigino si sollev\u00f2, eresse le barricate e affront\u00f2 le truppe comandate dal maresciallo Marmont in combattimenti che provocarono almeno ottocento morti fra gli insorti e circa duecento fra i soldati.\nCarlo X e la famiglia abbandonarono Parigi. I deputati liberali, in maggioranza monarchici, presero le redini della rivoluzione popolare e conservarono la monarchia costituzionale al prezzo di un cambiamento di dinastia. La casa d'Orl\u00e9ans, ramo cadetto di quella di Borbone, succedette sul trono di Francia con Luigi Filippo, proclamato \u00abre dei Francesi\u00bb e non pi\u00f9 \u00abre di Francia\u00bb.\nLa rivoluzione del 1830 non provoc\u00f2 rivolgimenti istituzionali n\u00e9 in Francia n\u00e9 in Europa, a parte il caso del Belgio, ma per la prima volta dal tempo della rivoluzione del 1789 un'ondata di rivoluzioni popolari attravers\u00f2 l'Europa.\nLe cause.\nL'irrigidimento di Carlo X: la costituzione del ministero Polignac.\nCon le elezioni del 1827 i liberali divennero maggioranza in Parlamento e Carlo X consente a nominare un primo ministro che stia a met\u00e0 strada tra le posizioni ultrarealiste e quelle liberali. Chiama il visconte de Martignac a formare un ministero semi-liberale e semi-autoritario ma intanto l'opposizione liberale aumenta i suoi consensi nel paese.\nConstatando il fallimento del suo tentativo di compromesso, Carlo X prepara nascostamente un cambiamento di rotta politica: durante l'estate del 1829, quando le Camere sono in vacanza, licenzia il visconte di Martignac sostituendolo con il principe di Polignac. Pubblicata nel \"Le Moniteur\" l'8 agosto, la notizia fa l'effetto d'un'esplosione: il nuovo ministro evoca i peggiori ricordi della corte di Versailles \u2013 \u00e8 il figlio dell'intima amica di Maria Antonietta, l'impopolare duchessa di Polignac \u2013 e dell'emigrazione dei nobili, quando egli fu compagno di Carlo X in Inghilterra. Al suo fianco, il conte de La Bourdonnaye, ministro dell'Interno, \u00e8 un ultrarealista fanatico, che nel 1815 reclamava \u00absupplizi, ferro, carnefici, morte, morte\u00bb per i complici di Napoleone, mentre il ministro della Guerra, il generale Bourmont, \u00e8 un vecchio ribelle, poi passato a Napoleone prima di tradirlo pochi giorni prima della battaglia di Waterloo.\nL'opposizione si esprime con indignato clamore: \u00abCoblenza, Waterloo, 1815: ecco i tre principi e i tre personaggi del ministero. Da qualunque parte lo si giri, da ogni parte sgomenta e irrita. Spremete, torcete questo ministero, non vi gocciola che umiliazione, disgrazia e rabbia\u00bb Bertin, direttore del \"Journal des d\u00e9bats\", pubblica un articolo divenuto celebre che si conclude con la formula: \u00abDisgraziata Francia! Disgraziato re!\u00bb, stigmatizzando \u00abla corte con i suoi vecchi rancori, l'emigrazione con i suoi pregiudizi, il clero con il suo odio per la libert\u00e0\u00bb.\nIn questa veemenza c'\u00e8 una parte di messa in scena. Polignac, presentato come un fanatico bigotto maniaco del diritto divino dei re, \u00e8 in realt\u00e0 favorevole a una monarchia costituzionale ma ritiene che questa non sia compatibile con una libert\u00e0 di stampa senza limiti e misura. Molti importanti ministri \u2013 Courvoisier alla Giustizia, Montbel alla Pubblica Istruzione, Chabrol de Crouzol alle Finanze, il barone d\u2019Haussez alla Marina \u2013 sono piuttosto liberali. Quando La Bourdonnaye si dimette il 18 novembre perch\u00e9 Polignac accede, dall'incarico di ministro degli Esteri alla presidenza del Consiglio, \u00e8 sostituito dal barone de Montbel, a sua volta sostituito all'Istruzione da un magistrato liberale come il conte de Guernon-Ranville.\nNiente permette di affermare, come si \u00e8 fatto, che Carlo X e Polignac abbiano voluto ristabilire la monarchia assoluta di prima del 1789. In realt\u00e0, sono due concezioni della monarchia costituzionale, ossia due interpretazioni della Costituzione del 1814, che si affrontano nel 1829-1830. Da una parte il re vuole attenersi a una interpretazione stretta della Carta: per lui, il re pu\u00f2 nominare i ministri di sua scelta e deve rinviarli alle Camere solo nei due casi previsti, tradimento e concussione. Dall'altra parte, i liberali vorrebbero far evolvere il regime alla forma inglese, verso un parlamentarismo che la Costituzione non ha esplicitamente previsto: essi ritengono che il ministero deve avere la fiducia della maggioranza della camera dei deputati. Questo dibattito sarebbe stato risolto solo dalla rivoluzione di luglio.\nSia Carlo X che Polignac credevano nel potere assoluto del trono e della Chiesa.\nL'indirizzo dei 221.\nAll'inizio del 1830 il clima politico in Francia \u00e8 elettrico. Thiers, Carrel, Mignet e Sautelet inaugurarono, il 3 gennaio 1830, un nuovo quotidiano di opposizione, \"Le National\": con \"Le Globe\" e \"Le Temps\" inizi\u00f2 una dura campagna a favore di una monarchia parlamentare, evocando apertamente la gloriosa rivoluzione inglese del 1688, conclusasi con la deposizione di Giacomo II.\nIl 2 marzo 1830, all'apertura della sessione parlamentare, Carlo X pronunci\u00f2 il discorso della Corona, annunciando la spedizione coloniale ad Algeri e minacciando implicitamente l'opposizione di governare per decreti in caso di ostruzionismo.\nPer tutta risposta il 16 marzo la Camera dei deputati vot\u00f2 il cosiddetto indirizzo dei 221, con il quale espresse la propria richiesta a Carlo X di sostituire il ministero del conservatore principe di Polignac con uno pi\u00f9 affine alle nuove Camere e, soprattutto, di accettare una modifica della Carta verso un regime parlamentare.\nIl 18 marzo l'indirizzo venne presentato al re: questi rispose, con alterigia e determinazione, che: \u00able mie risoluzioni sono immutabili\u00bb. Il giorno dopo un'ordinanza aggiornava la sessione dei lavori parlamentari al 1\u00ba settembre. Diceva: \u00abpreferisco salire a cavallo\u00bb (quello dell'esilio) \u00abche in carretta\u00bb (quella della ghigliottina).\nUna situazione sempre pi\u00f9 esplosiva.\nLa decisione di Carlo X suscit\u00f2 una vera ebollizione: circolavano le pi\u00f9 diverse dicerie. Si accusava il re e i suoi ministri di preparare un colpo di Stato, altri sostennero che Polignac, gi\u00e0 ambasciatore a Londra e amico del primo ministro britannico, il duca di Wellington, pensava di richiedere, con l'appoggio inglese, l'aiuto delle potenze straniere nel caso in cui il re fosse indotto a sospendere o modificare la Costituzione.\nNell'aprile del 1830 il conte de Montlosier pubblic\u00f2 l'opuscolo \"Le Minist\u00e8re et la Chambre des d\u00e9put\u00e9s\", nel quale sosteneva che, se i diritti reali sono incontestabili al riguardo della scelta dei ministri, \u00e8 lecito tuttavia contestare la convenienza delle sue scelte. Egli sugger\u00ec che il partito clericale spingesse il re a legiferare per decreti allo scopo di imporre \u00abelezioni gesuitiche\u00bb nel nome della sicurezza dello Stato e invocava, in quest'ipotesi, un dovere di disobbedienza, consacrato dal preambolo della Costituzione del 1793: \u00abSe con qualche artifizio si ingannasse la religione e la volont\u00e0, non si obbedir\u00e0. La disobbedienza in tal caso salverebbe lo Stato e la monarchia\u00bb.\nAl Palais-Royal Vatout, bibliotecario e intimo del duca d'Orl\u00e9ans, gli consigli\u00f2 di utilizzare la situazione a proprio profitto. I familiari del duca \u2013 il generale G\u00e9rard, Thiers, Talleyrand e altri \u2013 erano ormai persuasi che il ramo maggiore dei Borbone fosse perduto, ma Luigi Filippo tergiversava. Nel mese di maggio ricevette a Parigi i suoi cognati, i reali di Napoli, Francesco I e Maria Isabella. In loro onore il 31 maggio venne data una festa sontuosa al Palais-Royal dove, fatto eccezionale, fece una breve visita anche Carlo X. I giardini del palazzo furono lasciati aperti al pubblico, che accorse numeroso, e il duca a pi\u00f9 riprese si affacci\u00f2 al balcone a farsi acclamare e ascoltare le grida contro il Polignac. La manifestazione degener\u00f2, si dette fuoco alle sedie del giardino e ci fu un inizio di sommossa: il giovane conte di Salvandy, presente alla festa dove \u00able grida di rivolta si sposano alla musica delle contraddanze e dei valzer\u00bb, secondo l'espressione del conte Apponyi, indirizz\u00f2 al padrone di casa le parole famose: \u00abEcco, Signore, una festa tutta napoletana: noi danziamo sull'orlo di un vulcano!\u00bb.\nIl 16 maggio 1830, quando il corpo di spedizione fu pronto a partire alla conquista di Algeri, Carlo X sciolse la Camera dei deputati e convoc\u00f2 i collegi circoscrizionali per il 23 giugno e quelli dipartimentali per il 3 luglio. Nell'immediato la decisione del re provoc\u00f2 un rimescolamento degli incarichi di governo: Courvoisier e Chabrol de Crouzol, ostili al provvedimento reale, diedero le proprie dimissioni mentre Chantelauze venne nominato alla Giustizia e Montbel, passato alle Finanze, fu sostituito agli Interni da un noto reazionario, il conte di Peyronnet. Un prefetto specialista di elezioni, il barone Capelle, entr\u00f2 nel gabinetto di governo, ufficialmente alla testa di un ministero dei Lavori Pubblici, che cos\u00ec fanno la loro apparizione nell'organigramma del governo.\nIl 13 giugno Carlo X pubblic\u00f2 sul \"Moniteur\" un appello ai francesi, accusando i deputati \u00abdi non aver compreso le [sue] intenzioni\u00bb e chiese agli elettori \u00abdi non lasciarsi distogliere dal linguaggio insidioso dei nemici della quiete\u00bb, di \u00abrespingere le supposizioni indegne e le false lamentele di chi farebbe strame della pubblica fiducia e potrebbe spingere a gravi disordini\u00bb e concluse: \u00ab\u00c8 il vostro re che lo domanda. \u00c8 un padre che vi chiama. Adempite ai vostri doveri e io adempier\u00f2 ai miei\u00bb. La manovra fu rischiosa perch\u00e9 il re si espose in prima persona.\nLe elezioni furono una grave sconfitta per il re: l'opposizione pass\u00f2 da 221 a 270 deputati, i governativi da 181 a 145 e tredici deputati furono disputati dai due campi.\nLa presa di Algeri.\nSin qui Carlo X aveva seguito il percorso costituzionale indicato dal fratello e predecessore Luigi XVIII, ma nulla era disposto nel caso in cui le elezioni non avessero sanato il contrasto per cui dare applicazione all'articolo 50. Ne seguiva, giurisprudenzialmente e logicamente, la necessit\u00e0 di dichiarare un vincitore e chiudere il contrasto.\nTuttavia questa non era l'opinione del re, il quale era dominato da ben altri pensieri: lui stesso fratello minore di Luigi XVI, il re ghigliottinato, ricordava bene come quest'ultimo avesse perso il trono proprio a causa di un eccesso di accomodamento nei confronti di una maggioranza recalcitrante. Nella sua ostinata determinazione la corte era sostenuta dai contemporanei successi di politica estera: il 9 luglio giunse a Parigi la notizia del grande successo militare della conquista di Algeri, liberata appena il 5 luglio: venne comandato il \"Te Deum\" in tutte le chiese di Francia. Il successo, unito alle rassicurazioni offerte dal prefetto di polizia che \u00abParigi non si muover\u00e0\u00bb, confortarono il sovrano e i suoi ministri a forzare l\"'impasse\" politica interna.\nDi fronte a un simile rafforzamento della posizione della corte e del governo i deputati liberali pi\u00f9 vicini al duca d'Orl\u00e9ans proposero di sostenere il ministero, insieme a un inasprimento alla legge elettorale e alle leggi sulla stampa, chiedendo in compenso l'ingresso al governo di tre ministri liberali. Nemmeno fra i deputati pi\u00f9 a sinistra si prendeva in considerazione il ricorso alla piazza: la gran parte dei deputati liberali, espressione dell'aristocrazia e della grande borghesia, tenevano ai privilegi offerti loro dalla vigente legge elettorale censuaria e non erano affatto democratici. Essi temevano un'insurrezione popolare quanto e forse pi\u00f9 della corte, non avendo i mezzi per gestirla. A cosa corrispondessero le intenzioni dei pi\u00f9 esagitati di loro si vide il 10 luglio, allorch\u00e9 una quarantina di deputati e di pari di Francia, riuniti presso il duca de Broglie, promisero di rifiutare il voto sul bilancio, ovvero la massima minaccia concepita da uno dei teorici estremi del liberalismo, il Constant.\nIl detonatore: le ordinanze di Saint-Cloud.\nLa corte e il governo non raccolsero in ogni caso: \u00e8 su questa base che \u00e8 possibile valutare decisamente estremista la posizione del Polignac, nonch\u00e9 decisamente improprie le preoccupazioni di Carlo X riguardo ai paragoni con Luigi XVI e la carretta della ghigliottina: la lezione della grande rivoluzione condizionava ancora non solo gli ultra, ma anche i liberali. I desideri dei quali eran decisamente lontani dal ritorno al \"terrore\" o alla dittatura militare di Napoleone Buonaparte.\nProprio a partire dal 10 luglio il sovrano e i suoi ministri presero a predisporre, nel pi\u00f9 grande segreto, la prossima mossa: stabilirono di potersi servire di un ultimo appiglio costituzionale: l'Art. 14 della Carta, che attribuiva al sovrano il potere di fare \u00abi regolamenti e le ordinanza necessarie per... la sicurezza dello Stato\u00bb. Il 25 luglio 1830 Carlo X riun\u00ec il ministero nella propria residenza estiva al castello di Saint-Cloud, nell'immediata periferia occidentale di Parigi, e registr\u00f2 la loro firma a sei ordinanze, dette ordinanze di Saint-Cloud:\nI provvedimenti non erano quindi tanto lesivi della lettera della Carta, quanto della prassi, saggiamente instaurata da Luigi XVIII e, sino al 1829, saggiamente seguita anche da Carlo X, suo successore.\nPer giunta le ordinanze risultavano gravemente lesive degli interessi di due solide componenti della societ\u00e0 francese: anzitutto la maggioranza della Camera, che si vedeva certamente preclusa da una successiva vittoria elettorale. Poscia la stampa di opposizione, che si sapeva destinata a subita chiusura. Non stupisce quindi che siano stati proprio gli operai tipografici a reagire per primi, avviando la sollevazione.\nCronologia.\n26 luglio: fermenta la rivolta.\nLe sei ordinanze furono sottoscritte domenica 25 luglio. Quel giorno, alle 11 di sera, il guardasigilli Chantelauze fece consegnare il testo al redattore capo del \"Moniteur\", il foglio ufficiale, comandandone la stampa quella notte, in vista della pubblicazione per l'indomani, luned\u00ec 26 luglio 1830.\nIl luned\u00ec del 26 luglio la pubblicazione delle ordinanze immerse il Paese in un vero e proprio stato di stupore. L'atto di forza era atteso, ma non si pensava che fosse portato prima della riunione delle Camere, prevista per il 3 agosto. L'effetto della sorpresa fu dunque totale e la maggior parte degli oppositori non era ancora rientrata a Parigi.\nNel primo pomeriggio i proprietari del \"Constitutionnel\" organizzano una riunione dal loro legale, Andr\u00e9 Dupin, deputato liberale e avvocato di Luigi Filippo, duca d'Orl\u00e9ans. Vi assistettero anche altri giornalisti, come Charles de R\u00e9musat e Pierre Leroux del \"Globe\", e avvocati come Odilon Barrot e Joseph M\u00e9rilhou. Dupin spieg\u00f2 che le ordinanze erano in contrasto con la Costituzione, ma alla proposta di R\u00e9musat di presentare una protesta obiett\u00f2 che la riunione si tenne in uno studio legale e non avrebbe dovuto assumere un aspetto politico. R\u00e9musat e Leroux si recarono allora negli uffici del \"National\", dove era in corso una riunione con Thiers, Mignet e Carrel. Il giornale pubblic\u00f2 un'edizione straordinaria invitando alla resistenza attraverso il mezzo dello sciopero delle imposte. Thiers e R\u00e9musat proposero di organizzare una protesta solenne, subito redatta, firmata da quarantaquattro giornalisti e pubblicata il mattino dopo dai giornali \"Le National\", \"Le Globe\" e \"Le Temps\": \nNello stesso momento i deputati liberali presenti a Parigi cercarono di organizzarsi, ma ancora in maniera timida perch\u00e9 temevano la reazione del governo: Alexandre de Laborde e Louis B\u00e9rard furono pi\u00f9 attivi. Una prima riunione si tenne da Casimir Perier nel pomeriggio del 26, alla quale parteciparono B\u00e9rard, Bertin de Vaux, Laborde, Saint-Aignan, S\u00e9bastiani e Taillepied de Bondy. B\u00e9rard propose una protesta collettiva, ma i suoi colleghi rifiutarono. Con decisione, accompagnato da Laborde, egli allora and\u00f2 negli uffici del \"National\" e s\u00ec un\u00ec alla protesta di Thiers.\nQuella sera una quindicina di deputati si riunirono da Laborde, fra i quali Bavoux, B\u00e9rard, Lefebvre, Mauguin, Perier, Persil e Schonen. B\u00e9rard propose nuovamente una protesta collettiva, ma i deputati presenti rifiutarono, facendo notare che erano troppo pochi. Ci si limit\u00f2 a decidere di ritrovarsi il giorno dopo da Casimir Perier che, per quanto visibilmente imbarazzato, non os\u00f2 rifiutare la sua casa.\nNello stesso momento cominciarono a formarsi assembramenti al Palais-Royal, a \"place du Carrousel\" e a \"place Vend\u00f4me\", sotto la spinta dell'Associazione di gennaio. Si grid\u00f2: \u00ab\"Vive la Charte! \u00c0 bas les ministres! \u00c0 bas Polignac!\"\u00bb. I manifestanti riconobbero la carrozza di Polignac che, col barone d'Haussez, rientrava al ministero degli Esteri. Si lanciarono pietre e dei vetri si ruppero fra le imprecazioni del barone, ma la carrozza riusc\u00ec a entrate nel ministero, i cui portoni furono subito chiusi.\n27 luglio: dalla sommossa all'insurrezione.\nIl 27 luglio, ignorando le ordinanze, \"Le National\", \"Le Temps\", \"Le Globe\" e \"Le Journal du commerce\" pubblicarono senza autorizzazione la protesta dei giornalisti: il prefetto di polizia, Claude Mangin, ordin\u00f2 il sequestro dei quattro quotidiani e vennero spiccati i mandati di arresto per i firmatari della protesta; si verificarono anche tafferugli fra la polizia e gli operai delle tipografie, i quali temevano di perdere il lavoro e avrebbero poi formato lo zoccolo duro dell'insurrezione.\nDiverse sono le interpretazioni dell'insurrezione: per la storiografia di matrice socialista e comunista, sulla linea di Ernest Labrousse, gli insorti erano gli emarginati e le vittime della crisi economica. Secondo Jean Tulard, che cita gli archivi della prefettura di polizia, si trattava \u00abdegli operai stagionali, senza un passato politico n\u00e9 tradizioni rivoluzionarie [...] una massa facilmente trascinata dagli studenti e degli agitatori politici\u00bb.\nResterebbe dunque da stabilire chi fossero questi agitatori, attorno ai quali la massa pot\u00e9 raggrupparsi. Una traccia viene dal David Pinkney, il quale parla di artigiani, commercianti e impiegati, molti dei quali avevano fatto parte della disciolta Guardia nazionale, soppressa nel 1827, che avevano conservato le armi. La medesima interpretazione di un testimone di eccezione, lo Chateaubriand, il quale narrando dello scioglimento avvenuto a seguito di una grande rassegna davanti a Carlo X al Campo di Marte nell'aprile 1827, nel corso della quale il sovrano era stato bene accolto, al contrario della duchessa di Berry, della delfina e del Vill\u00e8le (ci\u00f2 che spinse quest'ultimo a suggerire a Carlo X di licenziare la guardia nazionale), aggiunge una inequivocabile considerazione: \nDa almeno un anno attivisti repubblicani e bonapartisti avevano preparato il terreno. Anche se pochi, i repubblicani erano tuttavia attivi e determinati: Godefroi Cavaignac, Joseph Guinard, Armand Marrast, Louis-Adolphe Morh\u00e9ry, Fran\u00e7ois Vincent Raspail, Ulysse Tr\u00e9lat, Ferdinand Flocon e Auguste Blanqui. I bonapartisti, generalmente vecchi soldati dell'Primo Impero, erano pi\u00f9 numerosi ma, pi\u00f9 discretamente, agivano all'interno di societ\u00e0 segrete, sotto l'egida della Carboneria.\nNel pomeriggio una trentina di deputati liberali si riunirono da Casimir Perier sotto la presidenza del decano dei deputati, Labbey de Pompi\u00e8res, appartenente all'estrema sinistra, che si rese celebre nel 1829 chiedendo la messa in stato di accusa del ministro Vill\u00e8le. I pi\u00f9 erano inquieti, temendo di non avere il diritto legale di riunirsi. B\u00e9rard, che trov\u00f2 Casimir Perier \u00abnotevole per l'aria d'imbarazzo e di tensione molto pronunciata\u00bb, propose ancora una volta di redigere una protesta. Villemain sugger\u00ec invece una semplice lettera al re e Dupin delle proteste individuali. Dopo nuove esitazioni Guizot si offr\u00ec di preparare un progetto che avrebbe presentato il giorno dopo. Dopo quattro ore di discussioni i deputati si separarono senza avere alcun desiderio di creare l'irreparabile con il re, sperando in un ritiro delle ordinanze e di qualche cambiamento nella composizione del governo.\nIntanto primi gruppi di rivoluzionari avevano comincito a scontrarsi con la polizia la gendarmeria intorno al Palais-Royal. Innalzarono barricate studenti e operai dell\"'Associazione patriottica\" di Morh\u00e9ry. La folla era esasperata per l'annuncio della nomina del maresciallo Marmont a comandante della 1\u00aa divisione militare di Parigi. Come Bourmont, agli occhi del popolo Marmont rappresentava l'archetipo del traditore. Quella sera i soldati cominciarono a sparare e si contavano i primi morti: da questo momento cominciava la rivoluzione.\nLa repressione cominci\u00f2 l'azione menomata dal ritardo con cui il prefetto di polizia e le autorit\u00e0 militari vennero informati della pubblicazione e dall'assenza dalla capitale del ministro della guerra, maresciallo Bourmont, a capo della spedizione: solo a cose fatte il ministero assunse le necessarie severe misure di resistenza.\n28 luglio: la rivoluzione.\nIl mattino del 28 luglio il centro e la zona orientale della capitale erano irte di barricate e gli insorti svuotarono le armerie al canto della Marsigliese; alle undici i ministri, con Polignac in testa, si rifugiarono nelle Tuileries da Marmont, che giudicava molto seria la situazione e pertanto mand\u00f2 al re un messaggio rimasto famoso: \u00abNon \u00e8 pi\u00f9 una sommossa, \u00e8 una rivoluzione. \u00c8 urgente che Vostra Maest\u00e0 decida misure di pacificazione. L'onore della Corona pu\u00f2 ancora essere salvato. Forse domani sar\u00e0 troppo tardi\u00bb.\nCarlo X non rispose, ma la sera Polignac inform\u00f2 Marmont che Carlo X aveva firmato l'ordinanza di stato d'assedio: Marmont aveva cos\u00ec i pieni poteri per schiacciare la rivoluzione, ma disponeva di soli 10.000 soldati, che giudic\u00f2 insufficienti (la capitale essendo stata sguarnita per costituire il corpo di spedizione coloniale) per mandare truppe in Normandia, dove imperversano incendi dolosi, e per controllare la frontiera belga, dove si temono disordini.\nDurante la giornata i soldati erano sotto una pioggia di proiettili provenienti dalle stradine barricate del centro storico di Parigi. Gli insorti avevano conquistato l'H\u00f4tel de Ville, sul cui tetto sventolava il tricolore, con intensa emozione della popolazione. L'edificio, di alto valore simbolico, venne perduto e ripreso pi\u00f9 volte. Talleyrand si trovava nella sua casa di Saint-Florentin, all'angolo di \"place de la Concorde\". Alle 5 del pomeriggio il suo segretario Colmache gli annunci\u00f2 che i rintocchi di campana che si sentivano in lontananza significava che la popolazione aveva preso l'H\u00f4tel de Ville: \u00abAncora qualche minuto\u00bb \u2013 disse il principe di Benevento \u2013 \u00abe Carlo X non sar\u00e0 pi\u00f9 re di Francia\u00bb.\nIntanto i deputati liberali continuavano a cercare una soluzione di compromesso. Il generale G\u00e9rard, deputato dell'Aisne e intimo del duca d'Orl\u00e9ans, mand\u00f2 discretamente il dottor Thi\u00e9baut dal barone de Vitrolles per chiedergli di fare dei passi presso il re allo scopo di ottenere il ritiro delle ordinanze. Vitrolles nel pomeriggio si rec\u00f2 a Saint-Cloud, dove ebbe un colloquio di due ore con il re che rifiut\u00f2 ogni concessione. I deputati si riunirono da Pierre-Fran\u00e7ois Audry de Puyraveau, dove erano presenti per la prima volta Laffitte e La Fayette, appena giunti nella capitale. Decisero di designare una commissione di cinque membri \u2013 Laffitte, Delessert, Perier e i generali G\u00e9rard e Mouton \u2013 incaricata di negoziare con Marmont per ottenere un cessate il fuoco e fecero propria la protesta presentata da Guizot, che addossava al solo governo, accusato di \u00abaver ingannato il re\u00bb, la responsabilit\u00e0 delle ordinanze, lasciando cos\u00ec aperta la possibilit\u00e0 di una soluzione della crisi con le dimissioni del governo e il ritiro delle ordinanze. La delegazione dei deputati \u00e8 ricevuta da Marmont: il maresciallo, invocando gli ordini del re, esigette la fine dell'insurrezione mentre i deputati reclamavano il ritiro delle ordinanze e il licenziamento del governo. La discussione ha presto termine perch\u00e9 Polignac rifiut\u00f2 di ricevere i deputati. Marmont mand\u00f2 un messaggio a Carlo X: \u00ab\u00c8 urgente che Vostra Maest\u00e0 approfitti senza indugio delle aperture fatte\u00bb, mentre contemporaneamente Polignac mandava un emissario chiedendo al re di non cedere. La risposta del re a Marmont \u00e8 di \u00abtener fermo\u00bb e concentrare le truppe tra il Louvre e gli Champs-\u00c9lys\u00e9es.\nNello stesso momento i deputati si riunirono nuovamente da Louis B\u00e9rard e rifiutarono di firmare la protesta redatta da Guizot, preferendo lasciar pubblicare il testo stampato che avrebbero potuto non avallare a seconda dell'evolversi della situazione. Il governo spicc\u00f2 mandato di cattura contro La Fayette, G\u00e9rard, Mauguin, Audry de Puyraveau, Salverte e Andr\u00e9 Marchais, segretario della societ\u00e0 \"Aiutati, il cielo t'aiuter\u00e0\". Thiers si nascose vicino a Pontoise, mentre R\u00e9musat trov\u00f2 rifugio dal duca de Broglie.\nJacques Laffitte, appena rientrato dalla sua casa di Breteuil, si mise in contatto col duca d'Orl\u00e9ans con un messaggio col quale prometteva di lavorare in suo favore, raccomandandogli di non compromettersi con nessuna delle parti in lotta. Nella notte fra il 27 e il 28 luglio il duca venne avvertito che un battaglione della Guardia reale aveva ricevuto l'ordine di circondare il suo castello di Neuilly \u00abal minimo movimento che possa far supporre la sua intenzione di unirsi all'insurrezione\u00bb e Luigi Filippo pass\u00f2 quindi la notte in un casolare al fianco del piccolo castello di Villiers.\n29 luglio: la vittoria dell'insurrezione.\nNella notte del 28-29 luglio si innalzarono nuove barricate; nella mattina il 5\u00ba e il 53\u00ba Reggimento che tenevano \"place Vend\u00f4me\" passarono agli insorti. Per colmare il vuoto prodottosi nelle sue file Marmont dovette sguarnire il Louvre e le Tuileries che, subito attaccati, caddero nelle mani degli insorti, mentre le truppe reali ripiegavano in disordine fino all'\u00c9toile. La sera l'insurrezione \u00e8 padrona di Parigi e i resti dell'esercito di Marmont si concentravano al Bois de Boulogne a protezione della residenza reale di Saint-Cloud.\nAll'alba del 30 luglio due Pari di Francia, il marchese de S\u00e9monville e il conte d\u2019Argout, si recarono alle Tuileries chiedendo le dimissioni di Polignac e il ritiro delle ordinanze: alla fine del tempestoso colloquio tutti e tre si precipitarono dal re, proprio mentre questi apprese la notizia della sconfitta di Marmont. Quella stessa mattina il deputato generale G\u00e9rard chiese non solo il ritiro delle ordinanze e il licenziamento di Polignac, ma l'affidamento al duca de Mortemart di un nuovo governo del quale facessero parte lo stesso G\u00e9rard e Perier. Carlo X, privo ormai di ogni altra risorsa, accett\u00f2 quelle condizioni.\nMentre Laffitte sollecitava il duca d'Orl\u00e9ans a prendere posizione, La Fayette si disse disponibile ad assumere il comando della ricostituente Guardia nazionale. Contro l'opinione dei repubblicani che, con Audry de Puyraveau, avrebbero voluto la costituzione di un governo provvisorio Guizot, appoggiato da Bertin de Vaux e M\u00e9chin, propose di formare una commissione municipale provvisoria incaricata di amministrare la capitale; la proposta fu accettata, ma Laffitte \u2013 che non volle essere emarginato in ruoli municipali \u2013 e G\u00e9rard \u2013 che prese il comando delle truppe parigine \u2013 evitarono di parteciparvi, sicch\u00e9 la commissione, installata all'H\u00f4tel de Ville, venne costituita da Casimir Perier, Mouton de Lobau, Audry de Puyraveau, Mauguin e Auguste de Schonen. Venne inoltre deciso di premere per un governo capeggiato dal duca di Mortemart senza mettere in discussione Carlo X, ma da Saint-Cloud non giunsero notizie. Giunta notte, mentre la capitale restava nelle mani dei rivoluzionari, le possibilit\u00e0 di compromesso sembravano sempre pi\u00f9 lontane e il trono di Carlo X appariva condannato.\n30 e 31 luglio: la borghesia prende il potere.\n30 luglio: l'eliminazione di Carlo X e della scelta repubblicana.\nIl 30 luglio deputati e giornalisti entrarono in scena per utilizzare la rivoluzione popolare a profitto della borghesia. Venne scartata la soluzione istituzionale repubblicana per timore che questa innescasse processi incontrollabili per gli interessi delle forze moderate: la soluzione di una monarchia orl\u00e9anista fu pertanto giudicata la migliore per fare lo sgambetto ai repubblicani, che non furono capaci di darsi un'organizzazione.\nL'offensiva venne lanciata all'alba di venerd\u00ec 30 luglio da Laffitte e Thiers, rientrato il giorno prima a Parigi, con la benevolente complicit\u00e0 di Talleyrand che da qualche tempo puntava sul duca d'Orl\u00e9ans per salvare la monarchia. Da lui Laffitte ricevette i tre redattori de \"Le National\": Thiers, Mignet e Carrel. Non temette la minaccia bonapartista, perch\u00e9 il duca di Reichstadt era in Austria e la quasi totalit\u00e0 dei vecchi dignitari dell'Impero si erano sistemati con la monarchia, ma temeva una reggenza a nome del piccolo nipote di Carlo X, il duca di Bordeaux, sotto il nome di Enrico V. Occorreva pertanto agire in fretta e Thiers e Mignet scrissero sul \"National\" un appello: \nOra si trattava solo di neutralizzare l'iniziativa di Mortemart, che portava dal castello di Saint-Cloud la revoca delle ordinanze del 25 luglio e il licenziamento di Polignac: andato all'H\u00f4tel de Ville, venne affrontato da B\u00e9rard e dal generale Mathieu Dumas che gli comunicarono la novit\u00e0 della candidatura del duca d'Orl\u00e9ans. Al duca de Mortemart, che gli mostrava le ordinanze di revoca, B\u00e9rard rispose freddamente: \u00abCarlo X ha cessato di regnare\u00bb.\nNel Palazzo Borbone, la sede del Parlamento, i deputati consideravano irricevibili le ordinanze considerando Carlo X decaduto e designarono una commissione di cinque membri per discutere con i pari, formata da Augustin Perier, Horace S\u00e9bastiani, Fran\u00e7ois Guizot, Benjamin Delessert e Jean-Guillaume Hyde de Neuville, i quali si recarono al palazzo del Luxembourg spiegando al duca di Mortemart che Carlo X aveva cessato di regnare e che il duca d'Orl\u00e9ans era l'unico riparo dalla repubblica; Mortemart ammise che, a suo giudizio, la soluzione indicata era la meno peggiore e anche gli altri pari presenti erano concordi.\nAdesso non restava che convincere Luigi Filippo che fosse venuto il tempo di decidersi, ma il duca d'Orleans temette di entrare a Parigi troppo presto, pensando che Carlo X non fosse ancora fuori gioco. Giudicando prudente aspettare ancora, Luigi Filippo lasci\u00f2 Neuilly per il suo castello di Raincy, a Levallois.\nA mezzogiorno i deputati si riunirono ancora a Palazzo Borbone: tranne uno, devoto a Carlo X, e pochi favorevoli alla repubblica, tutti gli altri erano per Luigi Filippo; l'unico problema per loro era se considerarlo luogotenente generale del regno o re a tutti gli effetti. Venne scelta la proposizione redatta da Benjamin Constant nella quale si \u00abprega S. A. R. M. il duca d'Orl\u00e9ans di venire nella capitale per esercitarvi le funzioni di luogotenente generale del regno\u00bb esprimendogli \u00abil voto di conservare i colori nazionali\u00bb.\nThiers, con lettere esplicative di Laffitte e S\u00e9bastiani, accompagnato dal pittore Ary Scheffer, amico della famiglia d'Orl\u00e9ans, li piant\u00f2 in asso partendo con buoni cavalli prestatigli dal principe di Moscova, Napol\u00e9on Joseph Ney, genero di Laffitte: arrivato a Neuilly, la moglie del duca, Maria Amalia di Borbone-Napoli, gli spieg\u00f2 che il marito non poteva accettare il trono finch\u00e9 Carlo X si trovasse ancora a Saint-Cloud, mentre la sorella del duca, Ad\u00e9la\u00efde d'Orl\u00e9ans, sottoline\u00f2 come occorreva evitare di \u00abdare alla rivoluzione il carattere di una congiura di palazzo\u00bb e di provocare l'intervento della potenze straniere: \u00abSe voi credete chi l'adesione della nostra famiglia possa essere utile alla rivoluzione, noi la diamo ben volentieri\u00bb e si dichiar\u00f2 pronta a recarsi a Parigi per accettare la luogotenenza a nome del fratello \u00abin mezzo al popolo delle barricate\u00bb.\nIn quel giorno a Neuilly \u00e8 un via vai di personaggi che sollecitavano, attraverso i famigliari, Luigi Filippo a porsi come candidato al trono: a tutti questi la moglie rispose che il marito \u00abnon vuole diventare un usurpatore\u00bb n\u00e9 si pensi che la rivoluzione sia stata fatta \u00abper mettere il duca d'Orl\u00e9ans sul trono\u00bb anzich\u00e9 \u00abper difendere le libert\u00e0 nazionali\u00bb e intanto mandava messaggi al marito chiedendogli di tornare urgentemente a Neuilly. Luigi Filippo giunse a Neuilly la sera: nel boschetto del parco, al lume delle torce, ascolt\u00f2 la lettura della risoluzione dei deputati che gli chiesero di assumere la luogotenenza del regno \u2013 non si specifica a nome di chi \u2013 che egli accett\u00f2.\n31 luglio: l'entrata in scena di Luigi Filippo.\nVestito con una redingote grigia ornata di una coccarda tricolore e accompagnato dal barone de Berthois, da Oudard e dal colonnello Heymes, Luigi Filippo lasci\u00f2 Neuilly alle dieci di sera, diretto al Palais-Royal. Durante il cammino rese visita a Talleyrand, assicurandosi il suo appoggio. A mezzanotte giunse al Palais-Royal, dove pass\u00f2 la notte.\nAlle quattro del mattino Mortemart arriv\u00f2 da Luigi Filippo, che dormiva su un materasso gettato a terra, in una piccola stanza dove fa un caldo soffocante. Il duca d'Orl\u00e9ans si alz\u00f2, senza camicia n\u00e9 parrucca, tutto sudato e tenne un lungo discorso a Mortemart per convincerlo della sua fedelt\u00e0 al re: \u00abSe vedrete il re, ditegli che sono stato condotto a Parigi a forza [...] che mi far\u00f2 fare a pezzi piuttosto che lasciarmi posare la corona in testa\u00bb, informandolo che i deputati l'avevano nominato luogotenente generale per ostacolare la formazione della repubblica, gli chiese se egli era disponibile a riconoscere questa nomina. Alla sua risposta negativa il duca gli consegn\u00f2 una lettera per il re, dove confermava la sua lealt\u00e0 e dichiar\u00f2 che se fosse stato costretto a esercitare il potere, sarebbe solo \"pro tempore\" e nell'interesse della casata.\nQualche ora dopo Luigi Filippo apprese che Carlo X, cedendo al panico e alla sfiducia, aveva lasciato la reggia di Saint-Cloud per il Trianon: fece subito richiamare Mortemart e si fa riconsegnare la lettera con il pretesto di portarvi delle correzioni. Ormai il dado era tratto, il trono era vacante e basta sedervisi, quindi alle nove del mattino Luigi Filippo, ricevendo la delegazione dei deputati, dichiar\u00f2 di non poter subito accettare la luogotenenza in ragione dei suoi legami di famiglia con Carlo X che gli imponevano doveri personali e perch\u00e9 intendeva anche chiedere consigli \u00aba persone nelle quali ripongo fiducia e che non sono ancora qui\u00bb. Quella che apparve una sua manovra, riusc\u00ec perfettamente: i deputati lo supplicarono di accettare immediatamente, agitando lo spettro di una repubblica che potrebbe essere presto proclamata all'H\u00f4tel de Ville; in tal modo Luigi Filippo avrebbe sempre potuto affermare che gli si forz\u00f2 la mano e che egli si era impegnato solo per salvare la monarchia.\nIl duca d'Orl\u00e9ans si ritir\u00f2 allora con Sebastiani e Dupin, con i quali redasse un proclama, accettato dai deputati presenti: \nAccogliendo questo proclama, i deputati risposero nel pomeriggio: \nFirmato da quasi novanta deputati, l'atto venne portato al Palais-Royal. Tuttavia la manovra in favore del duca d'Orl\u00e9ans, appena conosciuto all'H\u00f4tel de Ville, suscit\u00f2 la rabbia dei repubblicani. Il duca di Chartres, accorso da Joigny, venne arrestato a Montrouge e minacciato di essere passato per le armi e occorse l'intervento personale di La Fayette per ottenere la sua liberazione. La commissione municipale reag\u00ec cercando di trasformarsi in governo provvisorio e lanciando un proclama che mostrava d'ignorare quello dei deputati e nomin\u00f2 i commissari dei diversi ministeri.\nIl duca d'Orl\u00e9ans avrebbe quindi dovuto recarsi all'H\u00f4tel de Ville per eliminare definitivamente, con la complicit\u00e0 di La Fayette, lo spettro della repubblica. La manovra ebbe qualche rischio, ma fu indispensabile. Alle due del pomeriggio un corteo picaresco lasci\u00f2 il Palais-Royal. Racconta Chateaubriand: \nTuttavia mentre il corteo avanzava con difficolt\u00e0 sul lungosenna attraverso le barricate verso l'H\u00f4tel de Ville, altre grida si levarono da una folla sempre pi\u00f9 ostile: \u00abAbbasso i Borboni! Basta con i Borboni! A morte i Borboni! Abbasso il duca d'Orl\u00e9ans!\u00bb. Arrivato all'H\u00f4tel de Ville Luigi Filippo, vestito in uniforme di guardia nazionale, esclam\u00f2, indicando il generale La Fayette, senza riuscire per\u00f2 a distendere l'atmosfera: \u00abSignori, una vecchia guardia nazionale rende visita al suo antico generale!\u00bb. L'uscita venne accolta da mormorii ostili: \u00abViva La Fayette! Abbasso i Borboni!\u00bb. Abbracciando il vecchio generale che gli si avvicin\u00f2 zoppicando, Luigi Filippo, con aria seducente, esclam\u00f2: \u00abAh! \u00c8 la conseguenza della ferita che avete ricevuto in America, alla battaglia della Brandywine!\u00bb e La Fayette, che effettivamente vi fu ferito a una gamba l'11 ottobre 1777, si estasi\u00f2: \u00abAh, Signore, che memoria!\u00bb.\nIl deputato Viennet lesse il proclama dei deputati, accolto da applausi quando promise la garanzia delle libert\u00e0 pubbliche. Luigi Filippo rispose gravemente: \u00abCome francese, deploro il male fatto al Paese e il sangue versato; come principe, sono felice di contribuire al bene della nazione\u00bb. Si alz\u00f2 allora un energumeno, di nome Dubourg, messo l\u00ec dal giornalista Dumoulin, bonapartista. Autoproclamatosi generale in capo dell'insurrezione e vestito di un'uniforme di fantasia, presa in prestito dai magazzini dell'Op\u00e9ra-Comique, apostrof\u00f2 Luigi Filippo: \u00abSi dice che siate un uomo onesto e come tale, incapace di mancare alle promesse. Voglio crederlo, ma \u00e8 bene che sappiate che se non lo farete, vi si sapr\u00e0 farvele mantenere\u00bb. Il duca rispose alteramente: \u00abVoi non mi conoscete, signore! Imparerete a conoscermi. Non avete il diritto di rivolgermi parole simili. Non ho mai mancato alle mie promesse e non \u00e8 certo quando la patria chiama che penso di tradirla\u00bb.\nPer cancellare la penosa impressione lasciata da quella scena La Fayette trascin\u00f2 Luigi Filippo al balcone dove i due, al di sopra della folla ammassata, si abbracciarono platealmente, avvolti ciascuno da una grande bandiera tricolore. La brillante messa in scena e il \u00abbacio repubblicano\u00bb di La Fayette, secondo l'ironica formula di Chateaubriand, consegnava definitivamente il trono a Luigi Filippo.\nIl duca ritorn\u00f2 al Palais Royal attraverso la \"rue\" Saint-Honor\u00e9, dove ricevette un'accoglienza pi\u00f9 calorosa, e distribu\u00ec numerose strette di mano: fu uno dei primi bagni di folla della storia. La folla lo segu\u00ec fino al palazzo e all'inizio della sera, quando la duchessa d'Orl\u00e9ans e la \"mademoiselle\" Ad\u00e9la\u00efde vi giunsero, trovarono uno spettacolo che loro giudicano particolarmente spiacevole. La duchessa raccont\u00f2 cos\u00ec: \nAbdicazione di Carlo e ascesa di Luigi Filippo (2-9 agosto).\nIl 2 agosto, Carlo X abdic\u00f2, eludendo suo figlio il delfino Luigi Antonio in favore di suo nipote Enrico, duca di Bordeaux, che non aveva ancora dieci anni. In un primo momento, il duca di Angoul\u00eame (il delfino) si rifiut\u00f2 di controsiglare il documento di rinuncia ai propri diritti sul trono francese. Secondo la duchessa di Maill\u00e9, \"vi fu un duro alterco tra padre e figlio. Potevano sentire le loro voci nelle stanze a fianco\". Infine, dopo venti minuti, il duca di Angoul\u00eame rinunci\u00f2 a essere Luigi XIX e, riluttante, firm\u00f2 la seguente dichiarazione del padre:\n\u201cCaro cugino, sono cos\u00ec costernato dei mali che affliggono il mio popolo che non posso fare a meno di volerli evitare. Per questo ho preso la decisione di abdicare la corona in favore di mio nipote, il duca di Bordeaux. Il delfino, che condivide i miei sentimenti, rinuncia anch'egli ai diritti in favore di suo nipote. Sar\u00e0 tua capacit\u00e0, in quanto Luogotenente Generale del regno, proclamare l'ascesa al trono di Enrico V. Successivamente, prenderai tutte le misure necessarie per regolare le misure di governo per tutelare la minore et\u00e0 del sovrano. Qui mi limito personalmente a stabilire questo fatto, per evitare future e ulteriori angherie. Puoi comunicare le mie intenzioni ai corpi diplomatici, e mi farai sapere quanto prima i risultati di questa proclamazione.\u201d\nSe il regno di Luigi XIX dur\u00f2 pochi minuti, quello di Enrico V dur\u00f2 appena una settimana: Luigi Filippo infatti ignor\u00f2 il documento, il 7 agosto il trono fu dichiarato vacante, e il 9 agosto il duca d'Orl\u00e8ans fu proclamato re dei Francesi dai membri della Camera."}
{"id": "1243187", "revid": "254059", "url": "https://it.wikipedia.org/wiki?curid=1243187", "title": "Massangla", "text": "La Massangla \u00e8 un torrente che nasce dal Monte Nozzolo, percorre la Val di Croina e confluisce come affluente di sinistra nel Rio Sache nei pressi di Tiarno di Sotto. Il Rio Sache forma a sua volta il Lago di Ledro."}
{"id": "1243189", "revid": "124094631", "url": "https://it.wikipedia.org/wiki?curid=1243189", "title": "Barastyr", "text": "Nella mitologia osseta, Barastyr \u00e8 un personaggio mitico, che comanda sul \"Paese dei Morti\".\nBarastyr \u00e8 una figura centrale in molte leggende ossete, nel paese caucasico inoltre sono particolarmente sviluppati anche i rituali di offerta funeraria. Probabilmente il termine \"Bar-astyr\" \u00e8 associato alle tradizioni cecene sul culto dei morti: il secondo elemento del nome \"astyr\" ha delle assonanze con il ceceno \"Eshtr\", capo dei morti.\nCiclo dei Narti.\nBarastyr compare diverse volte nei racconti legati al Ciclo dei Narti, come ad esempio quando permette al Figlio senza nome di Uryzm\u00e6g di prendere il suo cavallo castrato e tornare nel regno dei vivi per parlare col padre."}
{"id": "1243190", "revid": "106990", "url": "https://it.wikipedia.org/wiki?curid=1243190", "title": "Trigesimasesta", "text": ""}
{"id": "1243192", "revid": "767487", "url": "https://it.wikipedia.org/wiki?curid=1243192", "title": "Drosia", "text": "Drosia () \u00e8 una ex comunit\u00e0 della Grecia nella periferia dell'Attica (unit\u00e0 periferica dell'Attica Orientale) con 5.865 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compresa nel comune di Dionysos."}
{"id": "1243195", "revid": "767487", "url": "https://it.wikipedia.org/wiki?curid=1243195", "title": "Gerakas", "text": "Gerakas () \u00e8 un ex comune della Grecia nella periferia dell'Attica (unit\u00e0 periferica dell'Attica Orientale) con 13.921 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Pallene."}
{"id": "1243196", "revid": "287204", "url": "https://it.wikipedia.org/wiki?curid=1243196", "title": "Sosta (alpinismo)", "text": "La sosta \u00e8, in arrampicata e alpinismo, un insieme di punti di ancoraggio tra loro opportunamente collegati, utilizzati per l'assicurazione della cordata durante la sua progressione su una parete. Deve quindi essere un punto di massima sicurezza costruito su almeno due punti di ancoraggio (in alcuni casi anche su uno solo), e per una arrampicata sicura \u00e8 condizione necessaria che sulla parete vi siano gi\u00e0 (o si possano predisporre) delle buone soste. \nIn particolare, la sosta deve garantire il massimo di sicurezza possibile: si tratta infatti del vincolo che lega la cordata alla parete. In caso di un suo cedimento, le conseguenze possono essere disastrose.\nTipologie di sosta.\nIn alpinismo ed arrampicata esistono diversi modi di effettuare una sosta per assicurazione. La principale distinzione si basa su come vengono collegati tra loro i punti di ancoraggio: \"in parallelo\" od \"in serie\". Comunemente si ritiene che la sosta in parallelo, ripartendo il carico su pi\u00f9 punti in maniera uniforme, sia pi\u00f9 sicura e migliore di quella in serie, che scarica le forze su solo punto, ma non sono mai stati effettuati test pratici al riguardo: i vantaggi della sosta in parallelo, per quanto concerne questo argomento, quindi, non sono ben definiti; \u00e8 allo stesso tempo evidente che nel caso di cedimento di uno degli ancoraggi di una sosta in parallelo i punti rimanenti ed il cordino di collegamento saranno sottoposti a sollecitazioni molto forti, che non hanno tale intensit\u00e0 nel caso della sosta in serie.\nNella realizzazione di una sosta \u00e8 sempre opportuno utilizzare moschettoni a ghiera per il collegamento del cordino o della fettuccia ai punti di ancoraggio, per ovviare a possibili aperture della leva del moschettone. Nel caso si utilizzi un cordino bisogna chiuderlo ad anello con un doppio o triplo nodo inglese; se il cordino \u00e8 in kevlar, il nodo deve essere obbligatoriamente triplo. Se il cordino \u00e8 in nylon \u00e8 opportuno che il suo diametro sia almeno di 7\u00a0mm (con carico di rottura totale di 2000 daN circa).\nGli unici casi in cui si infila il cordino o la fettuccia direttamente nei punti di ancoraggio, senza moschettoni di collegamento, sono la sosta da attrezzare per la discesa in corda doppia e la \"sosta di abbandono\".\nLe soste \"in parallelo\" sono comunque quelle che vengono pi\u00f9 frequentemente eseguite nonch\u00e9 insegnate nei corsi di alpinismo delle scuole C.A.I..\nSoste in parallelo.\nEsistono tre tipi di soste in parallelo:\nLa sosta mobile.\nLa \"sosta mobile\" presenta il vantaggio di poter muovere il suo vertice in varie direzioni poich\u00e9 pu\u00f2 variare la lunghezza relativa tra i suoi rami. Lo svantaggio, come citato precedentemente, \u00e8 che in caso di cedimento di un ancoraggio, i rimanenti subiscono una forza violenta a strappo, inoltre la venuta meno di un ancoraggio causa una discesa repentina della sosta pari alla lunghezza del ramo il cui punto di ancoraggio ha ceduto.\nLa sosta mobile si pu\u00f2 realizzare infilando l'anello di cordino o di fettuccia nei moschettoni inseriti negli occhielli dei punti di ancoraggio ed aggiungendo un moschettone al \"vertice\" dell'anello, ottenuto girando ad asola il ramo superiore (nel caso di due punti di ancoraggio) o quello che collega i due ancoraggi pi\u00f9 lontani (nel caso di tre punti). Questa asola di corda risulta indispensabile se la sosta \u00e8 eseguita su soli due ancoraggi: nel caso uno di questi ceda, esso evita lo sfilarsi dello spezzone di sosta dall'unico ancoraggio rimasto.\nLa sosta mobile \u00e8 la tipologia pi\u00f9 adatta alle attivit\u00e0 di tipo alpinistico.\nLa sosta fissa.\nLa \"sosta fissa\" viene realizzata su almeno due punti di ancoraggio e facendo almeno un nodo sui rami di cordino, in modo da creare delle asole chiuse, nei pressi del vertice del triangolo. Solitamente si utilizza una corda intera da 50\u00a0m ed i punti di ancoraggio sono in numero superiore a tre. Il moschettone al vertice viene chiamato \"attacco principale\".\nQuesta tipologia di sosta \u00e8 vantaggiosa nel caso di rottura di uno dei rami di cordino, poich\u00e9 l'integrit\u00e0 della struttura non viene completamente compromessa, nonch\u00e9 nel caso di fuoriuscita di uno degli ancoraggi, poich\u00e9 non vi \u00e8 una sollecitazione a strappo su quelli rimanenti. Allo stesso tempo essa \u00e8 per\u00f2 un tipo di sosta \"direzionale\", che ripartisce il carico sugli ancoraggi in modo uniforme solamente quando la sollecitazione provenga da una ben precisa direzione: negli altri casi viene sollecitato solo uno degli ancoraggi; inoltre \u00e8 molto difficile allestirla distribuendo i carichi sugli ancoraggi in misura equa; infine, in caso di ribaltamento \u00e8 pressoch\u00e9 certo che la distribuzione dei carichi vada ad interessare uno solo degli ancoraggi, cio\u00e8 quello pi\u00f9 lontano dal corpo che sta esercitando tensione sulla corda.\nEssendo praticamente impossibile prevedere con esattezza la direzione da cui proverr\u00e0 l'eventuale sollecitazione, questo tipo di sosta non si utilizza n\u00e9 in alpinismo n\u00e9 in arrampicata quando si deve effettuare l'assicurazione del primo di cordata. Pertanto trova impiego solo nella realizzazione di \"soste per corde doppie\" oppure per particolari \"manovre di soccorso\" (come una calata di ferito) nelle quali si conosca a priori la direzione del carico applicato sulla sosta.\nLa sosta semimobile.\nLa \"sosta semimobile\" viene realizzata esclusivamente su due punti di ancoraggio, facendo un nodo su ciascuna delle coppie di rami provenienti dagli ancoraggi stessi.\nEssa presenta gli stessi vantaggi della sosta fissa, ovvero che il carico pu\u00f2 essere ripartito tra i due ancoraggi (sebbene questo avvenga solo per sollecitazioni provenienti da un range di direzioni limitato) e che in caso di rottura del tratto di cordino tra il nodo ed il punto di ancoraggio, o nel caso di fuoriuscita di uno degli ancoraggi, l'integrit\u00e0 della struttura non viene completamente compromessa (il carico \u00e8 trattenuto da un solo ramo), mentre lo strappo sull'ancoraggio rimanente \u00e8 di entit\u00e0 inferiore rispetto a quello che si avrebbe su un'equivalente sosta dinamica (lo scorrimento del moschettone viene fermato dal nodo). Lo spazio di mobilit\u00e0 della sosta \u00e8 definito dalla posizione dei due nodi aggiuntivi: pi\u00f9 sono vicini al vertice, minore \u00e8 l'escursione possibile del moschettone. Gli svantaggi sono che in caso di ribaltamento della sosta potrebbe lavorare solo uno dei punti di ancoraggio, che pu\u00f2 essere realizzata solo con due ancoraggi (non tre o quattro) e che non \u00e8 omnidirezionale.\nQuesto tipo di sosta trova applicazione nelle cosiddette \"soste di servizio\", abbinate alla sosta fissa con lo scopo di essere utilizzate per calare persone o materiali, oppure nelle \"soste di abbandono\", in cui non si utilizzano moschettoni per collegare il cordino agli ancoraggi ma gli \"spezzoni d'abbandono\" passano direttamente in essi permettendo di calarsi senza abbandonare sul luogo i moschettoni.\nIn falesia.\nNell'arrampicata sportiva, praticata in falesie di roccia o di ghiaccio, le soste sono generalmente gi\u00e0 presenti e sono dette \"'soste pre-attrezzate\". Nella maggior parte dei casi si tratta, almeno su roccia, di soste fisse a due punti di ancoraggio collegati tra loro da una catena di acciaio dotata di un apposito anello di calata (tale anello viene utilizzato per le corde doppie, su vie di pi\u00f9 tiri, o per la moulinette nel caso di monotiri).\nIn alpinismo.\nSu terreno di montagna, non sempre si trovano soste pre-attrezzate e pu\u00f2 essere necessario allestire ex-novo la sosta (o anche integrare con proprio materiale i punti di ancoraggio eventualmente gi\u00e0 in loco).\nDurante la progressione del capocordata, sia su roccia sia su ghiaccio, nel momento in cui la lunghezza della corda sta per volgere al termine ed egli si trova in una zona relativamente comoda, \u00e8 bene che egli allestisca una sosta. La sosta servir\u00e0 non solo come punto di autoassicurazione personale, ma anche come punto di \"assicurazione dinamica\" per recuperare il compagno di salita e, soprattutto, come punto di assicurazione dinamica per il successivo tiro di corda del capocordata. \nIl primo di cordata si deve autoassicurare il prima possibile ad un punto di ancoraggio; non deve incorrere nell'errore di realizzazione la sosta per assicurarvisi solo quando sia stata completata: il primo di cordata si assicura temporaneamente a un punto di ancoraggio, costruisce la sosta, si autoassicura anche al vertice di essa, ed infine stacca la precedente autoassicurazione.\nNella pratica, dunque, la sosta \u00e8 anche il luogo fisico nel quale tutti i membri della cordata si ricongiungono e si autoassicurano prima che la cordata possa ripartire. Grazie ai punti di sosta \u00e8 possibile percorrere in sicurezza vie di lunghezza maggiore rispetto a quella della corda a disposizione, solitamente 60 metri. Il numero di soste che vengono effettuate durante un'arrampicata designano pertanto anche i tiri di corda necessari a raggiungere la vetta.\nPer costruire una buona sosta, possono risultare utili punti di ancoraggio naturali sufficientemente solidi (per esempio un albero dal tronco robusto o una clessidra) o materiali da infiggere nella roccia (chiodo da roccia) o nel ghiaccio (vite da ghiaccio). Altri eventuali punti di ancoraggio sono costituiti da attrezzi quali nuts e friends, che richiedono per\u00f2 una certa esperienza per il loro corretto utilizzo."}
{"id": "1243200", "revid": "838137", "url": "https://it.wikipedia.org/wiki?curid=1243200", "title": "Figlio senza nome di Uryzm\u00e6g", "text": "Nella mitologia osseta, il Figlio senza nome di Uryzm\u00e6g \u00e8 un personaggio mitico, figlio di Uryzm\u00e6g e Satana.\nL'incontro con Uryzm\u00e6g.\nIl Ciclo dei Narti narra che a seguito di una cattiva annata si era spento il valore dei giovani narti a causa della debolezza, tanto da far adirare Uryzm\u00e6g. La moglie Satana per calmare il marito e rinvigorire i suoi valorosi compaesani, disse ad Uryzm\u00e6g di invitare i narti a banchettare presso la loro dimora in cui il cibo non mancava, il banchetto dur\u00f2 una settimana ma ad un certo punto si spense il fuoco e Uryzm\u00e6g prese per la legnaia per prendere nuova legna e ravvivare le fiamme. Nel percorso fu rapito dall'aquila nera della montagna che lo deposit\u00f2 in uno scoglio in mezzo al mare sul cui fondo dietro a una porta dimoravano tre fanciulle e una vecchia, ovvero la casa dei Donbettyrt\u00e6. Uryzm\u00e6g scivol\u00f2 in fondo allo scoglio ed entr\u00f2 nella casa dei Donbettyrt\u00e6, poi raccont\u00f2 la sua vicenda alla vecchia e venne ospitato per il pranzo, ma durante i preparativi sventuratamente un bambino che abitava presso i Donbettyrt\u00e6 cadde sulla spada dell'eroe e si uccise.\nUryzm\u00e6g molto turbato da questa tragedia decise di non restare e torn\u00f2 sullo scoglio, di l\u00ec a poco l'aquila ritorn\u00f2 a prenderlo ed a riporlo nella legnaia. Uryzm\u00e6g recuper\u00f2 la legna e torn\u00f2 alla tavola imbandita, decise di narrare la sua vicenda appena successa, Satana udendola si strapp\u00f2 i capelli di dolore perch\u00e9 il bambino trafitto era suo figlio, nato mentre Uryzm\u00e6g era in missione e successivamente affidato ai Donbettyrt\u00e6 nei primi anni di vita. Uryzm\u00e6g cadde in un periodo di mestizia, ma parlando con gli altri Narti presto decise di non rattristarsi troppo della vicenda che si era dimostrata una tragica fatalit\u00e0.\nIl ritorno dal Paese dei Morti.\nI Donbettyrt\u00e6 seppellirono il bambino che una volta giunto nel paese dei morti parl\u00f2 con il suo re Barastyr lamentandosi del padre che lo aveva dimenticato e non gli aveva fatto nessuna offerta funebre dal momento della morte. A parziale discolpa di Uryzm\u00e6g va detto che nella tradizione osseta, risulta alquanto difficile rendere offerta a un morto privo di nome in quanto il nome \u00e8 parte integrante e fondamentale del rito votivo. Barastyr promise di porre rimedio alla questione permettendo al ragazzo di tornare nel mondo dei vivi in sella al proprio cavallo castrato, e ferrato a rovescio per ingannare gli altri morti.\nIl ragazzo giunse nel paese dei narti ed incontr\u00f2 Satana a cui disse che attendeva Uryzm\u00e6g sulla collina per una spedizione guerresca. L'eroe decide di partire, nonostante Satana cercasse con artifici magici di allontanare il ragazzo dal suo sposo: tramite una offerta chiese che scendesse una tormenta di ghiaccio e neve, ma il ragazzo pareva essere protetto dall'aura del magico cavallo per una distanza di sette aree da trebbiare.\nLa spedizione le paese di Terk-Turk.\nI due decisero di recarsi nel ricco paese di Terk-Turk, passarono il mare e giunti nel paese che cercavano scavarono due trincee e si predisposero alla battaglia per la conquista dei sarmenti dei Terk-Turk, la battaglia si svolse tra il cavallo di Barastyr, affidato al figlio di Uryzm\u00e6g, ed il puledro di ferro ovvero il difensore del paese dei Terk-Turk. Mentre il combattimento ancora infuriava giunse anche il lupo dalle fauci di ferro che venne abbattuto da una freccia del ragazzo senza nome, e successivamente l'avvoltoio dal becco di ferro che fece la medesima fine. Alla fine della razzia Uryzm\u00e6g torn\u00f2 verso il villaggio mentre il figlio si rec\u00f2 dal popolo di Terk-Turk per segnalare la razzia come si er soliti fare, il popolo lo invit\u00f2 a un banchetto ed egli si mostr\u00f2 sprezzante mostrando il puledro in catene e la testa del lupo, poi se ne and\u00f2 con il puledro di ferro come parte del bottino.\nGiunto ai limiti del paese incontr\u00f2 una anziana che piangeva sui tumuli dei suoi sei figli morti per difendere il paese, implor\u00f2 il ragazzo di risparmiare il suo settimo figlio che era alla testa degli inseguitori dei due razziatori, e questi promise di non infierire sulla sua prole e cos\u00ec fece. Una volta fuori dal paese ed al sicuro dalla minaccia, il ragazzo si fece conoscere finalmente dal padre e gli consegn\u00f2 un bue bianco chiedendo di fare l'offerta annuale anche a lui, sebbene non avesse un nome e lui non l'avvesse mai conosciuto come proprio figlio. All'atto di separarsi il ragazzo riprese la via del Regno dei Morti, mentre Uryzm\u00e6g giunto a casa raccont\u00f2 la vicenda a Satana che corse appresso al figlio e prima che egli varcasse la porta del regno terreno ne intravide la veste e le fattezze, lanciandogli un anello che si infil\u00f2 da solo al dito del ragazzo."}
{"id": "1243201", "revid": "150809", "url": "https://it.wikipedia.org/wiki?curid=1243201", "title": "Puledro di ferro", "text": ""}
{"id": "1243204", "revid": "857138", "url": "https://it.wikipedia.org/wiki?curid=1243204", "title": "Terk-Turk", "text": "Nella mitologia osseta, Terk-Turk \u00e8 un luogo mitico, considerato il pi\u00f9 ricco al mondo.\nIl nome, sostanzialmente di fantasia, ha comunque una assonanza con quello dei \"Turchi di Terek\", \u00e8 comunque probabile che si faccia riferimento a una regione oltre il Mar Nero dato che nell'avventura narrata nel Ciclo dei Narti che ha come protagonisti Uryzm\u00e6g e il suo figlio senza nome, si narra che i due abbiano attraversato il mare per giungervi.\nIl paese, dove \"bestiame minuto, bestiame con le corna, cavalli, vi si trovano in cos\u00ec gran numero che i loro pastori non possono guidarli\". Nonostante questo, gli armenti sono difesi da tre temibili difensori quali il puledro di ferro, il lupo dalle fauci di ferro e l'avvoltoio dal becco di ferro. Queste tre creature furono rese inoffensive dal figlio senza nome di Uryzm\u00e6g: il primo fu sconfitto dal suo cavallo, mentre gli altri due furono abbattuti da una sua freccia e la testa del lupo lasciata ai Terk-Turk in segno di supremazia."}
{"id": "1243205", "revid": "150809", "url": "https://it.wikipedia.org/wiki?curid=1243205", "title": "Lupo dalle fauci di ferro", "text": ""}
{"id": "1243206", "revid": "150809", "url": "https://it.wikipedia.org/wiki?curid=1243206", "title": "Avvoltoio dal becco di ferro", "text": ""}
{"id": "1243209", "revid": "1086846", "url": "https://it.wikipedia.org/wiki?curid=1243209", "title": "Associazione Sportiva Livorno Calcio 2006-2007", "text": "Questa voce raccoglie le informazioni riguardanti l'Associazione Sportiva Livorno Calcio nelle competizioni ufficiali della stagione 2006-2007.\nStagione.\nIn questa stagione, il Livorno per la prima volta partecipa a una competizione europea, favorita dalle sentenze di \"Calciopoli\".\nAi preliminari i labronici pescano il Pasching, squadra di una piccola cittadina austriaca nei pressi di Linz: il Livorno vince facilmente entrambi gli incontri.\nNel sorteggio di Lione la squadra viene inserita come testa di serie n\u00b04. Essa far\u00e0 parte del girone A, assieme a (testa di serie n\u00b01), (testa di serie n\u00b02), Partizan Belgrado (testa di serie n\u00b03) e Maccabi Haifa (testa di serie n\u00b05).\nLa prima partita \u00e8 contro il , squadra scozzese che chiude la partita in poco meno di mezz'ora, lasciando in seguito fare gioco ai labronici che tentano di riaccendere la partita.\nLa seconda giornata del gruppo A vede di fronte gli amaranto e il Partizan Belgrado in Serbia. \u00c8 il Partizan a passare in vantaggio per primo, e nei minuti finali, da un calcio di punizione per il Livorno, il portiere Marco Amelia batte la difesa del Partizan con un colpo di testa sancendo il risultato di parit\u00e0 tra le squadre.\nIl 29 novembre 2006 il Livorno affronta, tra le mura amiche, gli israeliani del Maccabi Haifa. Il Livorno passa al 19' con Cristiano Lucarelli facendosi pareggiare dall'attaccante Colautti nei minuti di recupero della ripresa.\nIl Livorno, quindi, ha l'obbligo di vincere in terra francese, ma, questo obbligo, sarebbe pervenuto ugualmente poich\u00e9 l' ha battuto per 4-1 il Partizan Belgrado in trasferta e pu\u00f2, quindi, godere di una migliore differenza reti. La sfida contro i francesi si gioca il 14 dicembre 2006, e il Livorno, dopo 45' passati a difendere e provare il contrattacco, riesce a passare nella ripresa con un colpo di testa di Cristiano Lucarelli. Il risultato non cambia nei restanti minuti e il Livorno passa cos\u00ec al turno successivo della competizione europea. \u00c8 la prima volta che la societ\u00e0 toscana raggiunge un traguardo continentale simile.\nAi sedicesimi gli avversari sono gli spagnoli dell'Espanyol: gli iberici vincono entrambi gli incontri. contro i labronici proseguendo il loro cammino fino alla finale di Glasgow, dove, al termine dei tempi supplementari, cadranno ai rigori contro i conterranei del Siviglia, alla loro seconda Coppa UEFA consecutiva\nPer quanto riguarda la Coppa Italia, grazie al raggiungimento della sesta posizione nel campionato, per via delle sentenze della Corte Federale, il Livorno ottiene il diritto a iniziare la partecipazione alla Coppa Italia direttamente agli ottavi di finale, nella quale perde il doppio confronto con l'.\nIn campionato, invece, i labronici terminano al 11\u00ba posto con 43 punti. Lucarelli \u00e8 ancora il miglior realizzatore stagionale con 20 reti, secondo nella classifica marcatori dietro Francesco Totti (26).\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "1243210", "revid": "181699", "url": "https://it.wikipedia.org/wiki?curid=1243210", "title": "Amga (citt\u00e0)", "text": "Amga (in lingua russa A\u043c\u0433\u0430, in lingua sacha A\u043c\u043c\u0430 - traslitterato \"Amma\" -) \u00e8 una citt\u00e0 situata nella Sacha-Jakuzia, nell'estremo oriente della Russia, a circa 200 chilometri a sud est della capitale del territorio, Jakutsk. Amga \u00e8 situata sulle sponde dell'omonimo fiume. Nel 1989 contava 5.100 abitanti, saliti nel 2001 a 6.582 e ridiscesi nel 2002 a 6.359. Amministrativamente, la citt\u00e0 \u00e8 oggi un insediamento di tipo urbano."}
{"id": "1243211", "revid": "110157", "url": "https://it.wikipedia.org/wiki?curid=1243211", "title": "Waidhofen an der Thaya", "text": "Waidhofen an der Thaya \u00e8 un comune austriaco di 5 636 abitanti nel distretto di Waidhofen an der Thaya, in Bassa Austria, del quale \u00e8 capoluogo e centro maggiore; ha lo status di citt\u00e0 capoluogo di distretto (\"Bezirkshauptstadt\"). Il 1\u00ba gennaio 1971 ha inglobato i comuni soppressi di Hollenbach, Kleineberharts, Puch, Ulrichschlag e Vesten\u00f6tting."}
{"id": "1243212", "revid": "110157", "url": "https://it.wikipedia.org/wiki?curid=1243212", "title": "Waidhofen an der Thaya-Land", "text": "Waidhofen an der Thaya-Land \u00e8 un comune austriaco di 1 249 abitanti nel distretto di Waidhofen an der Thaya, in Bassa Austria. \u00c8 stato istituito il 1\u00ba gennaio 1971 con la fusione dei comuni soppressi di Brunn, Buchbach, Kainraths, Nonndorf e Vestenpoppen; capoluogo comunale \u00e8 Vestenpoppen."}
{"id": "1243219", "revid": "838137", "url": "https://it.wikipedia.org/wiki?curid=1243219", "title": "Achille Variati", "text": "\u00c8 stato sindaco di Vicenza dal 1990 al 1995 e dal 2008 al 2018, oltrech\u00e9 presidente della omonima provincia dal 2014 al 2018 e presidente dell'Unione delle province d'Italia dal 2015 al 2018. In passato \u00e8 stato consigliere regionale del Veneto dal 1995 al 2008 e vicepresidente del consiglio regionale dal 2005 al 2008.\nBiografia.\nNato nel quartiere San Bortolo a Vicenza, figlio di Ferruccio, artigiano decoratore edile, e di Erminia, casalinga. Si diploma all'Istituto Magistrale Fogazzaro di Vicenza, consegue la parifica liceale e successivamente si laurea in matematica all'Universit\u00e0 degli Studi di Padova.\nDopo gli studi inizia a lavorare alla Banca Cattolica del Veneto come tecnico informatico. Successivamente diventa capo progetto dell'area crediti finanziari e responsabile del marketing per le procedure innovative del gruppo Banco Ambrosiano Veneto e poi direttore di Itacard srl, societ\u00e0 per le carte di credito del sistema bancario.\nCarriera politica.\nGli inizi.\nEntrato alla fine degli anni '70 a far parte della Democrazia Cristiana (DC), alle elezioni comunali del 1980 viene eletto in consiglio comunale a Vicenza tra le file della DC, che ne diventa segretario cittadino del partito nel 1983. Nelle comunali del 1985 viene rieletto consigliere e ne diventa capogruppo della DC.\nNel 1990 si ricandida come consigliere comunale capolista della Democrazia Cristiana, ricevendo il pi\u00f9 alto numero di preferenze cosa che gli consente (secondo la legge in vigore fino al 1993) di diventare sindaco di Vicenza a 37 anni.\nSindaco di Vicenza (1\u00ba mandato).\nGli anni della prima giunta Variati sono quelli che vedono Vicenza protagonista di alcuni grandi eventi che portano la citt\u00e0 alla ribalta nazionale: nel maggio del 1991, Vicenza ospita l'Adunata nazionale degli alpini. Nel capoluogo, per l'occasione, si contano 300\u00a0000 presenze di \"penne nere\" giunte da tutta Italia.\nIl 7 e 8 settembre dello stesso anno, papa Giovanni Paolo II arriva in visita alla citt\u00e0, incontrando i vicentini in Piazza dei Signori, e visitando l'Ospedale San Bortolo e il Teatro Olimpico. Infine celebra una messa affollatissima nel Parco Querini.\nGli anni della prima giunta Variati sono anche gli anni in cui, a livello nazionale, esplode Tangentopoli. Nel 1992 il sindaco, di fronte al rischio che alcuni tra gli assessori non fossero completamente affidabili, si dimette, costringendo la giunta a fare altrettanto. In consiglio comunale ottiene la fiducia di una nuova maggioranza politica, che ai voti della Democrazia Cristiana e del Partito Socialista Italiano unisce i voti dell'allora Partito Democratico della Sinistra e dei Verdi. Con qualche anno di anticipo sui tempi della politica nazionale, si sperimenta a Vicenza un embrione anticipatore di quell'alleanza che sarebbe diventata pi\u00f9 tardi L'Ulivo.\nConsigliere regionale.\nUna volta scaduto il mandato da sindaco, Variati si candida alle elezioni regionali in Veneto del 1995 col Partito Popolare, nella mozione dell'ex sindaco di Padova Ettore Bentsik, venendo eletto nella circoscrizione di Vicenza in consiglio regionale del Veneto. Viene poi rieletto Consigliere regionale alle regionali venete del 2000, nel medesimo collegio nella lista di Massimo Cacciari - Insieme per il Veneto, e infine alle regionali del 2005 nella lista La Margherita. Durante la settima legislatura, \u00e8 stato capogruppo de La Margherita e vice presidente della Commissione Statuto.\nNell'ottava legislatura, \u00e8 stato vice presidente del Consiglio Regionale e ha poi guidato da capogruppo il Partito Democratico.\nSindaco di Vicenza (2\u00ba e 3\u00ba mandato).\nNelle prime settimane del 2008, il nome di Achille Variati inizia a circolare tra quelli dei possibili candidati a sindaco di Vicenza per le elezioni amministrative del 13 e 14 aprile. La sua candidatura viene ufficializzata il 23 febbraio 2008, dal piazzale della Vittoria di Monte Berico. Dopo uno svantaggio al primo turno di circa otto punti percentuale sulla candidata de Il Popolo della Libert\u00e0 (Amalia Sartori), riesce a recuperare vincendo al ballottaggio con il 50,48% dei voti.\nLa nuova giunta entra ufficialmente in carica il 13 maggio 2008, composta di 10 assessori, di cui otto eletti al Consiglio comunale e due \"tecnici\" di provenienza extra-consiliare. Per la prima volta nella storia della citt\u00e0 il ruolo di vicesindaco viene affidato a una donna, la trentaquattrenne Alessandra Moretti.\nIl primo problema che Variati si trova ad affrontare \u00e8 quello della costruzione della base militare statunitense all'aeroporto Dal Molin (progetto che ha spaccato in due la citt\u00e0) concordato dal secondo governo Berlusconi con gli Stati Uniti e al quale il Governo Prodi non si \u00e8 opposto. La precedente giunta di centrodestra, in un acceso consiglio comunale blindato, aveva dato parere favorevole alla costruzione della base, anche se vincolato da 5 punti. La nuova giunta di Variati approva un nuovo ordine del giorno che elimina il precedente e propone un referendum per met\u00e0 settembre 2008 per conoscere la posizione dei vicentini sulla questione; il referendum viene bloccato, quattro giorni prima del suo svolgimento, dal Consiglio di Stato che accoglie il ricorso della presidenza del Consiglio dei Ministri e del Ministero della Difesa contro l'ordinanza del Tar del Veneto.\nNei primi giorni di novembre del 2010 la citt\u00e0 viene colpita da un'alluvione. Variati sar\u00e0 il secondo sindaco (dopo Giorgio Sala nel 1966) ad affrontare una simile situazione. Grazie all'aiuto anche degli \"angeli del fango di Vicenza\" (i pi\u00f9 di 2000 volontari che hanno prestato il loro aiuto alla citt\u00e0 nei giorni successivi all'alluvione), la citt\u00e0 esce dall'emergenza in poco tempo.\nNel dicembre del 2010 viene licenziato il nuovo Piano di Assetto del Territorio (PAT) di Vicenza, che ridisegna l'assetto territoriale della citt\u00e0; quest'ultimo viene integrato nel febbraio del 2013 dal Piano degli Interventi (PI), che da esecuzione alle idee inserite nel PAT.\nGli ultimi anni di questo mandato sono contraddistinti da numerose emergenze idrologiche (a cui fa seguito la creazione di un apposito piano di emergenza) ma anche dalla riapertura della Basilica Palladiana, dopo un restauro durato 5 anni.\nAlle elezioni amministrative del 26-27 maggio 2013 viene riconfermato sindaco di Vicenza con il 53,47% dei consensi distanziando la principale concorrente (l'ex presidente della provincia Manuela Dal Lago, per la coalizione di centrodestra) di circa 26 punti percentuali. \u00c8 la prima volta, nella storia dell'elezione diretta del sindaco della citt\u00e0, che un candidato vince gi\u00e0 al primo turno senza dover ricorrere al ballottaggio. La nuova giunta entra ufficialmente in carica il 1\u00ba giugno 2013, composta di 9 assessori, 5 uomini e 4 donne. Due sono gli assessori della vecchia giunta che rimangono in questo secondo mandato. Per il ruolo di vicesindaco viene scelto il trentaquattrenne Jacopo Bulgarini d'Elci.\nDal 2013 al 2015 \u00e8 stato membro del consiglio di presidenza dell'Associazione Nazionale Comuni Italiani (ANCI) con delega al welfare e alle politiche sociali. All'interno dello stesso organismo \u00e8 attualmente membro del consiglio direttivo.\nSindaco e presidente della Provincia.\nA seguito della nuova legge sul riordino degli enti locali (\"legge Delrio\") che ha visto la trasformazione delle provincie in enti locali di secondo livello (senza l'elezione diretta degli organi costitutivi), a Variati viene chiesto di candidarsi per guidare la nuova provincia. Il 12 ottobre 2014 i consiglieri ed i sindaci dei 121 comuni vicentini lo eleggono nuovo Presidente con il 63,7% dei voti (con l'appoggio di tutti i principali partiti ad eccezione della Lega Nord che schierava il sindaco di Montecchio Maggiore, Milena Cecchetto).\nIl 15 maggio 2015, Variati viene nominato presidente dell'Unione delle Province d'Italia (UPI). Nell'aprile del 2016, con decreto del ministro dell'Economia e delle Finanze, viene nominato nel Consiglio di amministrazione della Cassa depositi e prestiti in rappresentanza dell'Unione delle Province d'Italia.\nIl 13 giugno 2018, con l'entrata in carica di Francesco Rucco come sindaco di Vicenza, decade dalla carica di presidente della Provincia, non avendo pi\u00f9 il requisito necessario di essere alla guida di un comune.\nIl 6 aprile 2019 annuncia ufficialmente la candidatura nella lista Partito Democratico-Siamo Europei alle elezioni europee del 26 maggio nella circoscrizione Nord-Est; con 48.000 voti risulta primo dei non eletti in quella circoscrizione, alle spalle di Alessandra Moretti."}
{"id": "1243220", "revid": "110157", "url": "https://it.wikipedia.org/wiki?curid=1243220", "title": "Waldkirchen an der Thaya", "text": "Waldkirchen an der Thaya \u00e8 un comune austriaco di 535 abitanti nel distretto di Waidhofen an der Thaya, in Bassa Austria; ha lo status di comune mercato (\"Marktgemeinde\")."}
{"id": "1243221", "revid": "1543377", "url": "https://it.wikipedia.org/wiki?curid=1243221", "title": "Batagaj", "text": "Batagaj (in lingua russa \u0411\u0430\u0442\u0430\u0433\u0430\u0439) \u00e8 il centro amministrativo del distretto di Verchojanskij, nella Sacha-Jakuzia, nell'estremo oriente della Russia, sul fiume Jana (in lingua russa \u042f\u043d\u0430). La popolazione della citt\u00e0 si \u00e8 effettivamente dimezzata in vent'anni: contava 4.740 abitanti nel 2010, e 8.385 abitanti nel 1989. La citt\u00e0 \u00e8 un villaggio di tipo urbano. Le coordinate geografiche di Batagaj sono 67\u00b039\u00b0'N 134\u00b038\u00b0E."}
{"id": "1243222", "revid": "110157", "url": "https://it.wikipedia.org/wiki?curid=1243222", "title": "Windigsteig", "text": "Windigsteig \u00e8 un comune austriaco di 971 abitanti nel distretto di Waidhofen an der Thaya, in Bassa Austria; ha lo status di comune mercato (\"Marktgemeinde\")."}
{"id": "1243224", "revid": "110157", "url": "https://it.wikipedia.org/wiki?curid=1243224", "title": "Bad Fischau-Brunn", "text": "Bad Fischau-Brunn \u00e8 un comune austriaco di 3 302 abitanti nel distretto di Wiener Neustadt-Land, in Bassa Austria; ha lo status di comune mercato (\"Marktgemeinde\"). \u00c8 formato dai comuni catastali di Bad Fischau (fino al 1929 \"Fischau\") e Brunn an der Schneebergbahn."}
{"id": "1243225", "revid": "150809", "url": "https://it.wikipedia.org/wiki?curid=1243225", "title": "Signore di Sadendjyz", "text": ""}
{"id": "1243229", "revid": "110157", "url": "https://it.wikipedia.org/wiki?curid=1243229", "title": "Bad Erlach", "text": "Bad Erlach (fino al 2007 Erlach; informalmente anche Bad Erlach an der Pitten) \u00e8 un comune austriaco di 2 995 abitanti nel distretto di Wiener Neustadt-Land, in Bassa Austria; ha lo status di comune mercato (\"Marktgemeinde\"). Nel 1871 ha inglobato il comune soppresso di Brunn-Linsberg, formato dai comuni catastali di Brunn bei Pitten e Linsberg."}
{"id": "1243237", "revid": "110157", "url": "https://it.wikipedia.org/wiki?curid=1243237", "title": "Bad Sch\u00f6nau", "text": "Bad Sch\u00f6nau (fino al 1954 Sch\u00f6nau im Gebirge) \u00e8 un comune austriaco di 731 abitanti nel distretto di Wiener Neustadt-Land, in Bassa Austria."}
{"id": "1243239", "revid": "1543377", "url": "https://it.wikipedia.org/wiki?curid=1243239", "title": "Vitim (citt\u00e0)", "text": "Vitim (in lingua russa \u0412\u0438\u0442\u0438\u043c, in lingua sacha \u0412\u0438\u0438\u0442\u0438\u043c, translitterato Viitim) \u00e8 un villaggio di tipo urbano situato nel Lenskij ulus, nella Sacha-Jacuzia, in Russia, sulla sponda sinistra del fiume Lena, nell'estremo oriente.\nPopolazione.\nAbitanti censiti negli ultimi anni:"}
{"id": "1243240", "revid": "287204", "url": "https://it.wikipedia.org/wiki?curid=1243240", "title": "Fitna", "text": "Col termine fitna (, lett. \"prova\", \"tribolazione\", ma anche \"scandalo, corruzione\", \"dissenso, litigio\" e perfino \"guerra civile\"), si indica il primo violento e drammatico scontro civile \u2013 teologico ma anche politico \u2013 che si svilupp\u00f2 nel corso del primo Islam, all'epoca dei cosiddetti \"Califfi ortodossi\" (\"r\u0101shid\u016bn\").\nIl primo atto di guerra civile fu in realt\u00e0 costituito dallo scontro che contrappose il quarto califfo \u02bfAl\u012b b. Ab\u012b \u1e6c\u0101lib e i suoi compagni di fede al-Zubayr b. al-\u02bfAwwam e \u1e6cal\u1e25a b. \u02bfUbayd All\u0101h, conclusosi con la vittoria del primo della cosiddetta Battaglia del Cammello ma la vera \"fitna\" (tuttora irrisolta) fu quella che port\u00f2 a confliggere successivamente lo stesso \u02bfAl\u012b con Mu\u02bf\u0101wiya b. Ab\u012b Sufy\u0101n, istitutore nel 661 della dinastia califfale omayyade.\nUna seconda \"fitna\" si ebbe in occasione della contestata successione a Mu\u02bf\u0101wiya del figlio Yaz\u012bd b. Mu\u02bf\u0101wiya, che port\u00f2 nel 683 alla battaglia della Seconda Harra e al brutale e scandaloso assedio di Mecca da parte delle truppe omayyadi, tre anni dopo la morte nel 680 di al-\u1e24usayn b. \u02bfAl\u012b, figlio di \u02bfAl\u012b, concluso dodici anni dopo con la morte nel 692 di \u02bfAbd All\u0101h b. al-Zubayr, figlio di al-Zubayr b. al-\u02bfAwwam.\nUna terza \"fitna\" fu lo scontro interno alla famiglia omayyade che spian\u00f2 la strada alla vittoria abbaside.\nUna quarta \"fitna\" fu la guerra fratricida tra il Califfo abbaside al-Am\u012bn e suo fratello al-Ma\u02bem\u016bn.\nLo scontro definito Prima Fitna, ben oltre il fatto politico (relativamente contingente), port\u00f2 un paio di secoli pi\u00f9 tardi a costituire le basi del Sunnismo e dello Sciismo, che mai pi\u00f9 si sono riconciliati.\nNel Corano il concetto di Fitna appare per la prima volta nella Sura VIII, verso 25: \u00abTemete la Fitna, essa non insidier\u00e0 solo coloro che sono stati ingiusti; Allah \u00e8 severo nel castigo\u00bb, ad indicare che la Fitna che segue le azioni dei peccatori, ricade soprattutto sulla sofferenza dei deboli e degli innocenti. I giuristi islamici sono in merito pressoch\u00e9 unanimi circa il fatto che gli assassini del figlio di Affan, terzo califfo, sono anche responsabili della discordia tra i compagni del Profeta e degli altri disordini che seguirono la fitna.\nLa \"fitna\" in et\u00e0 contemporanea.\n\"Fitna\" \u00e8 anche il titolo di un lavoro a stampa di Gilles Kepel, uno dei massimo conoscitori delle dinamiche islamiste. Nel suo libro, l'autore interpreta i fatti che hanno pesantemente coinvolto il mondo islamico nel secondo dopoguerra \u2013 dall'irrisolto conflitto israelo-palestinese alla guerra statunitense in Iraq, passando per l'insorgenza drammatica del terrorismo di al-Q\u0101\u02bfida \u2013 per cercare di fornire al lettore una chiave interpretativa di fatti solo apparentemente disomogenei, affrontando infine il tema della presenza di masse sempre crescenti di musulmani, specialmente nel continente europeo ma anche in quello americano.\nLa \"fitna\", in questo caso non \u00e8 soltanto per lo studioso francese quella che coinvolge al suo interno il mondo islamico (tutt'altro che monolitico e indifferenziato) ma assai pi\u00f9 quella che contrappone con una crescente scia di violenza e di oltranzismo intollerante i due sistemi-mondo, occidentale e islamico, con l'Occidente visto dai musulmani come complice dei regimi autoritari e dittatoriali che li angariano quasi dovunque e che sono in grado di sopravvivere solo per il sostegno occidentale, pago di vedersi garantire il rifornimento di materie prime (essenzialmente petrolifere, ma non solo) e il sostegno alla sua politica internazionale."}
{"id": "1243241", "revid": "22475", "url": "https://it.wikipedia.org/wiki?curid=1243241", "title": "Bromberg (Austria)", "text": "Bromberg \u00e8 un comune austriaco di 1 242 abitanti nel distretto di Wiener Neustadt-Land, in Bassa Austria; ha lo status di comune mercato (\"Marktgemeinde\")."}
{"id": "1243243", "revid": "110157", "url": "https://it.wikipedia.org/wiki?curid=1243243", "title": "Ebenfurth", "text": "Ebenfurth \u00e8 un comune austriaco di 3 045 abitanti nel distretto di Wiener Neustadt-Land, in Bassa Austria; ha lo status di citt\u00e0 (\"Stadtgemeinde\")."}
{"id": "1243244", "revid": "767487", "url": "https://it.wikipedia.org/wiki?curid=1243244", "title": "Ancoraggio chimico", "text": "L'ancoraggio chimico viene utilizzato nel campo dell'ingegneria strutturale, per poter fissare alcuni componenti strutturali, ad una struttura solida o per riprese di getto. Uno ancoraggio chimico \u00e8 un ancoraggio strutturale di tipo speciale.\nDescrizione.\nL'ancoraggio chimico (o comunemente detto \"tassello chimico\") si basa sull'idea di fissare una barra metallica sulla muratura, anzich\u00e9 meccanicamente per attrito o incastro, attraverso l'uso di una \"colla\" rigida. Tale materiale pu\u00f2 agire sia su muratura compatta per incollaggio e incastro sulla rugosit\u00e0 del foro, sia su muratura forata andando a formare un \"grumo\" che si incastra tra i setti del mattone, grazie anche all'uso di un tassello a rete come accessorio.\nI requisiti di tale materiale sono la resistenza meccanica e la velocit\u00e0 di indurimento; a tale scopo si rende necessario l'impiego di resine bi-componente caratterizzate dalla rapida reazione di indurimento omogenea in tutta la massa; per l'applicazione di tali resine il sistema pi\u00f9 pratico oggi in uso \u00e8 la cartuccia bi-componente con cui la resina viene erogata con apposita pistola, e l'uso di un beccuccio miscelatore dove i due componenti erogati in parallelo si miscelano passando attraverso una \"spirale\" (miscelatore statico) interna al beccuccio.\nEsistono anche ancoranti chimici in fiala in vetro, contenenti una singola dose di resina e catalizzatore (in fialetta separata) utilizzabili solo su supporti pieni, si introducono nel foro e successivamente si inserisce la barra filettata con un trapano a rotopercussione, che rompe la fiala e miscela i componenti che rapidamente induriscono.\nTipi di resine.\nI tipi di resina impiegati si distinguono per il tipo di applicazione e la resistenza richiesta, vi sono resine poliestere, resine vinilestere ed epossidiche (resina epossidica). \nLe resine poliestere sono caratterizzate da un buon rapporto qualit\u00e0 prezzo, ma hanno il limite che non devono essere applicate su calcestruzzo costantemente umido per il rischio di idrolisi alcalina che potrebbe a lungo termine comprometterne la resistenza, vengono pertanto destinate ad un utilizzo artigianale, per posa di serramenti, termoidraulica, carpenteria leggera ed applicazione su mattoni forati.\nLe resine vinilestere sono caratterizzate da una maggiore resistenza meccanica e la resistenza all'idrolisi alcalina, ci\u00f2 le rende idonee per l'utilizzo nei fissaggi ad alta resistenza in edilizia e costruzioni, anche per l'inghisaggio di ferri d'armatura per riprese di getti, nella carpenteria metallica pesante e nelle opere stradali.\nLe resine epossidiche sono caratterizzate da una ancor maggiore resistenza meccanica e una migliore adesione su fori eseguiti con carotatrici diamantate, per contro hanno un tempo di indurimento circa dieci volte maggiore. Per tali caratteristiche sono utilizzate principalmente per l'inghisaggio di ferri d'armatura per riprese di getti, grazie anche alla maggiore fluidit\u00e0 che meglio si adatta ad iniezione in fori pi\u00f9 lunghi.\nModalit\u00e0 di applicazione.\nApplicazione su supporti forati.\n\u00c8 necessario l'uso di un apposito tassello a rete, che tratterr\u00e0 la resina dal cadere dentro alla muratura forata, facilitando la formazione di un conglomerato di resina che si ancorer\u00e0 ai setti del mattone per incastro.\nApplicazione su supporti compatti.\nSe la resina all'interno del beccuccio miscelatore \u00e8 indurita, un successivo utilizzo richieder\u00e0 l'uso di un nuovo beccuccio.\nApplicazione su fori umidi o pieni d'acqua.\nSe il foro nel calcestruzzo o nella muratura compatta \u00e8 umido o pieno d'acqua, ci\u00f2 pu\u00f2 rallentare la reazione di indurimento. \u00c8 buona pratica prevedere un tempo di indurimento almeno di 1,5 volte rispetto a quello dichiarato su foro asciutto. In ogni caso riferirsi alle istruzioni dei produttori. Alcune resine non sono idonee su fori pieni d'acqua; in altri casi vengono raccomandati dei fattori di sicurezza riduttivi per il carico. In tali applicazioni le migliori resine utilizzabili sono quelle vinilestere ed epossidiche.\nSicurezza.\nLe resine degli ancoranti chimici sono generalmente classificate come preparati Irritanti (Xi), per la presenza di perossido di benzoile nel catalizzatore e per le caratteristiche della resina. Pertanto \u00e8 necessario prendere visione delle informazioni di sicurezza in etichetta, e per un uso professionale ricevere e visionare la scheda di sicurezza. Successivamente attuare tutte le precauzioni richieste. Generalmente \u00e8 buona pratica proteggere le mani e la pelle dal contatto, e gli occhi.\nCalcolo.\nIl calcolo della resistenza meccanica parte dalla conoscenza del supporto su cui \u00e8 eseguito il fissaggio, solitamente muratura forata o mattoni pieni, o calcestruzzo.\nPer quanto riguarda la muratura forata e piena, la resistenza meccanica \u00e8 ottenuta da prove sperimentali, e i vari produttori di ancoranti chimici solitamente la dichiarano nelle schede tecniche.\nL'applicazione dei fissaggi chimici su calcestruzzo offre una maggiore versatilit\u00e0 rispetto ad altri sistemi, per la possibilit\u00e0 di variare la profondit\u00e0 di ancoraggio e la possibilit\u00e0 di ancoraggio in vicinanza dei bordi: gli ancoranti chimici infatti non esercitano sforzi di espansione, pertanto possono essere applicati pi\u00f9 vicini ai bordi rispetto ai tasselli ad espansione.\nPer l'analisi della resistenza dell'ancoraggio si devono prendere in considerazione le tre principali modalit\u00e0 di cedimento: per rottura della barra d'acciaio, per sfilamento e per rottura del cono di calcestruzzo; queste modalit\u00e0 variano differentemente con la profondit\u00e0 di ancoraggio, la resistenza a rottura della barra \u00e8 indipendente dalla profondit\u00e0, lo sfilamento dipende dall'adesione sulla superficie laterale del foro e quindi varia linearmente con la profondit\u00e0, e la rottura del cono di calcestruzzo varia con il quadrato della profondit\u00e0. \nIn generale i produttori raccomandano profondit\u00e0 di inserimento che tengono conto del migliore risultato ottenibile, anche in relazione ai coefficienti di sicurezza parziali relativi ai modi di rottura. \nPer situazioni pi\u00f9 complesse vi \u00e8 anche da considerare la resistenza a taglio e al momento flettente. Generalmente la resistenza a taglio \u00e8 quella propria della barra di acciaio, e non dipende dal tipo di ancorante chimico.\nUna trattazione completa del calcolo e dimensionamento degli ancoraggi chimici \u00e8 normata sulle Linee Guida per il Benestare Tecnico Europeo ETAG 001 disponibile sul sito dell'European Organization for Technical Approvals www.eota.be\nPer l'uso degli ancoranti chimici come sistema di fissaggio di ferri d'armatura per riprese di getti di calcestruzzo, non si fa riferimento alla teoria dell'ancoraggio (in cui si considera che il calcestruzzo sia anche sottoposto a trazione) bens\u00ec i riferimenti dei calcoli sul calcestruzzo armato dell'Eurocodice 2. In tal caso, su indicazione dei produttori e su eventuale certificazione ETA dell'ancorante chimico, si pu\u00f2 assimilare l'inserimento del ferro d'armatura nel calcestruzzo con la resina (ferro d'armatura post-installato) ad un analogo ferro annegato nel getto di calcestruzzo. In tal caso si utilizzano le regole della sovrapposizione dei ferri come da Eurocodice 2.\nE in zona sismica ? In presenza di azioni sismiche la vulnerabilit\u00e0 globale di una costruzione pu\u00f2 essere fortemente condizionata dalla scelta dei sistemi di ancoraggio post-installati con ancoraggi chimici o meccanici. E in tal senso va evidenziato che nella attuale bozza provvisoria delle Norme Tecniche per Le Costruzioni (quelle approvate dall'Assemblea del 14 novembre 2014, par. 11.4.1.) viene indicata la categoria sismica ETA C2 per ancoranti strutturali.\nOccorre in ogni caso fare riferimento ai dati tecnici dei produttori di ancoranti chimici, che di solito riportano dati semplificati e gi\u00e0 fruibili per la progettazione.\nCertificazione ETA.\nL'Unione Europea ha emesso una norma tecnica per la classificazione e l'attestazione dell'idoneit\u00e0 all'uso dei sistemi di fissaggio, attraverso l'EOTA (European Organisation for Technical Approvals) che ha emesso l'ETAG (Europan Technical Approval Guideline) numero 001 per i sistemi di fissaggio. A seguito di ci\u00f2 \u00e8 possibile ottenere per un determinato prodotto di fissaggio il corrispondente ETA (European Technical Approval) benestare tecnico europeo che definisce le caratteristiche, l'idoneit\u00e0 agli usi previsti e i requisiti essenziali per i prodotti da costruzione stabiliti dalla CPD (Construction Products Directive)\nI sistemi di fissaggio strutturali possono essere quindi valutati secondo tali norme presso istituti accreditati e ottenere l'Attestazione di Conformit\u00e0 e la conseguente marcatura CE."}
{"id": "1243245", "revid": "6923", "url": "https://it.wikipedia.org/wiki?curid=1243245", "title": "12 Ore di Sebring", "text": "La 12 Ore di Sebring \u00e8 una gara automobilistica \"endurance\" annuale, che si corre nella pista Sebring international raceway, una ex base dell'aeronautica militare statunitense di Sebring, in Florida.\nStoria.\nLa prima gara avvenne nel 1950 su una pista d'aeroporto, su di un percorso disegnato come quelli delle gare d'automobilismo Grand Prix europee. Adesso la corsa \u00e8 considerata una delle principali gare endurance negli USA ed \u00e8 famosa per la sua durata di \"un giro d'orologio\", iniziando di giorno e finendo di notte.\nPer molti anni Sebring ha fatto parte del Campionato del mondo sportprototipi mentre dal 1999 fa parte delle American Le Mans Series, e dal 2014 fa parte dell'United Sports Car Championship. \nLa corsa ha un ricco passato, poich\u00e9 piloti divenuti leggendari come Stirling Moss, Juan Manuel Fangio, Jacky Ickx, Briggs Cunningham, Lake Underwood, Mario Andretti e costruttori ancor oggi famosi come Ferrari, Maserati, Porsche, BMW, Jaguar, Ford sono stati tutti vittoriosi.\nLa gara \u00e8 nota per essere un'ottima preparazione alla famosa 24 Ore di Le Mans, poich\u00e9 la superficie della pista estremamente irregolare e il clima della Florida, perennemente caldo, la rendono un vero e proprio test di affidabilit\u00e0 delle automobili. Negli ultimi anni, in totale, sei vittorie sono state conquistate dalla Audi R8 Sport, una in meno del record di sette vittorie della Porsche 935.\nL'evento.\nGli spettatori possono accamparsi nel prato all'interno del circuito, a partire da parecchi giorni prima della gara. Gli appassionati che arrivano durante la settimana (in alcuni casi anche mesi prima della corsa) possono assistere a molte corse di prova e di qualificazione, come pure una corsa \"vintage\". Ci sono diverse tipologie di biglietti, spaziando da quelli ad accesso totale a quelli per il giorno della gara (solitamente il sabato).\nRisultati recenti.\nNel 2005 la Chevrolet Corvette C6R e la Aston Martin DBR9 hanno debuttato nella gara nella categoria Gran Turismo (GT1), con l'Aston Martin vincente per la prima volta dopo 49 anni.\nNel 2006 ha vinto la completamente rinnovata Audi R10 TDI, alla prima apparizione assoluta nella corsa.\nIl 2007 ha visto la Audi nuovamente vittoriosa, nonostante i rifornimenti carburante pi\u00f9 frequenti, dovuti al cambio del regolamento per livellare il divario tra motori a benzina e motori a gasolio.\nNel 2008 si afferma il Team DHL Penske con la Porsche RS Spyder, condotta dal trio Timo Bernhard, Romain Dumas ed Emmanuel Collard.\nSi tratta di una vittoria particolarmente significativa per la casa di Zuffenhausen, infatti: la vittoria assoluta a Sebring (mancava dal 1988) \u00e8 stata ottenuta con un prototipo della classe LMP2, che ha avuto ragione delle pi\u00f9 potenti LMP1, tra cui le Audi R10 TDI rallentate da problemi meccanici (all'impianto frenante per l'auto del trio Rinaldo Capello, Tom Kristensen, Allan McNish, alla quale il disco anteriore sinistro \u00e8 stato sostituito durante la gara e all\u00b4impianto di sovralimentazione sull\u00b4auto di Marco Werner, Lucas Luhr, Mike Rockenfeller a cui \u00e8 stato sostituito un turbocompressore, operazione eseguita nella tenda e che ha comportante una grave penalizzazione cronometrica), e la Peugeot 908 che ha accusato inconvenienti al sistema idraulico perdendo molto tempo ai box per le riparazioni e per la quale la gara di Sebring rappresentava un test in vista della 24 Ore di Le Mans.\nNella classe GT1 hanno preso il via 3 veicoli, 2 Chevrolet Corvette che si sono piazzate davanti all'unico Aston Martin, mentre la classe GT2 (dove hanno preso il via 15 team) \u00e8 stata dominata dalle Porsche 911 GT3 RSR del Team Flying Lizard Motorsport davanti alla Ferrari F430 GT del Team Risi Competizione."}
{"id": "1243246", "revid": "110157", "url": "https://it.wikipedia.org/wiki?curid=1243246", "title": "Eggendorf", "text": "Eggendorf \u00e8 un comune austriaco di 4 685 abitanti nel distretto di Wiener Neustadt-Land, in Bassa Austria."}
{"id": "1243249", "revid": "9", "url": "https://it.wikipedia.org/wiki?curid=1243249", "title": "Erlach an der Pitten", "text": ""}
{"id": "1243250", "revid": "38120", "url": "https://it.wikipedia.org/wiki?curid=1243250", "title": "Sadendjyz", "text": "Nella mitologia osseta, Sadendjyz \u00e8 un luogo mitico, comandato da un Signore, nemico giurato di Uryzm\u00e6g.\nIl Ciclo dei Narti narra che la vecchiaia di Uryzm\u00e6g rese l'eroe triste, tanto che ad un certo punto si rec\u00f2 alla piazza del villaggio e chiese pubblicamente, per due giorni di seguito, che fosse costruita una cassa per contenerlo e che una volta entratovi, questa fosse gettata in mare. I giovani seppur riluttanti diedero corso al volere e Uryzm\u00e6g fu lasciato in mare con viveri per una settimana, la cassa navig\u00f2 sino alla foce di un fiume dove si abbeveravano i cavalli del Signore di Sadendjyz. Qui i servitori del signore tirarono a riva la cassa e vi trovarono l'eroe addormentto, lo interrogarono su chi fosse e da dove venisse, quando impararono la sua identit\u00e0 lo portarono in catene a una torre, perch\u00e9 il Signore di Sadendjyz era un suo nemico che da anni ambiva a catturarlo.\nDopo un lungo tempo di prigionia Uryzm\u00e6g fu condotto davanti al Signore che chiese quale riscatto era disposto a pagare per la liberazione, l'eroe disse che il popolo narte avrebbe pagato un grande riscatto per riaverlo, composto da buoi a un corno, buoi a due corna, a tre, a quattro e a cinque, e il Signore di Sadendjyz mand\u00f2 un'ambasceria al villaggio, composta da un uomo nero e un uomo biondo. Al villaggio ci fu molta apprensione perch\u00e9 nessuno aveva mai sentito parlare di buoi a tre, quattro e cinque corna. Ma Satana lesse il messaggio in codice dei buoi come l'invio di un grande esercito per razziare il paese di Sadendjyz. \nUryzm\u00e6g cont\u00f2 approssimativamente il tempo che ci sarebbe voluto per far arrivare l'esercito, poi parl\u00f2 al Signore di Sadendjyz invitandolo a mandare i propri uomini disarmati incontro al fantomatico riscatto, onde non spaventare gli animali. Nel frattempo sal\u00ec con il signore in cima ad una torre per controllare quanto stava accadendo all'orizzonte. Quando gli uomini disarmati arrivarono appresso all'esercito furono massacrati, ed Uryzm\u00e6g lanci\u00f2 gi\u00f9 dalla torre il Signore di Sadendjyz, accogliendo poi il suo esercito e tornando con lui al villaggio.\nOrigine.\nSadendjyz \u00e8 una evidente deformazione di \"Sau Dendjyz\" ovvero Mar Nero, tuttavia Abaev interpreta la parola \"furd\", ovvero il luogo dove \u00e8 stata deposta la cassa contenente Uryzm\u00e6g, nel nome scitico del fiume \"Prut\", conosciuto da Erodoto come \"Porata\" e che altri antichi testi chiamano \"Alanus Fluvius\".\nGerontocrazia.\nEra usanza nelle antiche popolazioni di origine scitica il suicidio degli anziani, questa leggenda invita alla riflessione su tale usanza e rappresenta certamente una sorta di giustificazione ad una successiva riforma che abolisse tale pratica, ed allo stesso tempo all'instaurazione della gerontocrazia viva e funzionante fino almeno alla met\u00e0 del XX secolo."}
{"id": "1243251", "revid": "287204", "url": "https://it.wikipedia.org/wiki?curid=1243251", "title": "Ust'-Maja", "text": "Ust'-Maja (in lingua russa \u0423\u0441\u0442\u044c-\u041c\u0430\u044f) \u00e8 un villaggio di tipo urbano situato nel Ust'-Majskij ulus della Sacha-Jacuzia, in Russia, localizzato nel punto in cui il fiume Maja si butta nel fiume Aldan, a sud est della capitale del territorio, Jakutsk. La citt\u00e0 negli ultimi anni ha avuto un lieve calo demografico: nel 2002 contava 3.165 abitanti, mentre nel 1989 contava 3.514 abitanti."}
{"id": "1243252", "revid": "767487", "url": "https://it.wikipedia.org/wiki?curid=1243252", "title": "Norberto Napolitano", "text": "Nel corso della sua carriera, a partire dalla fine degli anni 1960, fece parte di numerosi gruppi musicali blues e rock argentini, Los Abuelos de la Nada, Los Gatos, Pappo's Blues, Riff."}
{"id": "1243253", "revid": "110157", "url": "https://it.wikipedia.org/wiki?curid=1243253", "title": "Felixdorf", "text": "Felixdorf \u00e8 un comune austriaco di 4 334 abitanti nel distretto di Wiener Neustadt-Land, in Bassa Austria; ha lo status di comune mercato (\"Marktgemeinde\"). \u00c8 stato istituito il 1\u00ba gennaio 1889 per scorporo dalla citt\u00e0 di Wiener Neustadt."}
{"id": "1243256", "revid": "110157", "url": "https://it.wikipedia.org/wiki?curid=1243256", "title": "Gutenstein", "text": "Gutenstein \u00e8 un comune austriaco di 1 317 abitanti nel distretto di Wiener Neustadt-Land, in Bassa Austria; ha lo status di comune mercato (\"Marktgemeinde\")."}
{"id": "1243258", "revid": "380453", "url": "https://it.wikipedia.org/wiki?curid=1243258", "title": "Ricardo Garcia", "text": "Giocava nel ruolo di palleggiatore.\nCarriera.\nRicardo Garcia inizia la sua carriera professionistica nel 1995 nelle file del Cooperativa dos Cafeicultores de Maring\u00e1, con cui vince la Coppa del Brasile, dopo aver trascorso diversi anni nelle giovanili dell'Esporte Clube Banespa, esperienza che gli ha fruttato le convocazioni nelle nazionali giovanili, con cui si aggiudica due campionati sudamericani juniores.\nNella stagione 1996-97 viene ingaggiato dal Centro Recreativo Esportivo Tamoyo. Durante l'estate debutta con la nazionale maggiore, con cui vince la Grand Champions Cup.\nTra il 1997 e il 2001 gioca in diversi club brasiliani, ma non ottiene risultati di prestigio. L'estate 2001 si rivela piena di successi con la nazionale, con la vittoria del campionato sudamericano, della Coppa America e della World League.\nNella stagione 2001-02 gioca al Sport Club Ulbra, con cui resta legato per due stagioni, vincendo la superliga 2002-03. In questo biennio, con la nazionale, vince il suo secondo campionato sudamericano, la Coppa del Mondo 2003 e la sua seconda World League e, soprattutto si laurea campione del mondo.\nNella stagione 2003-04 passa al Minas T\u00eanis Clube, mentre con la nazionale vince nuovamente la World League e si laurea campione olimpico ad Atene. La stagione successiva fa la sua prima esperienza all'estero, ingaggiato dalla Pallavolo Modena, con cui resta legato per quattro stagioni, vincendo la Challenge Cup 2007-08. In questi anni ottiene ottimi risultati con la Sele\u00e7\u00e3o, fra cui spicca il secondo titolo mondiale nel 2006, ma dopo l'infortunio del 2008 che gli impedisce di partecipare alle olimpiadi di Pechino, decide di ritirarsi dalla nazionale.\nTra il 2008 e il 2010 gioca nella Sisley Volley, mentre nella stagione 2010-11 torna in patria, ingaggiato dal Gr\u00eamio Recreativo e Esportivo Reunidas, in cui resta per tre anni, vincendo un campionato paulista. Nell'estate del 2012 ritorna sui suoi passi e partecipa con la nazionale alle olimpiadi di Londra, che chiude al secondo posto. Dopo l'esperienza olimpica annuncia il suo ritiro definitivo dalla Sele\u00e7\u00e3o.\nNella stagione 2013-14 passa al V\u00f4lei Brasil Centro de Excel\u00eancia, prima di tornare nella Serie A1 italiana durante il campionato 2014-15, ingaggiato dall'Associazione Sportiva Volley Lube per far fronte all'infortunio di Michele Baranowicz.\nDalla stagione 2015-16 gioca nella squadra di cui \u00e8 anche il presidente, il Maring\u00e1 V\u00f4lei. A luglio 2018 annuncia il proprio ritiro dall'attivit\u00e0 agonistica, mantenendo tuttavia la carica di presidente della societ\u00e0 brasiliana."}
{"id": "1243259", "revid": "599013", "url": "https://it.wikipedia.org/wiki?curid=1243259", "title": "Ahl al-Kit\u0101b", "text": ""}
{"id": "1243260", "revid": "110157", "url": "https://it.wikipedia.org/wiki?curid=1243260", "title": "Hochneukirchen-Gschaidt", "text": "Hochneukirchen-Gschaidt \u00e8 un comune austriaco di 1 627 abitanti nel distretto di Wiener Neustadt-Land, in Bassa Austria; ha lo status di comune mercato (\"Marktgemeinde\"). \u00c8 stato istituito nel 1970 con la fusione dei comuni soppressi di Gschaidt e Hochneukirchen; capoluogo comunale \u00e8 Hochneukirchen."}
{"id": "1243261", "revid": "767487", "url": "https://it.wikipedia.org/wiki?curid=1243261", "title": "Lady in the Water", "text": "Lady in the Water \u00e8 un film del 2006 scritto, prodotto, diretto e interpretato da M. Night Shyamalan, ispirato ad una fiaba che lo stesso regista aveva scritto per raccontarla ai suoi figli.\nTrama.\nCleveland \u00e8 il solitario custode del residence \"The Cove\" di Filadelfia: ha un passato di medico alle spalle ma, dopo che la moglie e i figli sono stati massacrati da un delinquente introdottosi nella loro abitazione, ha deciso di chiudersi in s\u00e9 stesso riversando i propri pensieri, incentrati sullo sconvolgente episodio, in un diario personale. Una balbuzie costante accompagna i suoi discorsi con gli inquilini del residence, con i quali ha un rapporto esclusivamente professionale pur conoscendone le abitudini.\nInsospettito dal continuo utilizzo della piscina condominiale nelle ore notturne da parte di sconosciuti che nessuno riesce mai a vedere, si apposta nottetempo nei pressi dello specchio d'acqua insospettito da un rumore, ma finisce con il cadervi dentro privo di sensi per aver corso sul bordo bagnato. Viene salvato da una misteriosa ragazza con la pelle diafana e i capelli rossi: il suo nome \u00e8 Story ed \u00e8 una \"Narf\", una creatura acquatica proveniente dal misterioso \"Mondo azzurro\". Story \u00e8 emersa dalle acque della piscina con uno scopo: portare un messaggio a uno scrittore per permettergli di terminare la sua opera, che sar\u00e0 di primaria importanza per la futura formazione della coscienza di un giovane il cui operato \u00e8 destinato a cambiare, in meglio, il destino dell'umanit\u00e0. Il suo scopo, per\u00f2, non \u00e8 semplice: uno \"Scrunt\", una malvagia belva dalle sembianze di lupo dal manto mimetico simile ad erba, cerca di impedirglielo.\nPer chiarire il mistero, Cleveland interroga un'inquilina coreana, madre della bizzarra studentessa universitaria Young-Soon, che racconta a Cleveland, seppur con reticenza, la favola delle \"Narf\". Grazie alle indicazioni della reticente signora, Cleveland sa che per aiutare Story nel suo compito dovr\u00e0 individuare tra i condomini alcune figure di supporto alla creatura acquatica: un difensore, che ha il compito di proteggere la \"Narf\" dagli attacchi dello Scrunt; un indovino, che pu\u00f2 leggere i segni utili in altre cose per aiutare la ninfa nei suoi compiti; il sodalizio, un gruppo di persone che aiutano con le loro mani il compito della donna; il guaritore, che ha il dono della cura. Gli esseri umani dotati di questi poteri sono ignari di possederli: Cleveland interpella i vicini per trovare in loro quelli che costituiscono queste figure.\nRiconosce cos\u00ec in s\u00e9 stesso il difensore, nella signora Bell il guaritore, in un gruppo di amici dediti alle droghe il sodalizio, nel signor Dury l'indovino e in Vick Ran il famoso scrittore che Story sta cercando. Tutti vengono portati a conoscenza della strana storia e decidono di collaborare per la buona riuscita della missione, uscendo dalle loro anonime esistenze.\nCleveland affronta lo \"Scrunt\", ma l'impossibilit\u00e0 di domare la fiera lo convince di non essere il difensore: spinti dalle letture dei segni del signor Dury, decidono di organizzare una grande festa per permettere a Story, che ha ormai comunicato il suo messaggio a Vick, di tornare nel proprio mondo con il passaggio sull'aquila \"Eatlon\". Lo \"Scrunt\", che deve agire senza essere visto, avrebbe cos\u00ec minori possibilit\u00e0 di attaccare la ninfa. Il trucco, per\u00f2, non riesce, e la bestia riesce ad attaccare Story ferendola a morte: la signora Bell tenta di guarirla ma fallisce.\nCleveland ha infatti sbagliato l'individuazione degli umani dotati dei poteri magici: capisce di essere lui il guaritore e riporta Story in vita. Il difensore \u00e8 Reggie, un ragazzo che allena solo met\u00e0 del suo corpo per essere speciale, l'indovino il giovane figlio del signor Dury ed il sodalizio \u00e8 costituito da sette donne del residence, ed il legame che le unisce \u00e8 che ognuna \u00e8 la sorella di qualcuno.\nDomato lo \"Scrunt\", che verr\u00e0 poi punito dai \"Tartutic\", esseri simili a scimmie, Story torna nel suo mondo dopo aver invocato l'aquila Eatlon.\nColonna sonora.\nLa colonna sonora \u00e8 stata composta da James Newton Howard. Ha vinto il premio IFMCA Award come miglior colonna sonora dell'anno 2006, miglior colonna sonora per un film fantasy/fantascientifico/horror e per il miglior singolo \"The Great Eatlon\". Le ultime 4 tracce sono cover di Bob Dylan riproposte dai A Whisper in the Noise, Amanda Ghost e i Silvertide.\nAccoglienza.\nIl film \u00e8 una riflessione sullo scopo delle persone nella vita, con finale a sorpresa, tecnica che ricorre in tutti i film del regista. Il film \u00e8 stato un flop ai botteghini italiani e anche a quelli americani con grande sorpresa da parte del regista e ovviamente dei finanziatori, per un film costato intorno ai 75 milioni di dollari. La critica inoltre non ha gradito l'opera che ha ricevuto durante l'edizione dei Razzie Awards 2006 due nomination come Peggior film, Peggior sceneggiatura per M. Night Shyamalan e due vittorie per il Peggior attore non protagonista per M. Night Shyamalan e Peggior regista per M. Night Shyamalan."}
{"id": "1243262", "revid": "110157", "url": "https://it.wikipedia.org/wiki?curid=1243262", "title": "Hochwolkersdorf", "text": "Hochwolkersdorf \u00e8 un comune austriaco di 1 005 abitanti nel distretto di Wiener Neustadt-Land, in Bassa Austria."}
{"id": "1243263", "revid": "767487", "url": "https://it.wikipedia.org/wiki?curid=1243263", "title": "Hohe Wand", "text": "Hohe Wand \u00e8 un comune austriaco di 1 445 abitanti nel distretto di Wiener Neustadt-Land, in Bassa Austria. \u00c8 stato istituito nel 1971 con la fusione dei comuni soppressi di Maiersdorf e Stollhof; capoluogo comunale \u00e8 Maiersdorf."}
{"id": "1243265", "revid": "110157", "url": "https://it.wikipedia.org/wiki?curid=1243265", "title": "Hollenthon (Austria)", "text": "Hollenthon \u00e8 un comune austriaco di 1 039 abitanti nel distretto di Wiener Neustadt-Land, in Bassa Austria."}
{"id": "1243268", "revid": "1982", "url": "https://it.wikipedia.org/wiki?curid=1243268", "title": "Schermata Blu", "text": ""}
{"id": "1243269", "revid": "287204", "url": "https://it.wikipedia.org/wiki?curid=1243269", "title": "Vjaz'ma (citt\u00e0)", "text": "Vjaz'ma (anche traslitterata come \"Vyazma\") \u00e8 una cittadina della Russia occidentale, situata nell'oblast' di Smolensk, sul fiume omonimo; \u00e8 il capoluogo del \"rajon\" Vjazemskij.\nLa cittadina viene menzionata in alcune cronache risalenti all'anno 1239; nell'anno 1494 venne incorporata nel Granducato di Mosca, di cui divenne una fortezza a guardia dei confini occidentali; nel 1776 le viene concesso lo \"status\" di citt\u00e0.\nLa citt\u00e0 \u00e8 stata teatro di alcune importanti battaglie combattute nel corso di diverse guerre: nel 1812 vi si scontrarono le armate di Napoleone Bonaparte e l'esercito russo (battaglia di Vjaz'ma), mentre durante la seconda guerra mondiale ospit\u00f2 un lager nazista e fu rasa al suolo dai combattimenti fra l'Armata Rossa e la Wehrmacht.\nVjaz'ma \u00e8 al giorno d'oggi un nodo ferroviario di una discreta importanza; \u00e8 inoltre servita da un piccolo aeroporto."}
{"id": "1243270", "revid": "1869172", "url": "https://it.wikipedia.org/wiki?curid=1243270", "title": "Oscar Collazo", "text": "Il 1\u00ba novembre 1950 ha partecipato, assieme a Griselio Torresola, al tentativo di assassinio del presidente degli Stati Uniti Harry Truman. Durante il fallito attentato al presidente Collazo fu ferito al petto e quindi arrestato, mentre il compagno Torresola mor\u00ec nella sparatoria. Nel 1952 fu condannato a morte ma nel 1979, dopo 29 anni di prigionia, fu perdonato dal presidente Jimmy Carter e gli fu concesso di tornare in patria, a Porto Rico, dove mor\u00ec per cause naturali all'et\u00e0 di 80 anni."}
{"id": "1243271", "revid": "309289", "url": "https://it.wikipedia.org/wiki?curid=1243271", "title": "\u0116l'dikan", "text": "\u0116l'dikan (in lingua russa \u042d\u043b\u044c\u0434\u0438\u043a\u0430\u043d, talvolta anche \"El'dikan\" o \"Eldikan\") \u00e8 un insediamento di tipo urbano situato nel distretto di Ust'-Maja, nella Repubblica Autonoma della Sacha-Jakuzia, in Russia, sulla sponda destra del fiume Aldan, alla confluenza del fiume D\u017ejunekjan, 64 chilometri a nord est dalla citt\u00e0 di Ust' Maja, il centro amministrativo del distretto.\nLa citt\u00e0 \u00e8 stata costruita nel 1941 come porto fluviale sul fiume Aldan; nel 1948 ricevette lo status di villaggio urbano. La citt\u00e0 ha avuto un lieve calo demografico negli ultimi anni: nel 2002 contava abitanti, mentre nel 1989 contava abitanti."}
{"id": "1243274", "revid": "128334", "url": "https://it.wikipedia.org/wiki?curid=1243274", "title": "C\u00e3o de Castro Laboreiro", "text": "Il c\u00e3o de Castro Laboreiro \u00e8 una razza canina appartenente al gruppo dei Molossoidi. \nStoria.\nCon il suo nome strettamente collegato a un piccolo villaggio nelle montagne portoghesi, Castro Laboreiro, dove \u00e8 possibile trovarlo ancora oggi, questo cane \u00e8 conosciuto sin da tempi remoti. Infatti non ci sono certezze della sua origine, come nel caso del Cao da Serra da Estrela, deve discendere da un'antica razza che abitava la Penisola Iberica. \u00c8 conosciuto principalmente in zone limitate dalle montagne della Peneda e dello Suajo e dai fiumi Minho e Lima, a variabili altitudini, ma non sotto i 1400 m s.l.m.. Alcune specie di questa razzo possono anche essere trovate in altri posti lungo le rive del Minho e nella provincia di Douro. Nel centro e nel sud del paese la razza non \u00e8 quasi conosciuta.\nDescrizione.\nIl pelo \u00e8 grosso e resistente, molto duro al tatto, liscio e ordinato, mai scarso in nessuna parte del corpo. I colori privilegiati sono tutte le sfumature del grigio lupo, ma \u00e8 preferita la sfumatura scura. Su uno stesso esemplare per\u00f2 possono essere presenti tutte le sfumatureLe varie sfumature del grigio lupo. Quella scura \u00e8 la pi\u00f9 diffusa. Sullo stesso individuo pu\u00f2 presentarsi tutte le tre variet\u00e0 di colore: chiara, media e scura, anche su svariate parti del corpo. La coda non viene tagliata, pende fino al garretto, lunga e grossa, a forma di mezzaluna. La testa \u00e8 di grandezza regolare, leggera ma muscolosa, con uno stop molto poco visibile. \nCarattere.\nUn compagno leale, obbediente alla propria famiglia, assolutamente necessario come guardiano dei greggi contro i lupi; \u00e8 l'ideale cane da guardia per i posti dove \u00e8 richiesta la sua protezione. Di carattere nobile, con un'espressione severa e forte. Certe volte diventa ostile contro qualcosa, ma mai pericoloso."}
{"id": "1243277", "revid": "78273", "url": "https://it.wikipedia.org/wiki?curid=1243277", "title": "Oljokminsk", "text": ""}
{"id": "1243280", "revid": "44939", "url": "https://it.wikipedia.org/wiki?curid=1243280", "title": "2,3-bisfosfoglicerato mutasi", "text": ""}
{"id": "1243283", "revid": "547034", "url": "https://it.wikipedia.org/wiki?curid=1243283", "title": "Raffaello da Montelupo", "text": "Biografia.\nRaffaello da Montelupo fu figlio d'arte, infatti suo padre Baccio Sinibaldi meglio conosciuto come Baccio da Montelupo era all'epoca un affermato scultore ed amico di Michelangelo Buonarroti. Si form\u00f2 alla bottega dell'orefice Michelangelo Brandini, padre di Baccio Bandinelli.\nOper\u00f2 a Roma nella cerchia di Raffaello Sanzio, poi dal 1533 fu a Loreto con Jacopo Sansovino. Dal 1538 torn\u00f2 a Firenze, e nel 1543 and\u00f2 a Roma di nuovo. Qui Michelangelo chiese pi\u00f9 volte la sua collaborazione, commissionandogli varie opere sotto la sua direzione, che lo resero famoso.\nOpere.\nTra le opere pi\u00f9 importanti realizzate per conto di Michelangelo ci sono alcune statue per il monumento a papa Giulio II (Basilica di San Pietro in Vincoli a Roma), mentre a Firenze realizz\u00f2 per la sagrestia della Basilica di San Lorenzo la statua di San Damiano.\nUn'opera bellissima si trova nella Chiesa di Santa Maria della Consolazione al Foro Romano, si tratta dello \"Sposalizio di Santa Caterina d\u2019Alessandria\", si trova nella medesima chiesa sin dal 1539.\nAltre opere romane le troviamo in Castel Sant'Angelo, dove scolp\u00ec una statua per San Michele Arcangelo ed in Santa Maria sopra Minerva dove esegu\u00ec alcune statue per il sepolcro di papa Leone X\nOltre che con Michelangelo, Raffaello collabor\u00f2 con Antonio da Sangallo effettuando il rilievo \"Visitazione e Adorazione dei Magi\" per il Santuario della Santa Casa di Loreto.\nNella Pieve di San Pietro \u00e8 conservato un Crocifisso in legno sull'altare maggiore, attribuito a Raffaello da Montelupo.\nRaffaello cess\u00f2 di vivere ad Orvieto, dove era impegnato dall'anno 1552 come architetto e provveditore per la facciata del Duomo sulla quale realizz\u00f2 il rilievo dell\"'Adorazione dei Magi\"."}
{"id": "1243286", "revid": "339392", "url": "https://it.wikipedia.org/wiki?curid=1243286", "title": "Schnauzer gigante", "text": ""}
{"id": "1243287", "revid": "1305772", "url": "https://it.wikipedia.org/wiki?curid=1243287", "title": "Schnauzer", "text": ""}
{"id": "1243289", "revid": "110157", "url": "https://it.wikipedia.org/wiki?curid=1243289", "title": "Katzelsdorf", "text": "Katzelsdorf \u00e8 un comune austriaco di 3 243 abitanti nel distretto di Wiener Neustadt-Land, in Bassa Austria. Nel 1888 ha inglobato il comune soppresso di Eichb\u00fcchl."}
{"id": "1243290", "revid": "131358", "url": "https://it.wikipedia.org/wiki?curid=1243290", "title": "Museo d'arte contemporanea Louisiana", "text": ""}
{"id": "1243291", "revid": "124652807", "url": "https://it.wikipedia.org/wiki?curid=1243291", "title": "Oddone Eugenio Maria di Savoia", "text": "Biografia.\nNato con una grave malattia genetica, dall'et\u00e0 di due anni ne mostr\u00f2 i sintomi gravemente invalidanti (nanismo e deformit\u00e0 nello sviluppo); venne perci\u00f2 posto ai margini dalla vita di corte di casa Savoia per le precarie condizioni di salute. Dotato di intelligenza non comune, intraprendenza e vivacit\u00e0 intellettuale, si dedic\u00f2 quindi allo studio, interessandosi nella sua breve esistenza a varie materie, scientifiche e artistiche.\nTrascorse l'estate 1861 a Pegli (allora comune autonomo poco distante da Genova), dove elesse a sua dimora Villa Lomellini Rostan; oltre che per il clima mite, che giovava alle sue precarie condizioni fisiche, la scelta fu dettata dalla grande passione per il mare, nata in lui gi\u00e0 negli anni della primissima infanzia, quando la famiglia reale trascorreva periodi di vacanza a Spezia. Breve fu il ritorno a corte nell'autunno, dato che ben presto, notato l'effetto positivo che il periodo trascorso in riviera aveva portato sia al fisico che allo spirito, gli fu accordato dal padre il permesso di trasferirsi definitivamente a Genova, prendendo dimora a Palazzo Reale.\nIl periodo genovese fu caratterizzato da un lieto e profondo studio delle discipline tecniche e artistiche: dalla geografia alla musica, dalle lingue alla nautica (per questo suo interesse fu aggregato per volere del padre alla Regia Marina e nominato capitano di vascello).\nProtettore e promotore delle arti e delle opere dell'intelletto, istitu\u00ec quattro premi annuali per gli studenti dell'Accademia ligustica di belle arti, di cui fu acclamato presidente \"ad honorem\", cos\u00ec come della Societ\u00e0 Ligure di Storia Patria. La sua casa, ricca di una biblioteca di oltre mille volumi, divenne presto luogo di convegno e dibattito culturale per le pi\u00f9 illustri personalit\u00e0 cittadine dell'arte e della scienza: autorit\u00e0 civili e militari, docenti universitari, accademici, artisti, fra cui lo scultore Santo Varni, che gli fu consigliere e amico, Tammar Luxoro e Domenico Pasquale Cambiaso.\nIl 5 giugno 1862 part\u00ec con i fratelli alla volta dell'Oriente per un viaggio d'istruzione a bordo della pirofregata \"Governolo\": visit\u00f2 Cagliari, Palermo, Catania, Messina, Napoli, Pompei, sino a giungere il 16 agosto a Costantinopoli, dove il viaggio si concluse. I reali viaggiatori fecero ritorno a Genova il 15 settembre. Il viaggio influenz\u00f2 profondamente lo spirito del giovane Oddone, accendendone l'interesse per le antichit\u00e0 e l'arte classica e consentendogli di dare inizio a una ricca collezione di oggetti d'arte.\nNell'estate 1863 pot\u00e9 compiere un nuovo viaggio in Sardegna e a Napoli, dove si interess\u00f2 all'archeologia, finanziando scavi diretti dall'illustre archeologo Giuseppe Fiorelli.\nTornato a Genova, si dedic\u00f2 allo studio della storia naturale sotto la direzione di Michele Lessona, in particolare alla malacologia, mettendo insieme una ricca collezione di conchiglie, alghe e colibr\u00ec (collezione oggi esposta al Museo di storia naturale Giacomo Doria).\nNell'estate 1864 i medici non gli consentirono di intraprendere un nuovo viaggio, ma consigliarono piuttosto i bagni di mare, per cui il giovane Oddone and\u00f2 ospite del marchese Ala Ponzone nell'elegante Villa Durazzo Bombrini, nella cittadina rivierasca di Cornigliano (oggi quartiere della periferia occidentale di Genova). Ritornatovi l'anno successivo, Oddone concep\u00ec l'idea di eleggerla a propria dimora definitiva, centro delle sue collezioni e dei suoi studi, e grazie all'intercessione del padrino, il principe Eugenio di Carignano, Vittorio Emanuele acconsent\u00ec all'acquisto.\nMor\u00ec a neppure vent'anni al Palazzo Reale di Genova, nella notte tra il 21 e il 22 gennaio 1866.\nLasci\u00f2 in testamento alla citt\u00e0 un patrimonio rilevante di vasi greci, bronzi, ceramiche, vetri e gemme romane, oggi custodito al Museo di archeologia ligure. Altri pezzi sono custoditi alla Galleria d'Arte Moderna di Genova a lui intitolata.\nLa citt\u00e0 di Genova gli aveva intitolato un tratto dell'appena realizzata prestigiosa circonvallazione a mare (precisamente tra piazza Cavour e corso Aurelio Saffi). Nel 1944 il governo repubblichino fascista, deciso a punire i Savoia dopo l'8 settembre cancellando anche la toponomastica ad essi dedicata, cambi\u00f2 il nome della strada, scegliendo al posto di Oddone il mazziniano Maurizio Quadrio; la nuova denominazione \u00e8 rimasta immutata fino a oggi.\nLa citt\u00e0 di Torino gli ha intitolato un importante corso di collegamento tra piazza Statuto e piazza Baldissera, al confine del quartiere San Donato."}
{"id": "1243292", "revid": "110157", "url": "https://it.wikipedia.org/wiki?curid=1243292", "title": "Kirchschlag in der Buckligen Welt", "text": "Kirchschlag in der Buckligen Welt \u00e8 un comune austriaco di 2 880 abitanti nel distretto di Wiener Neustadt-Land, in Bassa Austria; ha lo status di citt\u00e0 (\"Stadtgemeinde\"). Negli anni 1970 ha inglobato i comuni soppressi di Aigen, Lembach, Stang e Ungerbach."}
{"id": "1243293", "revid": "287204", "url": "https://it.wikipedia.org/wiki?curid=1243293", "title": "Odone di Savoia", "text": "Il nome Odone di Savoia \u2013 pi\u00f9 correttamente Oddone di Savoia \u2013 pu\u00f2 essere riferito a esponenti differenti di casa Savoia:"}
{"id": "1243295", "revid": "767487", "url": "https://it.wikipedia.org/wiki?curid=1243295", "title": "Giovan Girolamo Acquaviva", "text": ""}
{"id": "1243296", "revid": "709565", "url": "https://it.wikipedia.org/wiki?curid=1243296", "title": "Kernel panic", "text": "In informatica un kernel panic \u00e8 un'azione intrapresa da un sistema operativo Unix o Unix-like volta a identificare un errore fatale interno. L'equivalente sui sistemi Windows \u00e8 la Schermata blu di errore.\nIl termine deriva dalla funzione codice_1 contenuta nell'header \"sys/system.h\" .\nCause.\nLe cause di un kernel panic possono essere varie\n. Le principali sono:"}
{"id": "1243298", "revid": "1494169", "url": "https://it.wikipedia.org/wiki?curid=1243298", "title": "Acceleratore", "text": ""}
{"id": "1243299", "revid": "110157", "url": "https://it.wikipedia.org/wiki?curid=1243299", "title": "Krumbach (Bassa Austria)", "text": "Krumbach \u00e8 un comune austriaco di 2 305 abitanti nel distretto di Wiener Neustadt-Land, in Bassa Austria; ha lo status di comune mercato (\"Marktgemeinde\")."}
{"id": "1243303", "revid": "1501558", "url": "https://it.wikipedia.org/wiki?curid=1243303", "title": "Carlos Amarilla", "text": "Carriera.\nDi professione ingegnere elettronico, \u00e8 uno dei sei arbitri paraguaiani ad aver preso parte ai campionati mondiali di calcio.\nAmarilla \u00e8 legato a diversi scandali di corruzione.\nDivenuto internazionale nel 1997, riusc\u00ec ben presto ad imporsi come uno dei migliori arbitri del proprio paese, con la prospettiva di diventare anche uno dei pi\u00f9 quotati direttori di gara sudamericani, favorito in questo senso dall'appoggio offerto dal presidente della Confederazione di calcio sudamericana -CONMEBOL- (il connazionale Leoz), e da quello del presidente della Commissione arbitri del Sudamerica (il connazionale Alarcon).\nCos\u00ec, in rapida successione, nel 2001 fu utilizzato ai Mondiali under 20 in Argentina e nel 2003 diresse nel torneo FIFA Confederations Cup svoltosi in Francia; nel 2004 gli venne assegnata la finale della Copa Am\u00e9rica a Lima tra e , e nel 2005 venne designato ancora per il torneo Confederations Cup in Germania. Nel 2006 arriv\u00f2, di conseguenza, la chiamata per i mondiali di calcio tedeschi, dove arbitr\u00f2 tre partite, senza per\u00f2 mai convincere: -, - e -. Il rendimento non all'altezza lo estromise dalla possibilit\u00e0 di dirigere nella fase decisiva della rassegna iridata.\nL'anno successivo giunse per\u00f2 il pronto riscatto, grazie all'edizione 2007 della Copa Am\u00e9rica di calcio, nella quale si aggiudic\u00f2 di nuovo la finalissima, disputatasi a Maracaibo, tra Brasile e Argentina, ben figurando.\nNel giugno 2009 avrebbe dovuto partecipare, per la terza volta consecutiva, al torneo FIFA Confederations Cup, ma a causa di un infortunio al tendine rotuleo del ginocchio viene successivamente escluso.\nNell'ottobre 2009 giunge la convocazione per dirigere al Mondiale Under 17 in Nigeria.\nNel febbraio 2010 si apprende della sua convocazione ufficiale per i mondiali in Sudafrica del 2010, ma a causa di un infortunio subito dal suo assistente Emigidio Ruiz Roa, deve rinunciare alla manifestazione, venendo sostituito dall'uruguayano Martin Vazquez.\nNel giugno 2011 dirige la finale di andata di Copa Libertadores tra Penarol e Santos FC e.\nConvocato successivamente (per la volta terza consecutiva) per la fase finale di Copa America, viene scartato per non aver superato i test atletici.. Tuttavia, successivamente gli viene data la possibilit\u00e0 di ripetere i test falliti, e viene convocato ufficialmente per la competizione. Diresse cos\u00ec una partita della fase a gironi e un quarto di finale, quest'ultimo tra e .\nIn carriera vanta anche la direzione di ben tre finali di Copa Sudamericana (nel 2005, 2008 e 2009) e due finali di Recopa Sudamericana (nel 2006 e nel 2007)."}
{"id": "1243304", "revid": "110157", "url": "https://it.wikipedia.org/wiki?curid=1243304", "title": "Lanzenkirchen", "text": "Lanzenkirchen \u00e8 un comune austriaco di 3 866 abitanti nel distretto di Wiener Neustadt-Land, in Bassa Austria; ha lo status di comune mercato (\"Marktgemeinde\")."}
{"id": "1243305", "revid": "59975", "url": "https://it.wikipedia.org/wiki?curid=1243305", "title": "Bryan 'Dexter' Holland", "text": ""}
{"id": "1243307", "revid": "110157", "url": "https://it.wikipedia.org/wiki?curid=1243307", "title": "Lichtenegg", "text": "Lichtenegg \u00e8 un comune austriaco di 1 041 abitanti nel distretto di Wiener Neustadt-Land, in Bassa Austria."}
{"id": "1243309", "revid": "1498232", "url": "https://it.wikipedia.org/wiki?curid=1243309", "title": "BBC Two", "text": "BBC Two \u00e8 il secondo canale televisivo del servizio pubblico britannico BBC.\nStoria.\nLa BBC ha ottenuto il secondo canale nel 1964. Essendo il caposaldo dell'emittenza televisiva britannica di quegli anni, la motivazione che spinse a creare un secondo canale non fu aggiungere ulteriore audience ma fu dettata dall'esigenza di proporre al pubblico una programmazione di pi\u00f9 alto contenuto culturale.\nTale motivazione si ripropose quando la legge britannica sull'emittenza radiotelevisiva cominci\u00f2 ad imporre delle quote obbligatorie di programmazione riservati ai diversi generi (educazione, notiziari, tv per bambini, ecc...) portando cos\u00ec alla luce gli intenti del secondo canale BBC. Il 2 luglio 1967 BBC Two diventa il primo canale televisivo britannico a trasmettere il colore, seguito due anni dopo dal canale gemello BBC One. Il 26 marzo 2013 il canale inizia a trasmettere anche in HD.\nProgrammazione.\nStoricamente BBC Two \u00e8 stato un canale di nicchia dedicato all'arte, alla cultura, ma anche con molte commedie e drammi. Ha trasmesso in passato delle serie televisive di alta qualit\u00e0 e acclamate dalla critica, come \"Boys from the Blackstuff\" nel 1982 e Our Friends in the North nel 1996. La rete fu famosa anche per i suoi documentari di ogni genere, ma anche per la trasmissione di film internazionali ed indipendenti. \nLa programmazione di BBC Two \u00e8 stata oggetto di critiche perch\u00e9 recentemente si \u00e8 sempre pi\u00f9 avvicinata a quella dei canali televisivi tradizionali, trasmettendo pi\u00f9 programmi popolari, e spostando quelli di pi\u00f9 alto profilo culturale su BBC Four, dedicato all'arte e ai documentari. Tuttavia, molti programmi di successo di BBC Three e BBC Four sono stati spostati su questa rete, come ad esempio il telefilm Torchwood, e molti programmi di successo di questo canale sono stati spostati su BBC One.\nBBC Two trasmette molti programmi educativi e anche programmi dell'accesso, come \"Community Programme Unity\".\nFino al 2013, trasmetteva programmi per bambini in due blocchi, poi divenuti dei canali televisivi separati: CBeebies e CBBC. Il primo veniva trasmesso tutti i giorni dalle 7 alle 8:30, il secondo dal luned\u00ec al venerd\u00ec dalle 8:30 alle 11, il sabato dalle 7 alle 12:00, e la domenica dalle 7 alle 10.\nDa gennaio 2013 cessano i programmi per i bambini, che vengono spostati sulle reti tematiche, e nella fascia mattutina vengono trasmesse repliche di programmi trasmessi su BBC One."}
{"id": "1243310", "revid": "110157", "url": "https://it.wikipedia.org/wiki?curid=1243310", "title": "Lichtenw\u00f6rth", "text": "Lichtenw\u00f6rth \u00e8 un comune austriaco di 2 765 abitanti nel distretto di Wiener Neustadt-Land, in Bassa Austria; ha lo status di comune mercato (\"Marktgemeinde\")."}
{"id": "1243312", "revid": "1711941", "url": "https://it.wikipedia.org/wiki?curid=1243312", "title": "Satana (mitologia caucasica)", "text": "Nella mitologia caucasica, si fa riferimento alla cosiddetta \"Madre dei Narti\" con il nome di:\nIl Ciclo dei Narti narra che dopo la morte di U\u00e6rh\u00e6g, anche Dzerass\u00e6 si ammal\u00f2 e mor\u00ec. Venne seppellita, Uryzm\u00e6g suo figlio maggiore and\u00f2 a vegliarla le prime due notti, la terza Haemyts suo figlio minore chiese di poter vegliare la madre ma il fratello rifiut\u00e0 e H\u00e6myts si offese ma and\u00f2 a montare guardia ugualmente alla tomba. Rimasto l\u00ec per un certo tempo, fu attirato da un banchetto che si svolgeva per delle nozze, se ne and\u00f2 lasciando la tomba apparentemente incustodita, ma all'interno gi\u00e0 si trovava il fratello. Quest'ultimo colp\u00ec con la sua frusta di feltro la madre che resuscit\u00f2 pi\u00f9 bella di prima, al secondo colpo di frusta torn\u00f2 nel regno dei morti. Un anno dopo Syrdon, passando davanti alla tomba, sent\u00ec il pianto di un neonato, corso al villaggio, avvis\u00f2 i Narti che andarono ad aprire la tomba da cui usc\u00ec la bambina chiamata Satana.\nLa morte di Elda.\nUryzm\u00e6g, giunto in et\u00e0 da matrimonio, spos\u00f2 Elda degli Al\u00e6gat\u00e6, mentre Satana, al momento di sposarsi, riflett\u00e9 tra le persone del villaggio e giunse alla conclusione che lo stesso Uryzm\u00e6g era il pi\u00f9 valoroso, la ragazza mise a conoscenza Uryzm\u00e6g che ne fu sdegnato ed il discorso cadde nel nulla.\nUn certo periodo dopo Uryzm\u00e6g part\u00ec per una spedizione lunga un anno, ordinando alla moglie di preparare un banchetto per il suo ritorno. All'avvicinarsi dell'anno Elda inizi\u00f2 a preparare una bevanda di nome \"rong\", ma questa non ferment\u00f2 per una stregoneria di Satana, che si offr\u00ec successivamente di far fermentare la bevanda se Elda le avesse prestato le vesti e lo scialle. La sera dopo il banchetto Satana entr\u00f2 nella stanza del padre cos\u00ec vestita e con una stregoneria ve lo tenne per lungo tempo, tanto che Elda, disperata, mor\u00ec di crepacuore.\nLa sepoltura di Elda e l'unione tra Uryzm\u00e6g e Satana.\nTerminata la stregoneria nella camera da letto, Uryzm\u00e6g si accorse di aver giaciuto con Satana e che la moglie era morta di crepacuore. Afflitto si domand\u00f2 come avrebbero preso la faccenda gli altri Narti. La figlia gli propose di andare tra gli abitanti del villaggio per tre volte montando l'asino a rovescio: la prima volta i Narti risero, la seconda volta vi furono risa ma anche afflizione per il comportamento del pi\u00f9 valoroso tra i Narti, la terza nessuno rise ma si chiese se non ci fosse un motivo per farlo.\nCos\u00ec istruito da questa lezione, Uryzm\u00e6g cap\u00ec che il popolo si sarebbe presto dimenticato del suo convivere con Satana: la prima volta che i due furono visti assieme, vennero scherniti, la seconda alcuni ridevano ancora, la terza volta non rise nessuno ed i due furono legittimati a continuare la loro unione.\nLa nascita di Soslan.\nUn giorno Satana era al fiume a far il bucato quando un pastore la vide e ne rimase affascinato a tal punto da sdraiarsi su una pietra e trarne piacere pensando alla donna. Satana lo vide e tempo dopo prese altre giovani narte, si rec\u00f2 alla pietra e la sgrav\u00f2 di un bimbo che venne chiamato Soslan. Il bambino crebbe e diventato pi\u00f9 grande disse alla madre che non sarebbe mai valso niente se non fosse stato immerso nel latte di lupa dall'artigiano celeste Kurdal\u00e6gon.\nKurdal\u00e6gon interpellato da Satana fu d'accordo e si mise a scavare la tinozza per immergervi il bambino, ma Syrdon lo confuse e la tinozza fu fatta pi\u00f9 corta di quattro dita. Quando fu pronta, vennero portati cento sacchi di carbone e Satana mand\u00f2 il marito Uryzm\u00e6g a procurarsi il latte al crocevia dei sette sentieri, qui l'eoe narte incontr\u00f2 Sil\u00e6m, la madre di tutti i cani del mondo che condusse a lui tutte le lupe del bosco da cui Uryzm\u00e6g munse il latte necessario.\nUna volta pronto tutto Kurdal\u00e6gon immerse Soslan nella tinozza che essendo pi\u00f9 corta costrinse il bambino a tenere le ginocchia piegate, ci\u00f2 lo rese tutto di acciaio ad esclusione delle ginocchia rimaste di carne."}
{"id": "1243315", "revid": "150809", "url": "https://it.wikipedia.org/wiki?curid=1243315", "title": "Sosruko", "text": ""}
{"id": "1243317", "revid": "38120", "url": "https://it.wikipedia.org/wiki?curid=1243317", "title": "Satanaya", "text": ""}
{"id": "1243318", "revid": "110157", "url": "https://it.wikipedia.org/wiki?curid=1243318", "title": "Markt Piesting", "text": "Markt Piesting \u00e8 un comune austriaco di 3 000 abitanti nel distretto di Wiener Neustadt-Land, in Bassa Austria; ha lo status di comune mercato (\"Marktgemeinde\"). Nel 1975 ha inglobato il comune soppresso di Dreistetten."}
{"id": "1243320", "revid": "287204", "url": "https://it.wikipedia.org/wiki?curid=1243320", "title": "Chandyga (citt\u00e0)", "text": "Chandyga () \u00e8 un villaggio di tipo urbano situato nella Sacha-Jakuzia, in Russia, sulle sponde del fiume Aldan, a est della capitale del territorio, Jakutsk.\nQuo \u00e8 nato il politico Vja\u010deslav Anatol'evi\u010d \u0160tyrov. "}
{"id": "1243322", "revid": "41863468", "url": "https://it.wikipedia.org/wiki?curid=1243322", "title": "Ecosostenibile", "text": ""}
{"id": "1243325", "revid": "298055", "url": "https://it.wikipedia.org/wiki?curid=1243325", "title": "Human Torch", "text": "The Human Torch \u00e8 una serie a fumetti, pubblicata da Timely Comics (poi diventata Marvel Comics).\nStoria editoriale.\nLa serie \u00e8 la continuazione della miniserie \"Red Raven Comics\" n. 1 (agosto 1940) della quale venne pubblicato un unico numero e pertanto la numerazione inizi\u00f2 dal n. 2 e continu\u00f2 cos\u00ec fino al n. 5.\nLe storie presenti nel primo numero di \"Red Raven Comics\" furono:\nLa serie The Human Torch pubblic\u00f2 le seguenti storie:"}
{"id": "1243330", "revid": "181699", "url": "https://it.wikipedia.org/wiki?curid=1243330", "title": "Ust'-Kujga", "text": "Ust'-Kujga (in lingua russa \u0423\u0441\u0442\u044c-\u041a\u0443\u0439\u0433\u0430) \u00e8 un insediamento di tipo urbano dell'Ust'-Janskij ulus, nella Sacha-Jacuzia, in Russia, e si trova all'interno del Circolo Polare Artico. Fondato nel 1956, ha avuto il riconoscimento di insediamento urbano nel 1967. Ust' Kujga ha avuto negli ultimi tredici anni un grandissimo calo di popolazione: nel 2016, 737 abitanti, nel 2002 ne contava 1.568, mentre nel 1989 contava 5.342 abitanti.\n\u00c8 situato a 400\u00a0km dal mare di Laptev, sulla riva destra della Jana, e dista 224\u00a0km da Deputatskij, il centro amministrativo dell'ulus.\nInfrastrutture e trasporti.\nLa localit\u00e0 dispone di un aeroporto (Codice ICAO: UEBT; IATA: UKG) con i voli di linea effettuati dalla compagnia aerea russa Polar Airlines da/per l'aeroporto di Jakutsk."}
{"id": "1243338", "revid": "2196086", "url": "https://it.wikipedia.org/wiki?curid=1243338", "title": "BBC Radio 4", "text": "BBC Radio 4 \u00e8 un'emittente radiofonica britannica. Trasmette un'ampia variet\u00e0 di programmi, che trattano l'attualit\u00e0, la scienza e la storia. Sostitu\u00ec il BBC Home Service il 30 settembre 1967."}
{"id": "1243339", "revid": "1522738", "url": "https://it.wikipedia.org/wiki?curid=1243339", "title": "Amarantopoli", "text": ""}
{"id": "1243341", "revid": "599013", "url": "https://it.wikipedia.org/wiki?curid=1243341", "title": "Soslan", "text": "Soslan \u00e8 un personaggio della mitologia osseta, figlio di un pastore e una pietra.\nTale personaggio non \u00e8 presente nella sola mitologia osseta, ma anche in diverse saghe della regione caucasica:\nViene considerato il pi\u00f9 illustre tra i personaggi della saga dei Narti.\nIl Ciclo dei Narti narra che un giorno Satana era al fiume a far il bucato quando un pastore la vide e ne rimase affascinato a tal punto da sdraiarsi su una pietra e trarne piacere pensando alla donna. Satana lo vide e tempo dopo prese altre giovani narte, si rec\u00f2 alla pietra e la sgrav\u00f2 di un bimbo che venne chiamato Soslan. Il bambino crebbe e diventato pi\u00f9 grande disse alla madre che non sarebbe mai valso niente se non fosse stato immerso nel latte di lupa dall'artigiano celeste Kurdal\u00e6gon.\nKurdal\u00e6gon interpellato da Satana fu d'accordo e si mise a scavare la tinozza per immergervi il bambino, ma Syrdon lo confuse e la tinozza fu fatta pi\u00f9 corta di quattro dita. Quando fu pronta, vennero portati cento sacchi di carbone e Satana mand\u00f2 il marito Uryzm\u00e6g a procurarsi il latte al crocevia dei sette sentieri, qui l'eroe narte incontr\u00f2 Sil\u00e6m, la madre di tutti i cani del mondo che condusse a lui tutte le lupe del bosco da cui Uryzm\u00e6g munse il latte necessario.\nUna volta pronto tutto Kurdal\u00e6gon immerse Soslan nella tinozza che essendo pi\u00f9 corta costrinse il bambino a tenere le ginocchia piegate, ci\u00f2 lo rese tutto di acciaio ad esclusione delle ginocchia rimaste di carne.\nConcordanze con altre mitologie indoeuropee.\nSecondo C. Vielle (\"Le Mytho-Cycle H\u00e9ro\u00efque dans l'aire Indo-Europ\u00e9enne: Correspondances et transformations Hell\u00e9no-Aryennes\", Louvain, 1996) il mito di Soslan \u00e8 paragonabile a quello dell'eroe greco Achille (ma lo stesso si pu\u00f2 dire per un altro eroe greco, il cugino di Achille, Aiace figlio di Telamone), degli eroi indiani Arjuna e Krishna e dell'eroe celtico C\u00fa Chulainn, dell'eroe germanico Sigfrido. Esso appartiene pertanto a un originario archetipo indoeuropeo di eroe, riconoscibile per una serie definita di tratti originari comuni, fra cui ricordiamo solo i pi\u00f9 salienti:\nIl collegamento fra la saga dei Narti e il ciclo di leggende di Re Art\u00f9 ha indotto alcuni a vedere in quest'ultimo un cavaliere di truppe ausiliarie caucasiche distaccato in Britannia ai tempi della caduta dell'Impero romano d'Occidente. Tale interpretazione razionalistica e pseudo-storica del mito non ha fondamento reale e la somiglianza fra i miti degli Osseti (di cultura indo-europea, e precisamente indo-iranica) e i miti arturiani va ricondotta alla comune eredit\u00e0 proto-indoeuropea dei Celti e degli Osseti stessi. La saga ossetica dei Narti riceve tuttavia forti influssi di adstrato dalle pi\u00f9 antiche popolazioni del Caucaso, che hanno lingua e cultura proprie."}
{"id": "1243343", "revid": "287204", "url": "https://it.wikipedia.org/wiki?curid=1243343", "title": "BBC Home Service", "text": "La BBC Home Service \u00e8 stata una stazione radio nazionale britannica che trasmise dal 1939 fino al 1967.\nIl 30 settembre 1967 fu sostituita dalla BBC Radio 4, che \u00e8 tuttora ascoltabile in FM, Onde lunghe, DAB e su Internet."}
{"id": "1243344", "revid": "110157", "url": "https://it.wikipedia.org/wiki?curid=1243344", "title": "Matzendorf-H\u00f6lles", "text": "Matzendorf-H\u00f6lles \u00e8 un comune austriaco di 2 015 abitanti nel distretto di Wiener Neustadt-Land, in Bassa Austria. \u00c8 stato istituito nel 1971 con la fusione dei comuni soppressi di H\u00f6lles e Matzendorf; capoluogo comunale \u00e8 Matzendorf."}
{"id": "1243345", "revid": "1684799", "url": "https://it.wikipedia.org/wiki?curid=1243345", "title": "Tieste (disambigua)", "text": ""}
{"id": "1243347", "revid": "110157", "url": "https://it.wikipedia.org/wiki?curid=1243347", "title": "Miesenbach", "text": "Miesenbach \u00e8 un comune austriaco di 705 abitanti nel distretto di Wiener Neustadt-Land, in Bassa Austria."}
{"id": "1243350", "revid": "228587", "url": "https://it.wikipedia.org/wiki?curid=1243350", "title": "Vjaz'ma", "text": ""}
{"id": "1243351", "revid": "80339", "url": "https://it.wikipedia.org/wiki?curid=1243351", "title": "Vyazma", "text": ""}
{"id": "1243352", "revid": "767487", "url": "https://it.wikipedia.org/wiki?curid=1243352", "title": "Muggendorf", "text": "Muggendorf \u00e8 un comune austriaco di 524 abitanti nel distretto di Wiener Neustadt-Land, in Bassa Austria."}
{"id": "1243354", "revid": "125903044", "url": "https://it.wikipedia.org/wiki?curid=1243354", "title": "Francesco Ercole di Valois", "text": "Alla testa del partito dei \"Malcontent\", Francesco svolse un ruolo politico particolarmente importante nella Francia di fine Cinquecento. Caus\u00f2 problemi alla corte di suo fratello Enrico III e partecip\u00f2 alla sesta e settima guerra di religione.\nFu un pretendente alla mano della regina Elisabetta I d'Inghilterra dal 1572 alla sua morte, e prese parte alla guerra di indipendenza delle Province Unite contro la Spagna: con il trattato di Plessis-les-Tours del 1580 tutte le Province meno l'Olanda e la Zelanda, lo riconobbero \"Protettore della libert\u00e0 dei Paesi Bassi\", e sembrava destinato a diventare il sovrano del nuovo stato, quando l'insuccesso del tentativo di prendere con la forza la citt\u00e0 di Anversa nel 1583 lo costrinse a riparare in Francia. \nMor\u00ec di tubercolosi il 10 giugno 1584 a Ch\u00e2teau-Thierry. La sua morte ebbe importanti implicazioni politiche: essendo suo fratello re Enrico III senza figli, permise ad Enrico di Navarra di diventare re di Francia alla morte di Enrico III. La prospettiva di avere un re ugonotto favor\u00ec quindi un rinnovamento del radicalismo cattolico con lo scoppio infine dell'ottava guerra di religione.\nBiografia.\nGiovinezza (1555-1572).\nInfanzia.\nNacque il 18 marzo 1555 nel castello di Fontainebleau, figlio di Enrico II di Francia e Caterina de' Medici. Fu battezzato con il nome di \u00abErcole\u00bb, avendo come padrini il conestabile di Francia Anne de Montmorency ed Ercole II d'Este, duca di Ferrara. Trascorse l'infanzia insieme ai fratelli nei castelli lungo la Senna, accudito da un gran numero di servitori e cortigiani addetti al suo benessere personale.\nL'inopinata morte del padre nel 1559 provoc\u00f2 la rottura degli equilibri di potere tra le grandi famiglie aristocratiche del regno, divise anche per motivi religiosi. Segnato dalla presa di potere dei cattolici Guisa, il breve regno di Francesco II venne funestato dalla congiura di Amboise, ordita dai due principi del sangue di fede calvinista: Antonio di Borbone, re di Navarra e Luigi di Cond\u00e9. L'ascesa al trono di re Carlo IX di soli dieci anni, permise a Caterina de' Medici di prendere le redini del potere, in qualit\u00e0 di reggente.\nNonostante la ricerca di un clima distensivo, la tensione crescente tra i due schieramenti politico-religiosi port\u00f2 allo scoppio della prima guerra civile di religione. Durante questo periodo, il piccolo Ercole e la sorella maggiore Margherita vissero riparati nel sicuro castello di Amboise, allevati da varie dame di corte. Finita la guerra, si ricongiunse alla madre e ai fratelli per partecipare a \u00ab\"le grand voyage de France\"\u00bb della corte: un tour di propaganda monarchica, ideato da Caterina per rinsaldare i legami tra il sovrano e la popolazione.\nSe fino a quel momento Ercole si era dimostrato pi\u00f9 robusto dei fratelli Carlo e Enrico, oltre che ad un aspetto gradevole e un carattere gioviale, tra Lione e Valence si ammal\u00f2 gravemente e fu costretto a tornare Parigi per poter essere curato. Non vi sono dettagli su quale tipo di malattia avesse contratto, ma da quel momento la sua salute sarebbe rimasta irrimediabilmente compromessa. Si ricongiunse alla corte un anno dopo e nel febbraio 1566, a Moulins, ricevette la cresima, durante la quale, su richiesta della madre, mut\u00f2 il nome in \u00abFrancesco\u00bb, in onore del nonno Francesco I. Ricevette inoltre in appannaggio da suo fratello Carlo, i ducati d'Alen\u00e7on e di Normandia.\nEducazione, aspetto e carattere.\nSecondo una prassi consolidata, fino ai sette anni i \"Fils de France\" erano cresciuti da dame di corte, per poi venir affidati a dei precettori che dovevano occuparsi della loro istruzione. A differenza dei fratelli maggiori, Francesco non avrebbe mai spiccato in doti o curiosit\u00e0 intellettive: la sua corrispondenza palesa una conoscenza semplicistica del francese e la sua incapacit\u00e0 ad esprimersi in italiano. Pur preferendo sempre lo sport, la caccia e gli esercizi militari alla cultura, ci\u00f2 non gli avrebbe impedito di svolgere il ruolo da mecenate, prendendo sotto la sua protezione numerosi artisti e scrittori, tra cui Jean Bodin, Guillaume Postel, Brant\u00f4me, Ronsard.\nNel settembre 1569, Francesco fu colpito da una violenta forma di vaiolo. Pur riuscendo a sopravvivere, il suo volto rimase profondamente devastato dalle cicatrici delle pustole. In particolare il naso era talmente segnato da sembrare diviso in due. Stando al suo amico d'infanzia, il visconte di Turenne, la malattia lo avrebbe segnato profondamente anche nel carattere e nell'intelletto. Crescendo inoltre sarebbe risultato essere molto basso rispetto ai fratelli: cosa per la quale sarebbe stato pesantemente dileggiato.\nQueste avversit\u00e0 lo avrebbero reso un ragazzo taciturno e introverso, facendogli sviluppare un carattere ambizioso e spregiudicato. Con il passare degli anni avrebbe sviluppato una gelosia e un rancore crescenti nei confronti dei fratelli, in particolare verso Enrico, il prediletto della regina madre. Caterina si sarebbe sempre rapportata con poca comprensione verso l'ultimogenito: nell'infanzia ad esempio, lo avrebbe poco indulgentemente descritto come \u00abun piccolo moro (\"petite moricaud\") che non ha che guerra e tempesta nel suo cervello\u00bb.\nPrimi passi in politica.\nRispetto al resto dei fratelli che seguivano la corte itinerante nei vari castelli lungo la Senna e la Loira, Francesco rimase fisso a Parigi dal 1569 con la sua corte personale, governata da Jean d'Ebrard, \"seigneur\" de St-Sulpice, ex ambasciatore francese in Spagna e dal 1568 incaricato della sua istruzione, con il quale strinse una forte amicizia.\nFrancesco sperava di potersi distinguere in ambito militare come aveva fatto suo fratello Enrico durante la terza guerra civile di religione, vincendo nelle famose battaglie di Jarnac, in cui era rimasto ucciso il principe di Cond\u00e9, e di Montcountour. Il suo lavoro di supporto all'esercito regio non fu ignorato, ma Francesco rimase comunque una figura politica sfocata al servizio di suo fratello il re.\nNel 1570 anche il duca entr\u00f2 nel mercato delle alleanze matrimoniali gestito da Caterina, che inizialmente pens\u00f2 di farlo sposare ad una principessa sassone, ma il fermo rifiuto del duca d'Angi\u00f2 di abiurare il cattolicesimo, provocando la rottura delle trattative di nozze con Elisabetta I d'Inghilterra, cambi\u00f2 le carte in tavola. Visto che questo legame politico era di estrema importanza per re Carlo, che voleva creare una vasta alleanza da contrapporre all'egemonia spagnola, la regina madre propose Francesco come nuovo pretendente.\nSecondo l'ambasciatore inglese, il duca d'Alen\u00e7on \u00abnon era cos\u00ec ostinato, papista e restio come un mulo quanto suo fratello\u00bb in fatto di religione. Molti contemporanei ritennero che Francesco fosse divenuto ancor pi\u00f9 elastico in materia, per la relazione che avrebbe stretto con l'ammiraglio di Coligny, leader dell'esercito protestante, dopo il suo ritorno a corte nell'ottobre 1571.\nIl capo dei Malcontent (1572-1574).\nUn nuovo movimento politico.\nEstromesso dalle decisioni politiche a causa della scarsa considerazione nel quale era tenuto dalla madre e dai fratelli, Francesco risult\u00f2 del tutto estraneo alla strage della \u00abnotte di san Bartolomeo\u00bb, di poco successiva alle nozze di sua sorella Margherita con il re calvinista Enrico di Navarra, che dovevano celebrare la ritrovata armonia nel regno data dalla pace di Saint-Germain.\nFu incaricato da Carlo IX di seguire il duca d'Angi\u00f2 assieme ad altri esponenti dell'alta aristocrazia per porre d'assedio La Rochelle. Assieme ai nobili cattolici vi erano anche il re di Navarra e il principe Enrico di Cond\u00e9, i due cugini Borbone, costretti a convertirsi dopo la strage e da quel momento prigionieri a corte. L'assedio dimostr\u00f2 solo la crescente diversit\u00e0 di vedute tra Francesco e suo fratello Enrico, con violente litigate. Francesco fu escluso da ogni decisione strategica e ostracizzato in ogni iniziativa anche da re Carlo.\nLa sua estraneit\u00e0 al massacro di Parigi, denunciata dallo stesso Francesco come un tradimento, la sua tolleranza per il calvinismo e la sua distanza dai fratelli maggiori, resero Francesco una figura politica di riferimento per una \"terza via\" che raccolse tutti coloro che non si ritrovavano pi\u00f9 nelle scelte politiche della monarchia. Sarebbero stati denominati \u00ab\"Malcontent\"\u00bb, (Malcontenti): un gruppo multiforme formato da cattolici moderati, scontenti del crescente assolutismo monarchico, e da calvinisti che cercavano un mediatore per la loro causa.\nI principali sostenitori di questo nuovo partito furono i Montmorency, da sempre molto legati al duca d'Alen\u00e7on e preoccupati per la nuova ascesa politica dei Guisa a corte: i pi\u00f9 moderati erano Fran\u00e7ois ed Enrico, mentre i pi\u00f9 \"arditi\" erano gli esponenti pi\u00f9 giovani della famiglia: Charles di Mer\u00f9, Guillame di Thor\u00e9 e loro cugino, il visconte di Turenne. Ad appoggiare questa terza via, c'erano anche Enrico di Navarra e il principe di Cond\u00e9, desiderosi di fuggire dalla corte dei Valois.\nDurante l'assedio a La Rochelle, i Malcontent idearono numerosi e confusi piani che si rivelarono un nulla di fatto. L'azione militare si concluse quando a maggio 1573, Enrico d'Angi\u00f2 ricevette la notizia di essere stato eletto re di Polonia. Fu incaricato Francesco di gestire le trattative di pace per la monarchia che si conclusero nell'editto di Boulogne, estremamente limitante nelle concessioni ai riformati. L'azione venne mal digerita dai calvinisti, ma molto apprezzata da sua madre e i suoi fratelli.\nNel dicembre 1573, la partenza di Enrico d'Angi\u00f2 per la Polonia provoc\u00f2 una crisi all'interno del partito cattolico, di cui era uno dei leader assieme ai Guisa. I Malcontent pensarono di far fuggire da corte il duca d'Alen\u00e7on e il re di Navarra, per permettere loro di raggiungere i ribelli fiamminghi, a cui Francesco aveva in precedenza espresso estrema vicinanza politica, ma l'impresa fall\u00ec per intervento della regina Margherita, che aveva precedentemente fatto giuramento al duca d'Angi\u00f2 di proteggere i suoi interessi politici in sua assenza.\nPer ribilanciare l'equilibrio politico, Fran\u00e7ois de Montmorency peror\u00f2 la causa di Francesco, chiedendo al che venisse investito della carica di luogotenente generale del regno, precedentemente appartenuta al duca d'Angi\u00f2. Carlo accett\u00f2, ma quando il duca di Guisa fece scoppiare uno scandalo accusando il Montmorency di aver incaricato un servitore di ucciderlo, Fran\u00e7ois fu costretto a ritirarsi nelle sue terre. La carica fu infine affidata a Carlo III di Lorena su richiesta di Caterina de' Medici.\nAlleanza con la regina di Navarra.\nI complotti non si arrestarono. Venne progettato un colpo di stato che servisse a far nominare erede al trono Francesco, a discapito del duca d'Angi\u00f2, ed escludesse definitivamente dal potere la regina madre e i tutti i cortigiani stranieri.\nStavolta, al fianco di Francesco, vi fu anche la sorella maggiore: stando alle sue \"Memorie\", Margherita fu persuasa dall'umilt\u00e0 e la reverenza con cui il fratello le chiese protezione. Pi\u00f9 probabilmente ag\u00ec per ambizione personale: con il duca d'Alen\u00e7on al potere avrebbe potuto svolgere un ruolo cardine nella mediazione tra i cattolici, legati al duca d'Alen\u00e7on e i calvinisti legati al marito.\nDa quel momento la loro sarebbe risultata essere una solida alleanza rafforzata da una naturale tenerezza fraterna: il loro patto di reciproco sostegno e soccorso non si sarebbe mai infranto, durando per tutta la vita. Francesco avrebbe trovato nella sorella un'alleata sicura, capace di sostenerlo, aiutarlo, consigliarlo e proteggerlo e verso cui avrebbe sempre dimostrato devozione. Sicuramente Margherita ebbe sempre una notevole influenza politica sul fratello minore.\nRafforzato dalla sofferta esclusione di entrambi dalle attenzioni materne, questo legame sarebbe risultato foriero di numerose preoccupazioni per la madre e il fratello Enrico e di vari problemi per il regno. Il loro rapporto avrebbe scatenato numerosi pettegolezzi, basati su una feroce campagna diffamatoria contro i Valois, finendo per essere etichettato con sprezzo come incestuoso.\nCospirazioni di corte.\nTra il 27 e il 28 febbraio a corte scoppi\u00f2 il panico quando giunse la notizia che un esercito stava marciando verso il castello di Saint-Germain-en-Laye. A guidarlo era Chaumont-Guitry, uomo alle dipendenze del re di Navarra. Purtroppo giunse in anticipo, poich\u00e9 la data prefissata per la fuga era il 10 marzo. A quel punto, vista la situazione senza scampo, Margherita avrebbe spronato il suo amante Joseph Boniface de La M\u00f4le, favorito del duca d'Alen\u00e7on, a denunciare il complotto al re e alla regina madre.\nChiamato dal fratello per un chiarimento, Francesco confess\u00f2 di aver voluto fuggire nelle Fiandre perch\u00e9 a corte non era tenuto nella considerazione che gli era dovuta per nascita. Minacciato di morte dalla madre, Francesco colto dal panico, chiese perdono piangendo in ginocchio. Anche Enrico di Navarra confess\u00f2 di aver voluto fuggire per non sottostare alle ingiurie dei Guisa, da cui era tormentato dalla notte di san Bartolomeo. Anche lui fu perdonato per intercessione della moglie.\nQuella congiura, passata alla Storia come la \u00abcongiura del marted\u00ec grasso\u00bb o il \u00abterrore di Saint-Germain\u00bb, costrinse la corte ad una fuga precipitosa verso Parigi. Francesco e il re di Navarra viaggiarono sorvegliati di persona dalla regina madre. La famiglia reale cerc\u00f2 di ricucire i rapporti con i Montmorency, richiamando a corte il maresciallo Fran\u00e7ois. Nonostante fossero di fatto prigionieri a corte, nel castello di Vincennes, Francesco e Enrico di Navarra organizzarono una nuova congiura per fuggire da attuare l'11 aprile.\nInformata per tempo da una spia, Caterina stronc\u00f2 con forza la \u00abcospirazione di Vincennes\u00bb, facendo incarcerare una cinquantina di persone, tra cui La M\u00f4le, il suo compare Annibal de Coconas, Fran\u00e7ois di Montmorency, il maresciallo di Coss\u00e9 e l'astrologo Cosimo Ruggieri. Su ordine del re e della regina madre, Francesco e Enrico furono costretti a firmare una dichiarazione con cui si dissociavano dai nuovi disordini, nonostante il cancelliere Birago avesse ipotizzato di farli giustiziare per alto tradimento. I due cospiratori si difesero davanti al Parlamento, mentre La M\u00f4le e Coconas furono decapitati per lesa maest\u00e0, dopo essere stati a lungo torturati e interrogati.\nDurante il maggio 1574, mentre Carlo IX deperiva progressivamente, distrutto dalla tisi, Margherita cerc\u00f2 di far fuggire il marito e il fratello nascondendoli nella propria carrozza, ma non riusc\u00ec a metterli d'accordo su quale dei due far fuggire per primo. A fine mese, il re spir\u00f2, facendo riconoscere al duca d'Alen\u00e7on e al re di Navarra la successione del duca d'Angi\u00f2 e la reggenza temporanea affidata alla madre. La morte di Carlo IX, rese Francesco l'erede al trono, ottenendo il semplice e onorifico titolo di \u00abMonsieur\u00bb.\nL'erede al trono ribelle (1574-1576).\nDissidi famigliari.\nIn attesa del ritorno del fratello dalla Polonia, Francesco e il re di Navarra provarono ancora a scappare da corte, ma ogni tentativo risult\u00f2 vano e alla fine, a Lione, si sottomisero alla volont\u00e0 di Enrico III. Fidandosi poco di entrambi, il sovrano continu\u00f2 a tenerli sotto sorveglianza. Per reprimere l'opposizione presente a corte, il re prese di mira Francesco e i sovrani di Navarra, lasciando liberi i suoi favoriti, i \"mignons\", di tormentarli.\nNel frattempo infatti i Malcontent del Midi si erano ribellati alla Corona, sotto la guida di Enrico I di Montmorency-Damville. Due cospiratori mandati da Damville per convincere Francesco a fuggire furono arrestati, uno subito giustiziato e l'altro torturato.\nIniziarono le recriminazioni tra Alen\u00e7on e Navarra per la guida politica dei Malcontent: il titolo di erede al trono aveva reso Francesco la personalit\u00e0 pi\u00f9 importante a corte dopo il re. Ci\u00f2 non fece che richiamare a s\u00e9 un gran numero di partigiani, tanto da poter rivaleggiare con il fratello. Alcuni di loro erano un tempo fedeli a Enrico III, fra cui Louis de Clermont d'Amboise, detto \u00abBussy d'Amboise\u00bb, divenuto amante di Margherita di Valois. Secondo l'ambasciatore toscano, il duca d'Alen\u00e7on si \u00ablascia[va] governare\u00bb dal suo favorito.\nLa situazione si acu\u00ec a causa della gelosia di entrambi per Charlotte de Sauve, amante di tutti e due, che aizzata dal favorito del re Louis de B\u00e9ranger du Guast, mise i due principi l'uno contro l'altro. La tensione tra loro arriv\u00f2 a tali estremi che l'ambasciatore inglese scrisse che sarebbero pronti \u00aba tagliarsi la gola l'un l'altro\u00bb. Francesco avrebbe addirittura rinfacciato al re di Navarra le profezie che prevedevano l'ascesa del Borbone al trono di Francia, a suo discapito. La regina madre cerc\u00f2 invano di appianare gli screzi tra i figli.\nGli screzi tra i due principi, indebolirono la cospirazione che era stata nel frattempo creata dai Malcontent all'estero. Da mesi un esercito protestante, segretamente sovvenzionato da Elisabetta d'Inghilterra, si era accalcato sul confine franco-tedesco, aspettando il momento propizio per invadere la Francia. Guidate dal principe di Cond\u00e9 e dall'elettore palatino, le truppe sarebbero servite per obbligare Enrico III a concedere la libert\u00e0 di culto ai riformati, sbarazzarsi dei Guisa e, guidate dal duca d'Alen\u00e7on, a cacciare gli spagnoli dalle Fiandre.\nL'inimicizia tra Francesco ed Enrico III coinvolse i rispettivi favoriti, che iniziarono a confrontarsi in numerose risse. Nel giugno 1575 Bussy fu costretto a ritirarsi da corte dopo una serie di affronti ai \"mignons\" che avevano portato ad ordire un attentato contro di lui. Compreso di essere stati raggirati da Enrico III e dalla regina madre, che avevano promesso ad entrambi, in maniera alternata, la carica di luogotenente generale del regno, Francesco e il re di Navarra avrebbero deciso di accantonare le loro divergenze per fuggire da corte. Alcuni storici hanno comunque messo in dubbio questa versione dei fatti, ritenendo il legame fra i due fin troppo lacerato.\nLa fuga del duca d'Alen\u00e7on.\nIl 15 settembre 1575, dopo una serie di prove, il duca d'Alen\u00e7on riusc\u00ec a fuggire da Parigi, nascondendosi in una carrozza della duchessa di Nevers. Lontano da Parigi, fu accolto da un gran numero di gentiluomini avversi alla politica della Corona, e cavalc\u00f2 con loro fino a Dreux, appartenente al suo appannaggio. Da qui, scrisse una lettera alla madre, per assicurarla della sua lealt\u00e0 verso il re suo fratello.\nLa fuga scaten\u00f2 l'ira di Enrico III, impaurito che Francesco potesse unirsi all'armata protestante in Germania. Ordin\u00f2 ai nobili di riconsegnargli il fratello, ma all'appello risposero solo Du Guast, il duca di Nevers e il \"seigneur\" di Matignon. La maggior parte di loro rifiut\u00f2, considerando la faccenda uno screzio famigliare e comunque un terreno insidioso, incerti con chi schierarsi per poterne ricavare di pi\u00f9.\nDa Dreux, il duca d'Alen\u00e7on scrisse un manifesto che riprendeva i termini esposti da Damville al re: la rimozione degli stranieri dal governo (si era sviluppata in quegli anni un'ondata di razzismo contro gli italiani), la pacificazione religiosa e la riunione degli Stati generali. La madre lo raggiunse a Chambord per evitare che si unisse alle truppe tedesche, legittimando i loro intenti contro la monarchia francese. Come atto distensivo, Enrico III fu costretto a liberare il maresciallo di Montmorency e Coss\u00e9, ma ci\u00f2 non imped\u00ec a Thor\u00e9 di iniziare l'invasione della Francia settentrionale con i raitri, che furono fermati a Dormans da Enrico di Guisa.\nUna tregua firmata a Champigny da Caterina, concedeva a Francesco le citt\u00e0 di Angoul\u00eame, Niort, Saumur, Bourges e La Charit\u00e9; veniva concessa libert\u00e0 di culto ai protestanti e veniva concordato il pagamento di 50.000 livres ai mercenari tedeschi. A corte la regina madre fu aspramente criticata e contestata per aver concesso cos\u00ec tanto ai ribelli. Il 9 gennaio 1576, i raitri guidati dal principe di Cond\u00e9 e da Giovanni Casimiro entrarono in territorio francese scatenando la guerra civile.\nPoco dopo, Francesco stracci\u00f2 l'accordo accusando il cancelliere Birago di aver tentato di avvelenarlo. Ripar\u00f2 a Villefranche dove fu raggiunto dal visconte di Turenne, con 3.000 archibugieri e 400 cavalli.\nLa \u00abpace di Monsieur\u00bb.\nIl 5 febbraio, il re di Navarra fugg\u00ec da corte e si convert\u00ec nuovamente al calvinismo, sconvolgendo i piani della Corona. Esasperato, Enrico III irrigid\u00ec la prigionia della sorella Margherita, gi\u00e0 relegata nei suoi appartamenti dalla fuga di Francesco. Quando il duca fece sapere che non avrebbe trattato con la Corona finch\u00e9 la sorella non fosse stata liberata, il re fu costretto a rilasciarla.\nA inizio maggio, accompagnato dalla sua vasta clientela di signori cattolici e calvinisti, Francesco si ritrov\u00f2 a Sens con la madre e la sorella per discutere le trattative tra i ribelli e la Corona. Il 6 maggio fu conclusa la pace di Beaulieu, definita la \u00abpace di Monsiuer\u00bb, per gli enormi vantaggi che Francesco ne ricav\u00f2: ottenne i ricavi dei della Turenna, del Berry e fu investito del prestigioso titolo di duca d'Angi\u00f2. I calvinsti ricevettero una libert\u00e0 di culto senza precedenti e al diritto di organizzarsi in chiese indipendenti. Il re di Navarra ottenne il governatorato della Guienna.\nEnrico III firm\u00f2 la pace con le lacrime agli occhi. Stando alle dichiarazioni che resero in seguito, il re e la regina madre avrebbero ceduto a Monsieur solo comprare la sua fedelt\u00e0 e non per appoggiare i calvinisti, tanto da comportarsi in maniera lassista nei confronti dell'applicazione di questo trattato. Il re sub\u00ec anche l'affronto di vedere le regioni settentrionali devastate dai raitri dell'elettore palatino, che non sarebbero tornati in Germania fino al pagamento della somma da loro richiesta.\nLa pace fu accolta con estremo malumore dalla popolazione francese a maggioranza cattolica: a Parigi la popolazione imped\u00ec al sovrano di far cantare a Notre-Dame il \"Te Deum\" di ringraziamento. In risposta al dilagare dell'\u00aberesia\u00bb calvinista, e in previsione delle elezioni per gli Stati generali organizzati per il dicembre 1576 a Blois, in molte citt\u00e0 si formarono delle leghe cittadine cattoliche che si opposero ai termini della pace. Collegate tutte fra loro, erano pronte ad utilizzare anche le armi per vedere approvate le loro richieste.\nIl potente fratello del re (1576-1580).\nSostenitore della politica monarchica.\nLe nomine ottenute resero Francesco cos\u00ec potente a corte da poter rivaleggiare con il re stesso, ma ci\u00f2 non imped\u00ec ai cattolici dei suoi nuovi ducati di manifestare apertamente il loro dissenso verso l'applicazione del nuovo editto di pace. Anche alcuni governatori da lui scelti per amministrare i suoi territori si fecero ben presto detestare, come Bussy d'Amboise in Angi\u00f2, per le sue eccentricit\u00e0 e l'aumento della tassazione, o il riformato Jacques de Morogues, preso in odio dai cattolici di La Charit\u00e9.\nLasciatosi comprare dal nuovo prestigio acquisito, Francesco sostenne la politica della Corona, come sperato da Enrico III e Caterina: i fratelli si riconciliarono a Ollainville nel novembre 1576. Il duca scrisse al re di Navarra e al principe di Cond\u00e9 di supportare la pace, nonostante le crescenti tensioni politico-religiose, non escludendo per\u00f2 di potersi schierare nuovamente al fianco dei riformati in futuro.\nAnche l'elezione dei rappresentanti degli Stati generali di Blois suscit\u00f2 malumori, poich\u00e9 i cattolici impedirono a molti riformati di votare: cos\u00ec i capi protestanti boicottarono questa riunione, ritenendola illegittima. Gli eletti furono cos\u00ec in gran parte sostenitori della neonata Lega cattolica, che i riformati accusarono essere uno strumento dei Guisa per compiere un colpo di stato. Davanti a questa minaccia, Enrico III promise a Francesco il suo appoggio per i suoi progetti nelle Fiandre ribelli, i cui rappresentanti avevano offerto la Corona al duca d'Angi\u00f2.\nDurante gli Stati generali, il re promosse l'unit\u00e0 religiosa nazionale, rinnegando di fatto la \u00abpace di Monsieur\u00bb: scoppi\u00f2 cos\u00ec la sesta guerra di religione. Anche se Damville si era venduto alla Corona ottenendo in cambio il marchesato di Saluzzo, i riformati guadagnarono terreno in Provenza e nel Delfinato. Gravato dalla crisi finanziaria, Enrico III riusc\u00ec a racimolare del denaro per pagare le truppe solo per un mese, anche grazie a Francesco che aiut\u00f2 il re a persuadere i rappresentanti degli Stati generali. \nA Francesco fu affidato il comando dell'esercito reale, ma in realt\u00e0 guidato dal duca di Nevers. Il voltafaccia del duca d'Angi\u00f2 fu biasimato all'unanimit\u00e0 dai protestanti e dagli storici a loro legati, tra cui Agrippa d'Aubign\u00e9, che tramandarono un'immagine distorta degli eventi in forma anticattolica e anti-Valois. Vi \u00e8 prova che il duca acconsent\u00ec \u00abnon senza difficolt\u00e0\u00bb a rinnovare la guerra contro i suoi vecchi alleati. Non colse tuttavia l'occasione per porsi alla testa dei \u00ab\"Politiques\"\u00bb, un movimento che auspicava una soluzione pacifica alle guerre civili.\nA fine aprile l'esercito regio assedi\u00f2 La Charit\u00e9. Nonostante la poca esperienza bellica, Francesco partecip\u00f2 attivamente alle azioni militari, tanto da venir rimproverato da Enrico III: non voleva che il suo erede e \u00abaltri gentiluomini si esponessero ad ogni sorta di pericolo come comuni soldati\u00bb. La citt\u00e0 si arrese il 2 maggio, venendo saccheggiata dalle truppe da tempo non pagate. Il duca fu invitato dal re a Plessis-lez-Tours, dove fu organizz\u00f2 per lui una grandiosa e dispendiosissima festa in cui venne celebrato come un conquistatore.\nL'esercito regio assedi\u00f2 poi Issoire, nonostante quattro tentativi di mediazione ricercati dal re. Quando fu presa, Francesco lasci\u00f2 i soldati liberi di saccheggiare e commettere ogni genere di barbarie. Numerosi storici, seguendo l'ottica di molti contemporanei anti-Valois come Jacques-Auguste de Thou, finirono per biasimare aspramente la condotta del duca d'Angi\u00f2. Geloso dei continui successi bellici del fratello, Enrico III lo richiam\u00f2 a corte, lasciando il comando dell'esercito in mano al duca di Nevers.\nIl guerra si concluse con la \u00abpace del Re\u00bb, firmata il 25 settembre 1577, che restringeva le precedenti libert\u00e0 concesse ai calvinisti, ma anche lo scioglimento di ogni assembramento armato, proibendo leghe, associazioni e confraternite di qualsiasi culto.\nNuove ambizioni.\nLa concordia tra i fratelli Valois si concluse con la fine della guerra. Tornato a corte, Francesco fu nuovamente bersaglio delle sfrontatezze dei \"mignons\", venendo pubblicamente deriso da loro \u00abper la sua bruttezza e la sua bassa statura\u00bb. Sdegnato, pens\u00f2 di andare a caccia, come consigliatogli dalla madre, ma Enrico III vide nel suo allontanamento il rischio di una nuova ribellione. In piena notte, il re perquis\u00ec gli appartamenti del fratello e gli strapp\u00f2 addirittura di mano una lettera, per poi scoprire che era un biglietto d'amore di Charlotte de Sauve.\nNonostante il Consiglio del re avesse spinto Enrico III a fare ammenda, Francesco decise di lasciare la corte. Aiutato dalla sorella, fugg\u00ec ad Angers con alcuni seguaci, calandosi con la fune da una finestra dell'appartamento della regina di Navarra. Rassicur\u00f2 la madre, che gli corse dietro \u00abper paura [...] che facesse ancora il matto\u00bb, e il Parlamento di Parigi di non voler far scoppiare una nuova guerra. Scrisse pure al Navarra, al Damville e al Cond\u00e9 di non fomentare alcuna rivolta e di sottostare ai termini di pace firmati l'anno prima.\nIl suo obiettivo era ottenere un trono nelle Fiandre: questione per cui la sorella Margherita si era recata a Spa in missione segreta l'estate precedente e per la quale aveva ricevuto vari agenti segreti fiamminghi, in cerca di un suo supporto.\nTrattative matrimoniali e vita privata.\nCaterina aveva progettato di offrire a Elisabetta I d'Inghilterra la mano di Francesco. La corte inglese era a conoscenza della civetteria e della ambiguit\u00e0 della loro sovrana ma Caterina e Francesco invece si illusero di aver fatto colpo. In effetti Elisabetta inviava al suo corteggiatore doni e lettere affettuose. Inoltre lo chiamava \"il mio ranocchio\".\nSecondo i contemporanei, il duca d'Angi\u00f2 visse una vita dissoluta. Dall'et\u00e0 di quindici anni, si sparsero a corte varie voci sulle sue avventure galanti, tanto che il suo governante St-Sulpice avrebbe cercato di acquietare le ire della regina madre, molto attenta al rigore morale. Secondo Brant\u00f4me, il duca si divertiva a portare alcune dame nei propri appartamenti e mostrare loro una coppa con decorazioni con copule ispirate all'Aretino e pretendeva che le sue amanti lo accogliessero in lenzuola nere, per mettere in risalto il candore della loro pelle.\nSecondo lo storiografo Scipion Dupleix, il duca d'Angi\u00f2 si sarebbe invaghito, non corrisposto, della cognata, la regina Luisa. Nel gennaio 1579 ad esempio le avrebbe fatto dono di una collana d'oro e pietre preziose, dal valore complessivo di 15.000 livres. Forse l'interesse verso Luisa doveva essere un attacco al re suo fratello.\nVarie testimonianze coeve riportano la bisessualit\u00e0 del duca d'Angi\u00f2. Il 19 giugno 1576, l'ambasciatore spagnolo Diego de Z\u00fa\u00f1iga y Benavides scrisse a Filippo II che il duca possedeva \u00abun vizio abominevole\u00bb. Pi\u00f9 esplicito fu l'ambasciatore toscano Giulio Busini, che nell'ottobre 1583 rifer\u00ec che Monsieur fosse \u00abinnamorato\u00bb del suo favorito d'Avrilly, figlio d'un sergente e divenuto suo primo \"ma\u00eetre d'h\u00f4tel\", \u00abcon tale dimostrazione d'affetto che \u00e8 cosa bruttissima\u00bb. Alcuni sospettarono che potesse aver avuto un'infatuazione o forse una tresca per il suo primo favorito Joseph Boniface de La M\u00f4le.\nUltimi anni (1583-1584).\nMorte del duca d'Angi\u00f2.\nFrancesco di Valois mor\u00ec a Ch\u00e2teau-Thierry il 10 giugno 1584, a ventinove anni; venne sepolto nella Basilica di Saint-Denis."}
{"id": "1243357", "revid": "110157", "url": "https://it.wikipedia.org/wiki?curid=1243357", "title": "Pernitz", "text": "Pernitz \u00e8 un comune austriaco di 2 497 abitanti nel distretto di Wiener Neustadt-Land, in Bassa Austria; ha lo status di comune mercato (\"Marktgemeinde\")."}
{"id": "1243359", "revid": "767487", "url": "https://it.wikipedia.org/wiki?curid=1243359", "title": "Rohr im Gebirge", "text": "Rohr im Gebirge \u00e8 un comune austriaco di 487 abitanti nel distretto di Wiener Neustadt-Land, in Bassa Austria."}
{"id": "1243360", "revid": "767487", "url": "https://it.wikipedia.org/wiki?curid=1243360", "title": "Shantung", "text": "Lo shantung \u00e8 un tessuto di seta selvaggia (tussah), di colore unito, caratterizzato da una superficie ruvida, molto irregolare e dall'aspetto grezzo.\nEtimologia.\nOriginario della provincia cinese di Shandong.\nCostruito con un'armatura a tela, tramato con \"doppione\" o altro filo che lo imita, con colori generalmente sgargianti, di mano sostenuta, gioca sugli effetti di lucido e opaco.\nLo shantung originale, pregiatissimo, era tessuto con il \"doppione\", bava di seta doppia prodotto da due bachi che costruiscono il bozzolo insieme, rarissima e costosissima, caratterizzata da una grande irregolarit\u00e0, con fiammature, grumi, bottoni, nodi.\nOggi con questo nome si indicano tessuti di peso vario in seta, cotone o altre fibre anche sintetiche, che ne riproducono artificialmente l'aspetto rustico con filati che inglobano cascami per imitare la fiammatura e la bottonatura.\nUtilizzato in arredamento per cuscini e tendaggi, e in abbigliamento soprattutto femminile per abiti, gonne e camicette."}
{"id": "1243362", "revid": "767487", "url": "https://it.wikipedia.org/wiki?curid=1243362", "title": "Schwarzenbach (Austria)", "text": "Schwarzenbach \u00e8 un comune austriaco di 956 abitanti nel distretto di Wiener Neustadt-Land, in Bassa Austria; ha lo status di comune mercato (\"Marktgemeinde\")."}
{"id": "1243364", "revid": "599013", "url": "https://it.wikipedia.org/wiki?curid=1243364", "title": "Miguel \u00c2ngelo Moita Garcia", "text": "Carriera.\nClub.\nSporting Lisbona.\nNato a Moura, nell'Alentejo, cresce calcisticamente nella squadra locale del , prima di essere ingaggiato dalle giovanili dello Sporting Lisbona nel 1997. Entrato nello , in terza serie portoghese, nel 2002-2003, il 16 agosto 2003 debutta in prima squadra nella gara vinta per 2-1 in casa dell'Acad\u00e9mica.\nNella stagione 2004-2005 entra in pianta stabile negli undici titolari. Il 5 maggio 2005 segna con un colpo di testa il gol all'ultimo minuto dei supplementari che permette allo Sporting di vincere contro l'AZ Alkmaar e di giocarsi la finale di Coppa UEFA, poi persa contro il CSKA Mosca.\nCon la maglia della squadra di Lisbona gioca altre due stagioni e colleziona in totale 61 presenze.\nReggina, Olhanense e Braga.\nAcquistato dalla nel 2007, non ha mai debuttato in Serie A con la maglia amaranto, in quanto colpito ad ottobre da un serio infortunio. Nella primavera 2008 la Reggina ha annunciato la rescissione consensuale del contratto.\nRitorna al calcio giocato a met\u00e0 luglio 2009, quando viene aggregato allo Sporting Clube Olhanense di Jorge Costa, appena promosso nella massima serie. Dopo 11 presenze, si trasferisce nel gennaio 2010 al Braga per 50.000 euro, per rimpiazzare il partente Jo\u00e3o Pereira. Gioca quindi da titolare tutte le partite ad eliminazione diretta dell'Europa League (escluso il ritorno dei quarti di finale), nella storica annata del 2010-2011 che vedr\u00e0 il Braga accedere alla sua prima finale continentale.\nOrduspor e Maiorca.\nNel 2011 viene acquistato dai turchi dell', con cui disputa due stagioni in S\u00fcper Lig.\nRetrocesso con l'Orduspor in seconda divisione turca, nel 2013 Miguel Garcia si trasferisce al Maiorca, ma con la squadra delle Baleari gioca solo in dieci occasioni in Segunda Divisi\u00f3n, prima di rescindere il contratto.\nLe ultime stagioni in India.\nIl 2 settembre 2014 sottoscrive un contratto col NorthEast United, nella neonata Indian Super League. Il 15 gennaio 2015 passa ad un altro team indiano, l', prima di tornare il 20 giugno al NorthEast United.\nIl 6 ottobre 2015, nella gara di apertura della stagione contro il Kerala Blasters, rimedia una tendinopatia d'Achille bilaterale che lo costringe a ritirarsi dal calcio.\nNazionale.\nMiguel Garcia ha fatto parte della nazionale portoghese under-21 che ha conquistato il terzo posto agli Europei del 2004. Non ha comunque fatto parte della spedizione olimpica ad Atene sempre dello stesso anno.\nStatistiche.\nPresenze e reti nei club.\n\"Statistiche aggiornate al 20 settembre 2010.\""}
{"id": "1243366", "revid": "110157", "url": "https://it.wikipedia.org/wiki?curid=1243366", "title": "Sollenau", "text": "Sollenau \u00e8 un comune austriaco di 4 848 abitanti nel distretto di Wiener Neustadt-Land, in Bassa Austria; ha lo status di comune mercato (\"Marktgemeinde\")."}
{"id": "1243367", "revid": "701660", "url": "https://it.wikipedia.org/wiki?curid=1243367", "title": "Passo della Raticosa", "text": "Il passo della Raticosa \u00e8 un valico dell'Appennino tosco-emiliano posto ad un'altitudine di 968 m s.l.m. \u00c8 ubicato in provincia di Firenze, nel comune di Firenzuola, lungo la ex strada statale 65 della Futa. Durante la seconda guerra mondiale fu presidiato dalla linea difensiva tedesca denominata Linea gotica.\nIl suo complesso montuoso comprende alcuni rilievi, tra cui il colle di Canda (901\u00a0m), monte Canda (1158\u00a0m) e monte Oggioli; da quest'ultimo nasce l'Idice, un importante torrente emiliano affluente del Reno.\nRappresenta un punto nodale di discreta importanza nel sistema viario ordinario tra Bologna e Firenze: dal poggio che segna la sommit\u00e0 del passo diparte infatti verso nord - oltre alla ex SS65 della Futa in direzione Bologna - la strada provinciale che discende la valle del torrente Sillaro, che dopo pochi chilometri si biforca, per discendere - oltre al corso d'acqua sopra citato - la valle dell'Idice. Proseguendo, invece, lungo la ex SS65 in direzione sud si raggiunge il vicino passo della Futa, posto sullo spartiacque appenninico.\nDal passo della Raticosa \u00e8 cos\u00ec possibile raggiungere (a seconda della direzione intrapresa) sia i capoluoghi di Bologna e Firenze, sia gli importanti centri di San Lazzaro di Savena e di Castel San Pietro Terme (entrambi in provincia di Bologna).\nUn aspetto curioso di questo passo (comune a tutte le strade dell'alto Appennino tosco-emiliano e tosco-romagnolo, ma qui particolarmente accentuato) \u00e8 l'essere punto di sosta e di \"ritrovo\" per i motociclisti provenienti sia dall'Emilia-Romagna (con Bologna e Imola come principali provenienze) sia dalla Toscana (Firenze, e parzialmente Prato): soprattutto nei fine settimana primaverili ed estivi \u00e8 usuale che il piazzale corrispondente alla sommit\u00e0 del passo (presso cui \u00e8 presente anche un locale di ristoro) sia affollato da motociclette e relativi conducenti e passeggeri, creando una sorta di \"salone a cielo aperto\" ben conosciuto dai centauri locali.\nSul passo della Raticosa \u00e8 posto il traguardo della cronoscalata Bologna-Raticosa, competizione automobilistica valida per il Campionato italiano montagna autostoriche, che nel 2012 \u00e8 giunta alla venticinquesima edizione."}
{"id": "1243368", "revid": "110157", "url": "https://it.wikipedia.org/wiki?curid=1243368", "title": "Theresienfeld", "text": "Theresienfeld \u00e8 un comune austriaco di 3 215 abitanti nel distretto di Wiener Neustadt-Land, in Bassa Austria; ha lo status di comune mercato (\"Marktgemeinde\")."}
{"id": "1243371", "revid": "110157", "url": "https://it.wikipedia.org/wiki?curid=1243371", "title": "Waidmannsfeld", "text": "Waidmannsfeld \u00e8 un comune austriaco di 1 542 abitanti nel distretto di Wiener Neustadt-Land, in Bassa Austria."}
{"id": "1243374", "revid": "110157", "url": "https://it.wikipedia.org/wiki?curid=1243374", "title": "Waldegg", "text": "Waldegg \u00e8 un comune austriaco di 2 019 abitanti nel distretto di Wiener Neustadt-Land, in Bassa Austria; ha lo status di comune mercato (\"Marktgemeinde\")."}
{"id": "1243375", "revid": "1228162", "url": "https://it.wikipedia.org/wiki?curid=1243375", "title": "Rio Sache", "text": "Il rio Sache nasce dal monte Maina (localit\u00e0 Testa di Congio) e termina nel lago di Ledro nei pressi di Pieve di Ledro. Riceve le acque del torrente Massangla a Tiarno di Sotto."}
{"id": "1243377", "revid": "110157", "url": "https://it.wikipedia.org/wiki?curid=1243377", "title": "Walpersbach", "text": "Walpersbach \u00e8 un comune austriaco di 1 116 abitanti nel distretto di Wiener Neustadt-Land, in Bassa Austria."}
{"id": "1243378", "revid": "110157", "url": "https://it.wikipedia.org/wiki?curid=1243378", "title": "Weikersdorf am Steinfelde", "text": "Weikersdorf am Steinfelde \u00e8 un comune austriaco di 1 068 abitanti nel distretto di Wiener Neustadt-Land, in Bassa Austria."}
{"id": "1243380", "revid": "110157", "url": "https://it.wikipedia.org/wiki?curid=1243380", "title": "Wiesmath", "text": "Wiesmath \u00e8 un comune austriaco di 1 511 abitanti nel distretto di Wiener Neustadt-Land, in Bassa Austria; ha lo status di comune mercato (\"Marktgemeinde\")."}
{"id": "1243381", "revid": "181699", "url": "https://it.wikipedia.org/wiki?curid=1243381", "title": "Ni\u017enejansk", "text": "Ni\u017enejansk (in lingua russa \u041d\u0438\u0436\u043d\u0435\u044f\u043d\u0441\u043a) \u00e8 un insediamento di tipo urbano situato nel distretto di Ust'-Janskij ulus in Sacha-Jacuzia, in Russia, al delta del fiume Jana. Si trova al di sopra del Circolo Polare Artico, nel delta della Jana, 581\u00a0km a nord di Deputatskij, il centro amministrativo dell'ulus.\nLa citt\u00e0 negli ultimi tredici anni ha avuto un grande calo demografico: 264 abitanti nel 2016, nel 2002 ne contava 701, mentre nel 1989 contava 2.502 abitanti. \nNi\u017enejansk \u00e8 stato dapprima un punto di sosta per le merci importate lungo la rotta dei mari del nord 1936); la costruzione di un grande porto fluviale \u00e8 iniziata nel 1954; ha ricevuto lo status di insediamento urbano nel 1958.\nLa localit\u00e0 \u00e8 dotata di un piccolo aeroporto (Codice ICAO: UEBN)"}
{"id": "1243383", "revid": "767487", "url": "https://it.wikipedia.org/wiki?curid=1243383", "title": "Winzendorf-Muthmannsdorf", "text": "Winzendorf-Muthmannsdorf \u00e8 un comune austriaco di 1 891 abitanti nel distretto di Wiener Neustadt-Land, in Bassa Austria; ha lo status di comune mercato (\"Marktgemeinde\"). \u00c8 stato istituito nel 1969 con la fusione dei comuni soppressi di Muthmannsdorf e Winzendorf; capoluogo comunale \u00e8 Winzendorf."}
{"id": "1243384", "revid": "106456", "url": "https://it.wikipedia.org/wiki?curid=1243384", "title": "Bl\u00e9one", "text": "La Bl\u00e9one \u00e8 un fiume della Francia, affluente della riva sinistra della Durance, che scorre nel dipartimento delle Alpi dell'Alta Provenza.\nLa sua lunghezza \u00e8 di 70\u00a0km su un bacino di 906\u00a0km\u00b2. \nLa sua fonte \u00e8 situata nel comune di Prads-Haute-Bl\u00e9one, ai piedi della T\u00eate de l'Estrop (2961\u00a0m). e dei Trois-\u00c9v\u00each\u00e9s (2819\u00a0m). \nLa Bl\u00e9one attraversa in particolare le citt\u00e0 di Digne-les-Bains, La Javie e Malijai."}
{"id": "1243387", "revid": "110157", "url": "https://it.wikipedia.org/wiki?curid=1243387", "title": "W\u00f6llersdorf-Steinabr\u00fcckl", "text": "W\u00f6llersdorf-Steinabr\u00fcckl \u00e8 un comune austriaco di 4 289 abitanti nel distretto di Wiener Neustadt-Land, in Bassa Austria; ha lo status di comune mercato (\"Marktgemeinde\"). \u00c8 stato istituito nel 1972 con la fusione dei comuni soppressi di Steinabr\u00fcckl e W\u00f6llersdorf; capoluogo comunale \u00e8 W\u00f6llersdorf."}
{"id": "1243388", "revid": "110157", "url": "https://it.wikipedia.org/wiki?curid=1243388", "title": "Zillingdorf", "text": "Zillingdorf \u00e8 un comune austriaco di 2 034 abitanti nel distretto di Wiener Neustadt-Land, in Bassa Austria; ha lo status di comune mercato (\"Marktgemeinde\")."}
{"id": "1243392", "revid": "110157", "url": "https://it.wikipedia.org/wiki?curid=1243392", "title": "Ebergassing", "text": "Ebergassing \u00e8 un comune austriaco di 3 930 abitanti nel distretto di Bruck an der Leitha, in Bassa Austria. Tra il 1938 e il 1954 era accorpato alla citt\u00e0 di Vienna."}
{"id": "1243393", "revid": "466539", "url": "https://it.wikipedia.org/wiki?curid=1243393", "title": "\u010cerskij", "text": "\u010cerskij (), nota prima come Ni\u017enie Kresty (), \u00e8 un insediamento di tipo urbano situato nella Sacha-Jakuzia, in Russia, sul fiume Kolyma, 1920 chilometri a est dalla capitale del territorio, Jakutsk.\nLa citt\u00e0 ha perso negli ultimi anni circa due terzi della sua popolazione, raggiungendo ora i 2,857 abitanti (dati del censimento del 2010) a confronto dei 11.176 (dati del censimento del 1989). La citt\u00e0 dispone di un aeroporto."}
{"id": "1243394", "revid": "110157", "url": "https://it.wikipedia.org/wiki?curid=1243394", "title": "Fischamend", "text": "Fischamend \u00e8 un comune austriaco di 5 348 abitanti nel distretto di Bruck an der Leitha, in Bassa Austria; ha lo status di citt\u00e0 (\"Stadtgemeinde\"). Tra il 1938 e il 1954 era accorpato alla citt\u00e0 di Vienna."}
{"id": "1243395", "revid": "110157", "url": "https://it.wikipedia.org/wiki?curid=1243395", "title": "Gablitz", "text": "Gablitz \u00e8 un comune austriaco di 4 880 abitanti nel distretto di Sankt P\u00f6lten-Land, in Bassa Austria; ha lo status di comune mercato (\"Marktgemeinde\"). Tra il 1938 e il 1954 era accorpato alla citt\u00e0 di Vienna."}
{"id": "1243396", "revid": "729019", "url": "https://it.wikipedia.org/wiki?curid=1243396", "title": "Aeroporto di \u010cerskij", "text": "L'aeroporto di \u010cerskij \u00e8 un aeroporto civile situato ad un chilometro a sud dalla citt\u00e0 di \u010cerskij, nell'estremo oriente della Russia, nella Repubblica Autonoma della Sacha-Jakuzia.\nStrategia.\nNel periodo gennaio - giugno 2010 all'aeroporto di \u010cerskij sono stati effettuati 86 voli di linea e sono stati trasportati circa 3,000 passeggeri e pi\u00f9 di 17\u00a0t di merce e posta. La principale attivit\u00e0 dei voli di linea a \u010cerskij \u00e8 stata effettuata dalla compagnia aerea russa Jakutavia con gli aerei Antonov An-24.\nIl 26 febbraio 2013 il primo Bombardier Q400 della russa Jakutavia ha effettuato il primo volo di linea sulla rotta Jakutsk - \u010cerskij coprendo la distanza di 1\u00a0665\u00a0km tra le due citt\u00e0 in meno di 3 ore sostituendo i vecchi Antonov An-24 sulle rotte di linea della Sacha-Jacuzia dopo 50 anni di servizio.\nDati tecnici.\nL'aeroporto di \u010cerskij \u00e8 dotato attualmente di due piste attive.\nLa principale pista asfaltata di classe D di 1,700\u00a0m permette l'atterraggio/decollo degli aerei a piccolo-medio raggio: Antonov An-2, Antonov An-24, Antonov An-26, Antonov An-28, Antonov An-30, Antonov An-32, Antonov An-74, Antonov An-140, Bombardier Q-Series, Ilyushin Il-114, Yakovlev Yak-40 e di tutti i tipi degli elicotteri.\nLa pista invernale con la superficie ghiacciata di 1,800\u00a0m permette anche l'atterraggio/decollo degli aerei con un peso massimo fino al 61 tonnellate: Antonov An-12, Ilyushin Il-18.\nL'aeroporto \u00e8 aperto 24 ore al giorno."}
{"id": "1243397", "revid": "367445", "url": "https://it.wikipedia.org/wiki?curid=1243397", "title": "La signorina Julie", "text": "La signorina Julie () \u00e8 una tragedia in un atto unico del 1888 di August Strindberg.\nAmbientata in una notte d'estate di fine Ottocento in una cittadina svedese, l'opera affronta il tema dell'interazione tra classi sociali e tra il genere maschile e quello femminile, incontro che porta alla difficile comprensione di sensibilit\u00e0 e condizioni profondamente distanti.\nFu oggetto di uno scandalo clamoroso nella societ\u00e0 puritana e conformista dell'epoca.\nJulie, venticinquenne figlia di un conte, passa la serata di San Giovanni alla festa della servit\u00f9, mentre il padre \u00e8 assente. Cerca di sedurre il giovane cameriere Jean, il quale si dichiara innamorato di lei. Visti dai servitori, decidono di scappare per l'imminente caduta della reputazione della ragazza, ma vengono scoperti dalla cuoca Kristin e non riescono nell'intento. Tornato il conte, Jean si sente colpevole e, dichiarando che il rispetto e la soggezione che prova nei confronti di lui gli impediscono di contrariarlo, suggerisce alla ragazza il suicidio porgendole un rasoio affilato col quale raggiungere lo scopo.\nNonostante le difficolt\u00e0 di rappresentazione in un mondo puritano come quello della Svezia di fine Ottocento, alla sua uscita \"La signorina Julie\" port\u00f2 a Strindberg la fama mondiale.\nTrama.\nLa vicenda si svolge in una notte di mezza estate di fine Ottocento. La didascalia di scena colloca l'ambientazione nella cucina di una villa. L'autore inserisce a sinistra un muro con due armadi o scaffali guarniti di carta crespa pieni di utensili di rame e ferro, sulla destra vi \u00e8 una porta vetrata, dalla quale si intravede il giardino con una fontana con una statua di Cupido e cespugli di lill\u00e0 in fiore.\nKristin, la cuoca, \u00e8 in cucina intenta al lavoro quando entra il suo fidanzato Jean, un servo del Conte. Egli le racconta della signorina Julie e di quanto, secondo lui, ella sia pazza, per via della danza che le ha visto fare con il giardiniere del palazzo, durante la quale la giovane ha invitato anche lui porgendogli il braccio. Jean inizia a mangiare e decide di bere una bottiglia di vino pregiato, appartenente al Conte. Kristin racconta che sta cucinando un veleno per far abortire Diana, la cagna di propriet\u00e0 della signorina. Entra in scena la signorina Julie che invita Jean a ballare con lei; bench\u00e9 il servitore non desideri farlo per non mettere a rischio la reputazione della nobildonna a causa della loro diversit\u00e0 sociale, si sente costretto ad accettare. Dopo il ballo Jean rientra in cucina dichiarando la pazzia di Julie, che si espone in tal modo alle chiacchiere della societ\u00e0. Kristin gli spiega che la sua stranezza \u00e8 dovuta al \"mensile\", intendendo il ciclo mestruale.\nLa signorina irrompe in scena accusando arrabbiata Jean di essere fuggito nel corso della danza e, dopo una breve discussione, l'uomo inizia a raccontarle la sua vita, spiegando che ha imparato il francese vivendo a Lucerna, in Svizzera. Kristin si addormenta, e Julie, non ascoltando i consigli dell'uomo sul comportamento da tenere fra persone di diversa estrazione sociale e sulle dicerie che potrebbero nascere dalla loro intimit\u00e0, lo invita ad uscire per raccogliere lill\u00e0. Al rientro la signorina cerca di sedurlo nonostante egli sia ritroso fino a quando prova per\u00f2 a baciarla. Julie lo ferma sgridandolo e chiedendogli se sia mai stato innamorato; Jean le confessa di essere innamorato proprio di lei e di come, a causa della loro diversit\u00e0 sociale, egli avesse perfino pensato di uccidersi.\nIl dialogo continua nonostante Jean le chieda di andarsene perch\u00e9 la gente sta per accorgersi di loro: stanno arrivando i domestici, che cantano una canzone e accusano la contessina di essere stata insieme al servo. I due decidono di non farsi vedere nascondendosi in camera di Jean e, al rientro in cucina, il giovane affronta il problema dell'impossibilit\u00e0 di continuare a vivere insieme in quella casa e suggerisce di scappare in Svizzera o sul lago di Como, dove sarebbe stato possibile aprire un albergo, sogno che rimane per\u00f2 tale, vista la mancanza di fondi di entrambi. Julie ha paura dell'accaduto e scoppia un alterco, nel corso del quale ella racconta tutta la sua storia, del passato della madre e di come suo padre l'abbia forzata a sposarlo, di come sia nata senza essere desiderata dalla genitrice e, cosa peggiore, come figlia illegittima. Dopo una lunga discussione Jean la convince a rubare soldi dalla cassaforte di suo padre e a scappare con lui. Rimane solo ad aspettarla, quando torna in scena Kristin. Alla scoperta di quello che \u00e8 successo la cuoca sgrida Jean invitandolo ad andare con lei a messa e a dimettersi il prima possibile. Mentre la cuoca va a prepararsi per la funzione, torna Julie, vestita e pronta per partire, con il suo uccellino che vuole portare con s\u00e9. Jean la convince a non farlo, ma alla dichiarazione della ragazza che avrebbe preferito vederlo morto che lasciarlo in altre mani, Jean lo uccide. La signorina sprofonda nella paura di essere scoperta quando rientra Kristin, che scopre i loro piani. Julie cerca di convincerla a venire con loro, ma la cuoca litiga con lui per via del tentativo di fuga.\nDopo una discussione la ragazza propone di suicidarsi come unica soluzione possibile, ma Jean cerca di distoglierla dall'intento definitivo, quando viene annunciato l'arrivo del Conte. Jean spiega di come subisca l'autorit\u00e0 di questi e di come, anche per il rispetto che prova nei suoi confronti, non desideri contrariarlo; quando la signorina Julie gli chiede aiuto per uscire dalla situazione, Jean le tende un rasoio. La signorina lo ringrazia e va fuori di scena, dove si uccider\u00e0.\nOrigini.\nLa tragedia venne scritta da Strindberg all'et\u00e0 di trentanove anni, tra la fine di luglio ed il 10 agosto 1888, nella tenuta di Skovlyst nei pressi di Holte, mentre la prefazione fu stesa tra il 10 ed il 15 agosto. \nDopo essersi recato a Copenaghen per la prima de \"Il padre\", il novembre dell'anno precedente, Strindberg si era sistemato con sua moglie ed i tre figli nel villaggio di Lyngby, non lontano dalla citt\u00e0. Si stabilirono per un certo tempo nelle camere libere di un castello appartenente ad una donna eccentrica, sui quarant'anni, che si faceva chiamare contessa Frankenau, pur non essendo di nobile nascita. Il castello era gestito dal suo notaio Ludvig Hansen, che poteva sembrare uno zingaro, con il quale ella sembrava avere una relazione amorosa.\nIl drammaturgo prese spunto da questa situazione per il nodo centrale della vicenda che occorre nel \"La signorina Julie\", anche se pi\u00f9 tardi si scopr\u00ec che i due non avevano una relazione ma erano fratelli naturali, in quanto l'uomo era figlio illegittimo del padre di lei, fatto tenuto nascosto per la memoria del defunto genitore. Un altro punto di raccordo con la vicenda del dramma \u00e8 il senso di inferiorit\u00e0 sociale che Strindberg provava per sua moglie Siri, una baronessa. Il drammaturgo, figlio di una serva, per tutta la vita cov\u00f2 risentimento contro le classi alte. A dar voce a ci\u00f2 inserisce nella tragedia il cameriere Jean.\nInoltre, tra gli elementi che hanno ispirato l'opera sembra vi sia il suicidio per amore di Victoria Benedictsson, una scrittrice svedese.\nContesto storico.\nLa tragedia \u00e8 ambientata nella Svezia coeva di Strindberg, in una villa nobiliare ottocentesca di stile neoclassico. Il contesto sociale \u00e8 basato sulle discrepanze della societ\u00e0 scandinava del XIX secolo, ovvero sulle posizioni spesso contraddittorie di un'aristocrazia che si sta indebolendo e i suoi rapporti con una classe medio-bassa che, dal canto suo, desidera assurgere a borghesia.\nCommento.\nI personaggi.\nJulie \u00e8 la protagonista del dramma, che porta del resto il suo nome. Contessina, ha il ruolo di seduttrice del giovane servo Jean. Nella prima messinscena allo Studentersamfundet del 14 marzo 1889 il ruolo fu della moglie di Strindberg, Siri von Essen, gi\u00e0 ex attrice del Teatro Reale di Svezia, che recitava in lingua svedese. La sua interpretazione fu per\u00f2 considerata troppo fredda rispetto al ruolo di seduttrice richiesto. La protagonista, che non regge il peso delle emozioni provate, finisce suicida.\nDall'analisi di Strindberg stesso, come specifica nella sua prefazione a \"La signorina Julie\", il personaggio rappresenta due simboli, due significati, due aspetti base che la compongono. Il primo \u00e8 l'essere una mezza donna, che odia gli uomini; questo, secondo l'autore, sarebbe un sinonimo di corruzione: questa donna sentirebbe la differenza che la tiene distante dal potere maschile.\nIl secondo \u00e8 quello della nobilt\u00e0 dell'antico guerriero; una vittima dell'influenza che sua madre ha avuto su di lei, una vittima dei problemi della propria epoca, delle circostanze; questo, dice l'autore, rientra nel concetto di destino e della \"legge dell'universo\". \u00c8 proprio con questo aspetto che spiega l'atto finale compiuto dalla donna: il suicidio, come un Hara-kiri; anche se Jean, il servo, \"pu\u00f2 continuare a vivere, la ragazza non pu\u00f2 farlo perch\u00e9 non potrebbe vivere senza onore\".\nJean \u00e8 un servo della casa, fidanzato della cuoca Kristin.\nFu interpretato nel corso della prima dall'attore danese Viggo Schiwe (che recitava in lingua danese a differenza di Von Essen, che rispondeva in svedese). In lui si riversano dialoghi e motivi che rispecchiano un certo autobiografismo strindberghiano. Innamorato di Julie, le proporr\u00e0 di fuggire, ma su di lui pesa la differenza sociale e l'enorme paura verso il conte.\nKristin \u00e8 la cuoca della casa, interpretata alla prima da Anna Pio. Il suo personaggio \u00e8 di forte contrasto all'animo irrequieto di Jean: senza sfumature, sa che il suo destino \u00e8 legato alla classe sociale alla quale appartiene.\nLa prefazione di August Strindberg.\nNella prefazione a \"La signorina Julie\", composta contestualmente alla scrittura del testo, Strindberg riversa le sue idee riguardo al teatro; nella sua visione quest'arte, \"cos\u00ec come le arti in generale\", ha sempre rappresentato una \"Biblia pauperum\", ossia una Bibbia illustrata che pu\u00f2 essere letta dagli analfabeti. Cominciando in questo modo, prosegue giustificando e spiegando il suo metodo di pensiero che porta alla creazione del testo. Nella sua visione il drammaturgo \u00e8 colui che porta le idee contemporanee ad avere una forma popolare, che possa andare bene per le classi medie; come egli stesso dice: \"il teatro \u00e8 sempre stato una principale forma di istruzione per i giovani, i semi-educati, le donne, tutti quelli che conservano l'umile facolt\u00e0 di ingannarsi e di essere ingannati. In poche parole, accettare l'illusione, e reagire ai suggerimenti dell'autore\". Spiega inoltre di come il teatro, in quel periodo, stava per essere lasciato da parte come una forma morente, al pari della religione, la quale non aveva pi\u00f9 le condizioni necessarie per avere successo. Afferma che la crisi teatrale europea si \u00e8 generata poich\u00e9 \"in quelle fortezze culturali dove si sono formati i pi\u00f9 grandi pensatori dell'epoca, Inghilterra e Germania, l'arte di scrivere drammi \u00e8, come la maggior parte delle belle arti, morta.\" In altri paesi molti autori hanno provato a mettere le proprie idee in forme pi\u00f9 classiche di scrittura, ma il pubblico, non essendo educato a capire le questioni soggette, non ha potuto portare queste prove al successo; in poche parole, \"il vino nuovo faceva scoppiare le botti vecchie\".\nNelle opere precedenti l'autore spiega di aver provato a modernizzare il teatro, senza comunque inventare niente di nuovo, in modo che potesse andare incontro alla richiesta del pubblico, e di aver utilizzato come argomenti principali della tragedia temi che trovava di permanente interesse: l'ascesa ed il declino sociale, la posizione pi\u00f9 alta e pi\u00f9 bassa nella scala sociale, il meglio e il peggio, l'uomo e la donna.\nSpiega il perch\u00e9 della tragicit\u00e0 della situazione sociale che troviamo riflessa nell'opera: la decadenza sociale dell'eroina ci fa compassione per la nostra debolezza nel temere la stessa sorte se ci trovassimo nella sua situazione, e ci\u00f2 instaura un'immedesimazione, nonostante non sia detto che la condizione esistenziale dello spettatore sia pi\u00f9 facile di quella della signorina Julie. Nella sua mente, la \"gioia di vivere\" si scontra con la crudelt\u00e0 della vita che innegabilmente la soffoca. Dal punto di vista della critica al suo operato, il drammaturgo afferma che in molti non apprezzeranno la tragedia perch\u00e9 il motivo stesso che anima la trama non \u00e8 di facile intendimento ed esistono molti punti di vista da considerare. Espone cos\u00ec il tema del suicidio, delle motivazioni che vi spingono la signorina Julie: il carattere di sua madre, l'educazione del padre, il suo stesso carattere, la suggestiva influenza che il fidanzato riesce ad esercitare sulla sua mente debole. E ancora: l'atmosfera festiva della notte di mezza estate, l'assenza della figura paterna, le mestruazioni, l'associazione con gli animali, l'afrodisiaca influenza dei fiori e, soprattutto, il caso in cui si \u00e8 trovata in una stanza privata con Jean ed il suo desiderio sessuale nei confronti del giovane. Questa molteplicit\u00e0 di motivi sono tipici dell'epoca, afferma lo scrittore. In seguito sottolinea come i personaggi debbano avere molti lati, non un carattere lineare e ben caratterizzato come nel teatro precedente, e che la sfida di raccogliere i numerosi aspetti psicologici di essi sia accettabile solo dai naturalisti in quanto profondi conoscitori dell'uomo attraverso l'osservazione.\nLe sue \"anime\", cos\u00ec chiama le \"dramatis personae\" che animano \"La signorina Julie\", \"sono un'agglomerazione di culture passate e presenti, note da giornali e libri, frammenti di umanit\u00e0\".\nStrindberg focalizza poi il discorso sulle caratteristiche del dramma, di come il dialogo sia stato pensato, in modo da rendere i personaggi reali, cio\u00e8 eliminando ogni simmetria e rendendo il tutto pi\u00f9 irregolare, come succede nella vita vera; di come la trama si svolga, basandosi sulla psicologia di ognuno; della sua scelta di eliminare tutti gli intervalli - e quindi gli atti - in modo da dare pi\u00f9 potere all'\"autore ipnotista\", eliminando la possibilit\u00e0 che il pubblico non resti concentrato e che rifletta sulla tragedia prima che sia finita; dell'uso dei monologhi, delle sue scelte scenografiche ovvero cercando di simulare un ambiente reale, del trucco; realistico, delle luci; che cercano di ritrarre l'illuminazione reale dell'ambiente che si vuole realizzare, e collegando tutto questo alle sue ragioni filosofiche sulla tragedia e di come, cambiando tutto questo, sia riuscito a creare il primo dramma naturalista. Chiude con questo periodo:\nIl naturalismo.\nLa concentrazione dell'opera in un solo atto, che la rende sintetica ed immediata, \u00e8 dovuta allo studio della lezione naturalistica di \u00c9mile Zola, alla scrittura drammaturgica di Henrik Ibsen e alla lettura attenta della \"Poetica\" di Aristotele.\nTra i fondamenti teorici del naturalismo vi era la concezione che la psicologia umana dovesse essere considerata alla stessa stregua dei fenomeni della natura perch\u00e9 anch'essi accadevano con il medesimo svolgersi di causa ed effetto. Non venivano messe in discussione le finalit\u00e0 sociali e morali dell'arte ma si riteneva necessario, per migliorare veramente la societ\u00e0, basarsi sulla ricerca del vero.\nIl naturalismo si opponeva all'ideologia spiritualistica del periodo romantico per basarsi sulle premesse deterministiche che stavano alla base della filosofia positivista e l'attenzione dei naturalisti veniva posta su quell'aspetto meccanicistico della societ\u00e0 che sovrastava l'uomo degradandolo e causandogli ogni male.\nStoria della pubblicazione e prime messe in scena.\nPoco dopo che Strindberg complet\u00f2 l'opera \"Il padre\", Andr\u00e9 Antoine, un impiegato di una ditta di gas parigina, diede vita a un teatro sperimentale con base a Pigalle chiamato Th\u00e9\u00e2tre Libre, il tipo di luogo che Strindberg aveva sempre sognato. Nella mente di Antoine c'era l'idea che questo teatro fosse di buon auspicio alla nascita di una nuova generazione di drammaturghi, egli dichiar\u00f2: \"ci sar\u00e0 il bisogno di una nuova generazione di attori [...]. L'attore non ripeter\u00e0 pi\u00f9 le sue battute nel modo classico; le dir\u00e0 naturalmente [...]. L'azione drammatica sar\u00e0 semplificata con un ritorno alla realt\u00e0 e ai gesti naturali [...]. \u00c8 importante notare che questa apparente \"rivoluzione\" \u00e8 solo un ritorno alla grande tradizione [...]. Non ha Moli\u00e8re stesso, in due o tre istanze, detto che c'\u00e8 la necessit\u00e0 per un attore di \"recitare\" come parla?\".\nLe idee di Antoine, ed il successo del suo teatro, esercitarono una grande influenza su Strindberg, come si pu\u00f2 notare anche nella prefazione de \"La signorina Julie\", dove si sentono gli \"echi\" di molti dei pensieri di Antoine stesso. La sua affermazione di voler vedere \"un attore completamente di spalle in una scena importante\" era un chiaro riferimento alla gi\u00e0 famosa abitudine di Antoine di girarsi e dare le spalle al pubblico per un lungo lasso di tempo, cosa non comune all'epoca, non a caso il Th\u00e9\u00e2tre Libre infatti aveva gi\u00e0 il soprannome di \"il didietro di Antoine\".\nStrindberg mand\u00f2 il testo de \"Il padre\" ad Antoine, che gli rispose velocemente affermando che lo avrebbe prodotto immediatamente. Ma la storia de \"La signorina Julie\" fu pi\u00f9 complessa di quella dello spettacolo precedente. Inizialmente, nell'agosto 1888, invi\u00f2 trionfante il manoscritto al suo editore di Stoccolma, Bonnier, con la nota:\nUndici giorni dopo Strindberg ricevette la risposta di Bonnier: \"\u00e8 troppo 'rischios\u00e0, troppo naturalistica per noi, preferiamo non pubblicarla, e penso che sar\u00e0 molto difficile per te, riuscire ad ottenere una pubblicazione.\" Strindberg allora offr\u00ec la tragedia a un'altra casa produttrice, di Joseph Seligmann, scrivendogli: \"sono passati dieci anni da quando il primo romanzo naturalista svedese \u00e8 apparso sotto la tua stampa, con le conseguenze che sappiamo. Adesso ti offro il primo dramma naturalista svedese, scritto come penso che dovrebbe essere, come ho scritto nelle prime pagine\". Seligmann accett\u00f2 \"La signorina Julie\", con la condizione che avrebbe potuto fare dei tagli di censura.\nNonostante queste precauzioni, il testo fu enormemente attaccato dalla critica, che lo definiva \"immorale\". Ma con l'aiuto di Hans Riber Hunderup (che aveva prodotto e messo in scena \"Il padre\") e altri, Strindberg riusc\u00ec ad ottenere i fondi per creare un Teatro Sperimentale Scandinavo. Assieme comprarono il piccolo Dagmar Theatre a Copenaghen, con l'idea di aprirlo a gennaio e con \"La signorina Julie\" come spettacolo d'apertura. Ma, anche se le prove arrivarono fino in fondo, il giorno prima la polizia irruppe a teatro chiudendo lo spettacolo per ordine del censore danese.\nSenza demoralizzarsi, Strindberg decise di produrre lo spettacolo all'unione studentesca di Copenaghen, e riuscirono a portarlo in scena davanti a un'audience di centocinquanta studenti, pi\u00f9 un gruppo di critici, il 14 marzo 1889.\nSenza sorpresa alcuna, la rappresentazione non ebbe un grande successo. Tre anni dopo, il 3 aprile 1892, fu rappresentata a Berlino ma, date le proteste pubbliche, anche il proprietario del teatro Otto Brahm decise di non continuare e la soppresse dopo una singola performance. L'anno dopo, comunque, Andr\u00e9 Antoine realizz\u00f2 il sogno di Strindberg, ovvero mettere in scena l'opera nel suo Th\u00e9\u00e2tre Libre. Alcuni critici furono ostili ma Antoine fu decisamente realizzato dal risultato dello spettacolo: \"\"La signorina Julie\" ha creato una grande atmosfera, tutto dava un grande impatto al pubblico, il soggetto, il \"milieu\", questa concentrazione in un atto di novanta minuti che aveva una trama da riempire un'intera tragedia lunga. Ci sono state proteste, senza dubbio, ma uno si trovava davanti a qualcosa di veramente nuovo.\"\nRappresentazioni e adattamenti.\nRappresentazioni principali.\nDall'inizio del XX secolo il gusto popolare era cambiato a tal punto da concedere a \"La signorina Julie\" di essere messa in scena anche in altri paesi. Nel 1902 fu rappresentato a Stoccarda, nel 1903 ad Amburgo, nel 1904 il giovane Max Reinhardt lo produsse a Berlino. Lo stesso anno, sedici anni dopo la scrittura dell'opera, fu finalmente rappresentata in Svezia. Nel 1905 la tragedia raggiunse New York, in russo. Nel 1906 a San Pietroburgo. Lo stesso anno fu portata da August Falck nelle province svedesi e a dicembre a Stoccolma, dove fu un gran successo. Nel 1907 l'opera fu presentata nel teatro personale di Strindberg, l'Intima Teatern, con non meno di 134 repliche. Nel 1908 lo scrittore ne fece una versione speciale per George Bernard Shaw, in visita nel paese.\nL'opera raggiunse Londra nel 1912, presentata al piccolo dell'Adelphi Theatre da Octavia Kenmore. La capitale inglese da l\u00ec in poi (fino al 1990) ha visto sedici revival, alcuni dei quali molto importanti, come nel 1965 all'Old Vic, nel 1971 dalla Royal Shakespeare Company ed un'altra nel 1983 al Duke of York.\nNel luglio 2006 una nuova traduzione de \"La signorina Julie\" di Frank McGuinness \u00e8 stata prodotta al Theatre Royal di Bath dalla regista Rachel O'Riordan. Ambientata nell'Irlanda del diciannovesimo secolo, questa versione riporta la tensione tra la classe proletaria irlandese ed i proprietari terrieri inglesi.\nTrasposizioni cinematografiche e filmati.\n\"La signorina Julie\" \u00e8 stata filmata pi\u00f9 di cinque volte; nel 1912 in Svezia, nel 1922 in Germania (in una trasposizione con Asta Nielsen e William Dieterle), nel 1947 in Argentina, ancora nel 1951 in Svezia e nel 1973 in Inghilterra, a cura della Royal Shakespeare Company.\nSono state fatte cinque versioni della tragedia in televisione, nel 1972 con Helen Mirren nella parte di Julie e Donal McCann in quella di Jean; nel 1986, Bob Heaney e Mikael Wahlforss portano, ambientata in Sudafrica negli anni ottanta, il dramma, dove i due personaggi principali sono separati da etnie diverse come classe sociale e genere sessuale, \u00e8 stata basata sulla rappresentazione del 1985 al Baxter Theatre di Citt\u00e0 del Capo, con Sandra Prinsloo nel ruolo di Julie e John Kani in quello di Jean. Nel 1987, un'altra versione di Michael Simpson, dove Patrick Malahide era Jean e Janet McTeer era Julie. Mentre nel 1991, David Ponting diresse un'altra versione televisiva, dove Sean Galuszka interpretava Jean e Eleanor Comegys, Julie. Del 2012 \u00e8 la versione televisiva italiana di \"Signorina Giulia\", primo film teatrale in 3D della Rai, con l'interpretazione di Valeria Solarino e Valter Malosti (che ne \u00e8 anche il regista).\nEsistono tre film sulla tragedia, il primo fu fatto da Alf Sj\u00f6berg nel 1951, intitolato \"La notte del piacere\", con delle ottime performance di Anita Bjork e Ulf Palme, che vinse il Grand Prix del Festival di Cannes, \u00e8 una delle migliori traduzioni di un classico mai fatte. Nel 1999, invece \u00e8 Mike Figgis a portare l'opera al cinema, \"Miss Julie\", da una &amp;sceneggiatura di Helen Cooper. Saffron Burrows vestiva i panni di Julie e Peter Mullan era Jean.\nMiss Julie \u00e8 anche il titolo dell'ultima (in ordine di tempo) trasposizione cinematografica della tragedia omonima di Strindberg. Un film scritto e diretto dalla famosa attrice bergmaniana Liv Ullmann nel 2014; una coproduzione tra Norvegia e Regno Unito. Interpretato da Jessica Chastain e Colin Farrell."}
{"id": "1243400", "revid": "1446238", "url": "https://it.wikipedia.org/wiki?curid=1243400", "title": "Gerasdorf bei Wien", "text": "Gerasdorf bei Wien \u00e8 un comune austriaco di 10 782 abitanti nel distretto di Korneuburg, in Bassa Austria; ha lo status di citt\u00e0 (\"Stadtgemeinde\"). Tra il 1938 e il 1954 era accorpato alla citt\u00e0 di Vienna e nel 1972 ha inglobato il comune soppresso di Seyring."}
{"id": "1243403", "revid": "110157", "url": "https://it.wikipedia.org/wiki?curid=1243403", "title": "Gramatneusiedl", "text": "Gramatneusiedl \u00e8 un comune austriaco di 3 139 abitanti nel distretto di Bruck an der Leitha, in Bassa Austria; ha lo status di comune mercato (\"Marktgemeinde\")."}
{"id": "1243407", "revid": "84184", "url": "https://it.wikipedia.org/wiki?curid=1243407", "title": "Himberg", "text": "Himberg (noto anche con il nome di Himberg bei Wien) \u00e8 un comune austriaco di 7 273 abitanti nel distretto di Bruck an der Leitha, in Bassa Austria; ha lo status di comune mercato (\"Marktgemeinde\"). Tra il 1938 e il 1954 era accorpato alla citt\u00e0 di Vienna; il 1\u00ba gennaio 1971 ha inglobato il comune soppresso di Velm e il 1\u00ba gennaio 1972 quello di Pellendorf."}
{"id": "1243408", "revid": "873537", "url": "https://it.wikipedia.org/wiki?curid=1243408", "title": "Gino Sold\u00e0", "text": "Viene ricordato anche per aver preso parte alla spedizione italiana che nel 1954 raggiunger\u00e0 la vetta del K2.\nBiografia.\nSecondogenito di sei figli nati dall'unione di Leone Sold\u00e0, di professione guardia municipale, e Maria Zarantonello, ostetrica e levatrice, nasce a Valdagno ma ben presto si trasferisce con la famiglia a Recoaro Terme, ai piedi delle Piccole Dolomiti.\nRimasto orfano di padre a soli 12 anni, subito manifesta la passione per la montagna e, grazie ad un fisico atletico, inizia a sciare e a scalare ancor prima di compiere i 18 anni; a 17 anni scala in prima invernale solitaria la parete est del Baffelan; a 21 vince il Campionato di fondo della Divisione Alpina.\nDopo il servizio di leva, nel 1928 diviene guida alpina e prende in gestione con il fratello Aldo l'allora rifugio \"De Pretto\" al passo Campogrosso, ed inizia a mettersi in luce per le sue prime aperture di vie di roccia nella zona, in particolare sulla Sisilla, pilastro nord-est del Baffelan, e sul Dito di Dio nel Gruppo del Carega.\nGli anni Trenta.\nL'ascesa dell'alpinista Sold\u00e0 avviene sicuramente nel decennio precedente la seconda guerra mondiale, dove le sue doti polivalenti ed il suo carattere di apertura verso il mondo gli fanno conquistare la fama di alpinista completo e tra i pi\u00f9 forti in Italia, contribuendo ad innalzare le difficolt\u00e0 fino al VI grado sia sulle montagne di casa che su tutte le Dolomiti.\nIII Giochi olimpici invernali.\nAccanto all'assidua apertura di nuovi itinerari coltiva anche un'ottima tecnica nello sci da discesa, nello sci di fondo e pure nel salto con gli sci, tanto che viene chiamato a partecipare alle Olimpiadi invernali di Lake Placid del 1932 come fondista, classificandosi al 26\u00ba posto della 18 km maschile, alle spalle di Andrea Vuerich.\nDa quell'esperienza Gino divenne prima maestro di sci e poi anche imprenditore, fondando nel 1934 un laboratorio di studio e produzione di scioline (Scioline Sold\u00e0), tuttora attivo e gestito ancora dalla famiglia. Nel 1936 gli viene conferita la medaglia d'oro al valor atletico da Benito Mussolini per le sue imprese sul Sassolungo e sulla Marmolada.\nNel 1938 sposa Lena Trevisan, dalla cui unione nasceranno la figlia Evi ed il figlio Manlio.\nPrime ascensioni.\nDelle sue prime ascensioni di quel periodo ricordiamo in particolare:\nNella Resistenza.\nDurante la seconda guerra mondiale inizialmente continua a praticare l'attivit\u00e0 di guida alpina presso il rifugio Locatelli alle Tre Cime di Lavaredo, collezionando importanti prime ripetizioni su roccia e piazzamenti nei campionati di sci, ma dopo l'8 settembre torna a Recoaro e partecipa alla lotta di liberazione partigiana. Entrato in clandestinit\u00e0, aiuta Rinaldo Arnaldi e Torquato Fraccon nel compito di espatriare ebrei ricercati in Svizzera, e con il supporto di Fraccon fonda il battaglione \"Tordo Valdagno\", con il quale attacca la Legione Tagliamento a San Vito di Leguzzano. L'8 gennaio 1944 insieme a Mary Arnaldi, sorella di Rinaldo Arnaldi, conduce in salvo in Svizzera due fuggitivi alleati, il tenente inglese James Arthur Riccomini ed il capitano australiano Harold Peterson ed il partigiano italiano Alberto Zanchi.\nDopoguerra.\nDopo la fine della guerra, Gino torna alla sua attivit\u00e0 di guida al Passo Sella, ed in questo periodo continua ad inanellare prime ripetizioni ed aprire nuovi itinerari in cordata con nomi illustri del panorama alpinistico mondiale del calibro di Giusto Gervasutti, Gaston R\u00e9buffat, lo scoiattolo Ugo Pompanin.\nIn questo periodo conosce il medico statunitense Hans Kraus, ortopedico e alpinista, pioniere dell'arrampicata moderna negli stati uniti oltre che uno dei primi a dedicarsi alla medicina sportiva e alla riabilitazione, con il quale instaura un'amicizia profonda fino agli ultimi anni di vita.\nNel 1954 viene chiamato da Ardito Desio a far parte della spedizione italiana sul K2: con i suoi 47 anni \u00e8 il pi\u00f9 anziano fra gli alpinisti del gruppo e grazie alle sue doti atletiche ma anche caratteriali e di conoscenza della lingua inglese viene nominato da Desio caposquadra. Il 26 luglio 1954 raggiunge i 7100 metri del campo 7 sulla Piramide Nera.\nGli ultimi anni.\nDopo la vittoriosa spedizione al K2, Gino continua ad arrampicare e ad aprire nuovi itinerari sui monti di casa e sulle Dolomiti. Nel 1960 diventa attore protagonista, insieme a Wulf Sheffler, del film \"Una cordata europea - Direttissima\", documentario sull'apertura della via italo-svizzera sulla parete Nord della Cima Ovest di Lavaredo, del regista ed alpinista bavarese Lothar Brandler. Il film vince il premio \"Mario Bello\" del C.A.I. al Trento Film Festival del 1960.\nNel 1963 apre con il suo amico Hans Kraus una via sulla Torre dell'Emmele, Monte Cornetto, ultima via di VI grado aperta da Gino.\nDal 1965 viene nominato capostazione del Corpo nazionale di soccorso alpino, della stazione di Recoaro-Valdagno da lui stesso fondata nel 1954 e mantiene questo incarico fino all'et\u00e0 di 81 anni. Nel 1967 smette di esercitare la professione di guida alpina e viene nominato guida alpina emerita.\nContinua a praticare anche lo sport dello sci e vince per tre volte consecutive il campionato mondiale di Slalom Gigante - categoria over 70, nel 1980, 1981 e 1982.\nGino continu\u00f2 ad arrampicare fino a tarda et\u00e0 e fece la sua ultima scalata all'et\u00e0 di 78 anni con il figlio Manlio e la nipote Giorgia, sul suo amato Baffelan. Muore a Recoaro all'et\u00e0 di 82 anni l'8 novembre 1989.\nSalite sulle Dolomiti.\nNel seguente elenco sono riportate alcune delle salite pi\u00f9 significative di Gino Sold\u00e0 sulle Dolomiti:\nRiconoscimenti.\nSono a lui dedicati una struttura polifunzionale presso il rifugio alpino al Passo di Campogrosso, sulle Prealpi vicentine e un monumento nella sua citt\u00e0 natale, nonch\u00e9 viene ricordato anche da varie sezioni locali del C.A.I. ed a lui \u00e8 stata intitolata la sezione del C.A.I. di Recoaro Terme e la scuola di montagna delle sezioni del C.A.I. di Valdagno, Recoaro Terme e Arzignano, oltre al palazzetto dello sport di Valdagno."}
{"id": "1243409", "revid": "155613", "url": "https://it.wikipedia.org/wiki?curid=1243409", "title": "Chiesa della Madonna (Livorno)", "text": "La chiesa della Madonna, formalmente intitolata ai santi Maria, Giulia e Francesco, si erge sulla via omonima, nel cuore di Livorno, a pochi metri dalla chiesa dei Greci Uniti e dai resti della chiesa armena.\nTenuta dai frati minori francescani, la chiesa ospita al suo interno gli altari di alcune nazioni straniere, costituendo una delle prime importanti testimonianze del passato cosmopolita della citt\u00e0.\nStoria.\nI lavori di costruzione iniziarono nel 1607, nei pressi dello scomparso oratorio dei Santi Cosimo e Damiano (adibito ad ufficio postale sul finire del XVIII secolo). Il progetto, redatto da Alessandro Pieroni, fu portato a termine in breve tempo col titolo di Santa Maria, San Francesco e Santi Cosimo e Damiano (1611). Tuttavia, nel 1638 la chiesa fu consacrata solo all'Immacolata Concezione di Maria, a seguito di un ulteriore ampliamento. Il 7 aprile 1642 Giovanni Stefano Boccalandro, mercante di Savona e gonfaloniere della citt\u00e0 dal 1634, inoltrava una supplica al granduca per ottenere dagli operai della Madonna del Carmine il rimborso delle spese sostenute nel 1621-22 \"per l'ampliamento della chiesa dalla parte del coro, con l'altare e il pulpito\".\nNel 1645 fu costruito il campanile, alto 27 metri.\nNel tempo la chiesa divenne il punto di riferimento delle numerose comunit\u00e0 straniere presenti a Livorno, che dotarono la chiesa di altari nazionali e che ne fecero inizialmente il loro luogo di sepoltura. All'interno una lapide ricorda che qui fu sepolto il celebre scultore fiammingo Fran\u00e7ois Duquesnoy, deceduto a Livorno nel 1643.\nLa chiesa fu restaurata dapprima nel 1860 e in seguito nel 1902, quando fu dotata di illuminazione elettrica. Un ulteriore restauro si ebbe a seguito dei danni riportati durante la seconda guerra mondiale. Nell'occasione, la facciata, originariamente ad intonaco in cui risaltava il portale, fu ricoperta da lastre di marmo. Un ultimo restauro si \u00e8 concluso il 20 aprile 2013.\nDescrizione.\nLa chiesa della Madonna presenta una facciata molto semplice, restaurata nel dopoguerra e interamente rivestita in marmo; alla sommit\u00e0, in asse col portale d'ingresso, si trova un finestrone affiancato da due aperture minori dal sinuoso disegno.\nL'interno, a pianta rettangolare, \u00e8 costituito da una sola navata, lungo la quale si aprono gli altari delle nazioni straniere. I sei altari laterali, della prima met\u00e0 del Seicento, si richiamano ad un medesimo modello avente varianti nei dettagli.\nIl pi\u00f9 antico \u00e8 probabilmente il primo a destra, entrando nella chiesa, posto sotto il patronato degli Inghirami. Inizialmente era ornato con una tela di \"San Paolo\"; poi nel 1860 fu sostituita con un dipinto di \"San Leonardo\" e oggi ospita un crocifisso nero attribuito a Ferdinando Tacca.\nSegue poi l'altare della Nazione francese; risale al 1613, \u00e8 incastonato tra due colonne marmoree che inquadrano il dipinto di \"San Luigi Re\" e che sorreggono un frontone semicircolare. Una particolare cura si rileva nel pilastrino con festone a sostegno della mensa, una tipologia di colonnino che incontrer\u00e0 particolare fortuna, ritrovandosi in altre chiese (San Giovanni, altare maggiore settecentesco della cattedrale e nel santuario di Montenero). Il dipinto al centro, opera di Matteo Rosselli, fu donato dal granduca Cosimo II nel 1615; alcuni avanzano l'ipotesi che l'effigie del re altro non sia che la fisionomia idealizzata dello stesso Cosimo.\nD'impostazione simile \u00e8 l'altare seguente, della Nazione corsa, allora facente parte dei domini genovesi; \u00e8 impreziosito da un dipinto seicentesco raffigurante \"San Giovanni Evangelista\", di Francesco Curradi (1620-1630 ca.).\nSul lato sinistro si trova l'altare dei portoghesi, sempre d'origine seicentesca. Esso in principio ospitava la statua lignea della Madonna, di fattura spagnola o siciliana del XVI secolo, un tempo conservata nell'oratorio dei Santi Cosimo e Damiano e dal 1728 collocata presso l'altare maggiore della chiesa della Madonna (oggi in quello della controfacciata); pertanto, nell'altare portoghese fu collocata la statua di \"Sant'Antonio di Padova\", fino ad allora posta nella controfacciata della chiesa.\nL'altare che chiude il lato sinistro, intitolato a Sant'Andrea, era invece quello della Nazione olandese alemanna, inizialmente composta soprattutto da membri cattolici (si veda la voce relativa al Tempio della Congregazione olandese alemanna). Il dipinto col \"Martirio di sant'Andrea\" \u00e8 di Giovanni Bilivert. Accanto all'altare si erge un raffinato confessionale settecentesco con lo stemma dei Paesi Bassi.\nSul lato destro della chiesa, subito dopo l'ingresso, si accede alla cappella della Madonna di Montenero, eretta dalla Compagnia degli Osti, che qui disponeva di un sepolcreto.\nNei pressi si trova anche l'accesso al chiostro. Il chiostro caratterizzato da tre porticati sovrapposti, anch'esso opera di Alessandro Pieroni ed in origine interamente affrescato; gli affreschi andarono perduti durante le devastazioni dell'ultima guerra, quando questo ambiente risult\u00f2 in parte danneggiato."}
{"id": "1243411", "revid": "110157", "url": "https://it.wikipedia.org/wiki?curid=1243411", "title": "Klein-Neusiedl", "text": "Klein-Neusiedl \u00e8 un comune austriaco di 902 abitanti nel distretto di Bruck an der Leitha, in Bassa Austria. Tra il 1938 e il 1954 era accorpato alla citt\u00e0 di Vienna."}
{"id": "1243415", "revid": "125036053", "url": "https://it.wikipedia.org/wiki?curid=1243415", "title": "Klosterneuburg", "text": "Klosterneuburg \u00e8 una citt\u00e0 austriaca di 27 368 abitanti nel distretto di Tulln, in Bassa Austria, del quale \u00e8 il comune pi\u00f9 popoloso. Ha lo status di citt\u00e0, con sigla automobilistica distinta da quella degli altri comuni del distretto a partire dal 1\u00ba aprile 2020.\nGeografia fisica.\nIl comune si trova alla periferia nord-ovest di Vienna, con la quale \u00e8 collegatata anche tramite la S-Bahn, nell'ambito del sistema ferroviario metropolitano viennese.\nSuddivisione amministrativa.\nLa citt\u00e0 \u00e8 suddivisa nei seguenti comuni catastali, che corrispondono grossomodo a delle frazioni: H\u00f6flein an der Donau, Kierling, Klosterneuburg, Kritzendorf, Maria Gugging, Weidling, Weidlingbach.\nStoria.\nFu insediamento militare romano di un'unit\u00e0 ausiliaria (a partire dalla fine del I secolo sotto la dinastia dei Flavi). Qui stazionarono la \"cohors I Montanorum\", poi, sotto Traiano la \"II Batavorum milliaria pia fidelis\" e la \"I Aelia sagittariorum milliaria equitata\" (da Adriano al III secolo). Alcuni storici moderni ritengono che questo sito corrisponda alla localit\u00e0 romana di \"Cannabiaca\" o \"Arrianis\". \u00c8 sede di un'importante abbazia medievale dei Canonici Regolari della Congregazione Lateranense Austriaca.\nNel 1924 vi mor\u00ec Franz Kafka, in un sanatorio del sobborgo di Kierling. Tra il 1938 e il 1954 Klosterneuburg era accorpata alla citt\u00e0 di Vienna; il 15 ottobre 1938 ha inglobato i comuni soppressi di Gugging, H\u00f6flein an der Donau, Kierling, Kritzendorf, Weidling e Weidlingbach.\nSport.\nIn citt\u00e0 ha sede la squadra di pallacanestro Basketballklub Klosterneuburg vincitrice di alcuni titoli nazionali."}
{"id": "1243423", "revid": "767487", "url": "https://it.wikipedia.org/wiki?curid=1243423", "title": "Lanzendorf", "text": "Lanzendorf \u00e8 un comune austriaco di 1 711 abitanti della Bassa Austria. Dal 2017 fa parte del distretto di Bruck an der Leitha dopo lo scioglimento del distretto di Wien-Umgebung. \u00c8 stato istituito il 1\u00ba settembre 1954 con la fusione dei comuni soppressi di Oberlanzendorf e Unterlanzendorf, ora comuni catastali, che tra il 1938 e il 1954 erano stati accorpati alla citt\u00e0 di Vienna."}
{"id": "1243424", "revid": "1776051", "url": "https://it.wikipedia.org/wiki?curid=1243424", "title": "Then and Now (Overkill)", "text": "Then And Now \u00e8 una raccolta della band thrash metal Overkill pubblicata nel 2002."}
{"id": "1243426", "revid": "210091", "url": "https://it.wikipedia.org/wiki?curid=1243426", "title": "Salario minimo", "text": "Il salario minimo, nel diritto del lavoro, \u00e8 la pi\u00f9 bassa remunerazione o paga oraria, giornaliera o mensile che in taluni stati i datori di lavoro devono per legge corrispondere ai propri lavoratori dipendenti ovvero impiegati e operai.\nAnche se le leggi sul salario minimo sono in vigore in molte nazioni, esistono differenti opinioni su vantaggi e svantaggi sulla sua eventuale introduzione. I sostenitori affermano che esso aumenta il tenore di vita dei lavoratori, riduce la povert\u00e0, ridurrebbe le disuguaglianze sociali, aumenterebbe il benessere lavorativo e costringerebbe le aziende ad essere pi\u00f9 efficienti. Viceversa, gli oppositori lamentano il fatto che esso aumenti la povert\u00e0 e la disoccupazione (in particolare tra i lavoratori non qualificati o senza esperienza) ed \u00e8 dannoso per le imprese.\nStoria.\nIntrodotte per la prima volta in Nuova Zelanda (1894), Australia (1896) e Regno Unito (1909), le leggi sul salario minimo sono state poi introdotte in molti altri Paesi del mondo nel corso degli anni (tra cui negli Stati Uniti nel 1938), e sono oggi in vigore in molti Stati: nel 90% degli stati \u00e8 previsto il salario minimo previsto per legge o dalla contrattazione collettiva. Nell'Unione Europea 21 stati su 27 hanno leggi sul salario minimo, mentre i restanti sei paesi (Austria, Cipro, Danimarca, Finlandia, Italia e Svezia) demandano l'individuazione della paga-base alla contrattazione collettiva dei vari settori.\nAspetti economici.\nUn primo argomento sostiene che in un libero mercato qualsiasi limitazione introdotta da soggetti esterni (una legge dello Stato) da lato della domanda e/o dell'offerta sia ai prezzi che alle quantit\u00e0 (quote) di vendita e produzione, porta a un'area di mancato incontro tra domanda e offerta, quindi un equilibrio peggiore del mercato libero.\nL'introduzione di un salario minimo limita il funzionamento del mercato del lavoro, creando un divario tra lavoratori disponibili e richiesti, vale a dire disoccupazione. Argomento in senso opposto \u00e8 la constatazione pratica che nessun mercato del lavoro libero e totalmente deregolamentato ha mai raggiunto l'obiettivo teorico della piena occupazione.\nIl ragionamento di un mercato libero ed efficiente vale in ipotesi non realistiche n\u00e9 verosimili di razionalit\u00e0 perfetta, perfetta simmetria informativa, non-saziet\u00e0 delle preferenze.\nL'assenza di un salario minimo e paghe troppe basse, incoraggiano i lavoratori a partecipare alla forza lavoro. Nel mercato reale, esistono delle soglie critiche, quantit\u00e0 massime di lavoro o prezzi minimi al di sotto dei quali l'offerta si nega all'incontro con la domanda, ad eccezione di una fascia di lavoratori pi\u00f9 indigente e meno abbiente, molto ridotta in un Paese industrializzato, che \u00e8 perfettamente anelastica rispetto alla quantit\u00e0 e al prezzo.\nRedistribuzione del reddito disponibile e domanda interna.\nIn condizioni di razionalit\u00e0 anche perfetta, rimosso il solo assioma di non-saturabilit\u00e0 delle preferenze, la domanda interna \u00e8 una variabile non-indipendente dall'indice di concentrazione del PIL, e da un salario minimo pi\u00f9 alto che lo influenza direttamente: a parit\u00e0 di PIL, \u00e8 prevedibile una maggiore propensione al risparmio in chi gi\u00e0 detiene una ricchezza che eccede ogni livello desiderabile di consumi ed era gi\u00e0 impiegata in risparmi e investimenti, mentre \u00e8 pi\u00f9 probabile una complementare e maggiore propensione al consumo nel cittadino con reddito medio che ha fatto ricorso ai debiti (risparmio negativo) per una soddisfazione parziale delle sue preferenze di consumo.\nLa questione cambia radicalmente se non si considera la domanda interna un dato invariabile, e si valuta che un salario medio pi\u00f9 alto (cio\u00e8 una ricchezza pi\u00f9 distribuita) genera maggiori consumi e domanda interna, di una ricchezza concentrata nelle mani di pochi attori economici. L'aumento dei posti di lavoro indotto dallo stimolo ai consumi e della domanda interna tramite retribuzioni pi\u00f9 alte e concentrate nel segmento di reddito meno abbiente, con bisogni primari ancora da soddisfare, pi\u00f9 che proporzionalmente compensano i posti persi per il salario minimo.\nSussidi e disoccupazione a causa del salario minimo.\nLa perdita di posti di lavoro diventa un motivo di minor preoccupazione per il singolo lavoratore, quando insieme al salario minimo si istituisce un sussidio di disoccupazione che funziona come ammortizzatore sociale.\nL'onere a carico dei datori viene attenuato da una politica fiscale redistributiva, che, sempre nell'ambito costo del lavoro, tassa progressivamente i redditi di lavoro pi\u00f9 alti per finanziare minori tasse e contributi a chi percepisce salari minimi.\nSe poi si istituisce il solo sussidio, senza salario minimo, gli effetti di deviazione dall'equilibrio stabile e migliore possibile del mercato libero, non sussistono: se invece di intervenire dal lato della offerta con l'imposizione di un salario minimo per legge, si interviene dal lato della domanda di lavoro istituendo un sussidio di disoccupazione, che avrebbe effetti similari, portando i lavoratori a rifiutare le offerte di lavoro pagate meno del sussidio stesso.\nInoltre, sarebbe uno stimolo ai consumi e alla domanda interna in quanto i lavoratori difficilmente accetterebbero un impiego con una paga di poco superiore al salario minimo garantito ai disoccupati, obbligando le imprese ad elevare il livello medio delle retribuzioni.\nIl salario minimo emersione sarebbe un incentivo al lavoro nero e al reato di caporalato. Tuttavia, lasciando aree grigie prive di questa tutela, la regolarizzazione potrebbe avvenire con contratti a progetto o simili che non fanno riferimento ad alcun contratto nazionale, con relativa paga base, e dunque lasciano completamente libera la determinazione della paga oraria, e potenzialmente uguale a quella del precedente lavoro sommerso.\nEntit\u00e0 del salario minimo.\nUn'altra corrente sostiene che l'offerta di lavoro resterebbe comunque positivamente elastica rispetto a un aumento medio dei prezzi per ora lavorata, se:\nIn Germania il salario \u00e8 differenziato per regione settore in base alla produttivit\u00e0 del lavoro. In Francia il salario ai livelli minimi \u00e8 integrato da una forte decontribuzione favore dei datori in modo da riportare il costo del lavoro netto nella media precedente la riforma.\nPer essere sostenibile da Stato e imprese, il salario minimo legale (reale, corretto del potere di acquisto del Paese) dovrebbe essere proporzionato alla produttivit\u00e0 del lavoro (misurata in PIL /ora lavorata pro-capite). L'Italia ha un PIL/ora di 50.1 dollari, simile ad Australia (53,30 dollari pp/h), Spagna (50,60) e Canada (49,10), che in euro si traduce con un livello di salario minimo fra i 6 e i 7 euro l'ora.\nIl salario minimo si mostra chiaramente come un fattore di redistribuzione dei guadagni di produttivit\u00e0, legati al fattore lavoro o agli investimenti di capitale in una migliore progettazione di tecnologia e organizzazione di impresa.\nIn particolare, alcuni critici, , sostengono che i gruppi sociali pi\u00f9 emarginati (minoranze, immigrati, fasce pi\u00f9 povere) vengano penalizzati da tale meccanismo: dovendo pagare lo stesso salario, i datori di lavoro preferiscono assumere i lavoratori pi\u00f9 esperti e istruiti. Per esempio, Walter E. Williams (professore di economia alla George Mason University) sostiene che il salario minimo sia una delle principali cause della disoccupazione degli afroamericani negli Stati Uniti e che sia stato usato durante l'apartheid in Sudafrica per favorire l'assunzione dei bianchi.\nLe legislazioni dei Paesi UE e fuori dell'Unione comunque sanciscono il principio per il quale debba esistere una paga oraria minima dei lavoratori, sebbene fissata e delegata con criteri diversi, direttamente dallo Stato o con una periodica contrattazione sindacato-imprenditori. La legge sul salario minimo opera una distinzione per et\u00e0 o per anzianit\u00e0 professionale, ma non per professione o settore merceologico di appartenenza. Dove non c'\u00e8 un intervento dello Stato, la decisione \u00e8 delegata alla contrattazione sindacale, ma la legge impone che ogni contratto di lavoro riferisca ad un contratto nazionale, e quindi al salario minimo in esso previsto.\nI favorevoli ritengono che la dignit\u00e0 del lavoratore e della persona non possano essere posti in secondo piano rispetto alle esigenze Statali di bilancio e di emersione del sommerso (ovvero delle tasse evase, in questo caso quelle del lavoro nero), e che comunque il salario minimo, se fissato ad un opportuno livello prossimo ai minimi dei prezzi correnti di mercato, non generi certamente di un aggravio per la libera impresa.\nRivalutazione periodica e inflazione.\nLe legislazioni sul salario minimo, nei diversi Paesi, prevedono una rivalutazione periodica delle paghe minime, alla luce della produttivit\u00e0, del PIL, dell'Indice dei prezzi al consumo e dell'andamento generale dell'economia. La rivalutazione mantiene il potere di acquisto dei salari nel tempo.\nRispetto alle legge sulla Scala mobile, abolita nel 1992 in Italia, le rivalutazioni non sono degli automatismi: la scala mobile prevedeva una formula di calcolo che indicizzava la paga base all'inflazione, e variava di conseguenza. La rivalutazione dei salari minimi segue non una discussione politica, che tiene conto di dati oggettivi.\nSospetta di alimentare l'inflazione dei prezzi al consumo, la rivalutazione \u00e8 stata riportata al 75% del tasso di inflazione programmata (non quella effettiva, in genere sottostimata), rispetto all'anno precedente.\nIl salario minimo nel Mondo.\nUnione Europea.\nNon esiste una legislazione uniforme in materia di salario minimo all'interno dell'Unione europea.\nLa maggior parte degli stati adotta un salario minimo, mentre altri Stati (Svezia, Finlandia, Danimarca, Austria, Cipro ed Italia) non hanno un salario minimo imposto per legge, ma delegano alla contrattazione fra le parti sociali tale decisione.\nIn varie costituzioni, fra le quali in quella italiana, \u00e8 sancito il diritto ad un'equa retribuzione proporzionata alla quantit\u00e0 e qualit\u00e0 del lavoro svolto.\nLa Direttiva Bolkestein sulla liberalizzazione dei mercati europei \u00e8 stata emendata nel 2006, sottraendo al principio dell'Home country control diversi aspetti, fra i quali il salario minimo. Il lavoratore straniero ha diritto al salario minimo previsto \"dalle leggi del Paese nel quale lavora\", in modo indipendente dal proprio Paese di origine e da quello dove ha sede legale il datore di lavoro.\nLa Direttiva 96/71/CE regolamenta le tutele dei lavoratori distaccati per una prestazione di servizi transnazionali. A questi si applica il trattamento retributivo, ricavabile da leggi e contratti collettivi di lavoro, pi\u00f9 favorevole (art. 3.7) fra quello dello Stato di origine, dove ha sede legale il datore di lavoro, e lo Stato membro in cui ha luogo la prestazione lavorativa.\nDello Stato in cui ha luogo la prestazione, tuttavia, si possono applicare solamente i contratti collettivi aventi efficacia \"erga omnes\", sia nell'intero territorio nazionale dello Stato membro ospitante che all'intero settore cui la prestazione \u00e8 riferibile (in particolare sia pubblico che privato).\nLa contrattazione decentrata territoriale o aziendale viene esclusa perch\u00e9 per un prestatore di servizi transnazionale avrebbe reso troppo onerosa e complessa la determinazione del salario minimo dei lavoratori, ovvero reso legittime clausole sociali locali e anticoncorrenziali che, per operare nel territorio, avrebbero obbligato i soggetti stranieri a concedere condizioni di lavoro pi\u00f9 favorevoli di quelle cui sono tenute le imprese nazionali.\nSituazioni nazionali.\nAl 2016, sono 23 su 28 i paesi dell'Unione Europea che lo hanno adottato o lo adotteranno, di importo molto variabile anche in relazione al costo della vita locale.\nL'Eurostat rileva i salari medi mensili ogni sei mesi: a gennaio 2016, dieci Stati europei avevano un salario minimo sotto i 500 euro: Bulgaria, Romania, Lituania, Repubblica Ceca, Ungheria, Lettonia, Slovacchia ed Estonia. In cinque Paesi lo stipendio mensile minimo \u00e8 compreso tra 500 e 1000 euro: Portogallo, Grecia, Malta, Spagna e Slovenia. In altri sette Stati, si sale sopra i 1000: Regno Unito, Francia, Irlanda, Germania, Belgio, Olanda e Lussemburgo. Per comparazione, la rilevazione Eurostat include anche la Turchia e gli Stati Uniti (si veda l'istogramma riprodotto nella Figura 1 del gi\u00e0 citato articolo di Andrea Garnero su \"Lavoce.info\")\nIn Austria, Cipro, Danimarca, Finlandia, Italia e Svezia non esiste, invece, previsione legislativa per un salario minimo: la determinazione dei minimi retributivi viene affidata alla competenza negoziale di settore.\nIl Belgio, invece, si differenzia dagli altri per il suo sistema \"sistema duale\", in cui la contrattazione di settore si aggiunge alla determinazione statale del salario minimo.\nL'ultimo paese europeo ad aver introdotto il salario minimo \u00e8 stata la Germania (dal 1\u00ba gennaio 2015).\nItalia.\nIn Italia esistono \"pensioni\" minime, mentre un livello di \"salari\" minimi non \u00e8 previsto da leggi nazionali, ma dalla contrattazione fra le parti sociali. Non \u00e8 tuttavia obbligatoria la stipula di contratti collettivi, esistono imprese o tipologie di contratti di lavoro individuali cui non \u00e8 applicabile nessun contratto collettivo, e quindi nessuna forma di salario minimo.\nRimborso spese minimo per il tirocinio.\nI tirocini, non configurandosi come rapporti di lavoro, non fanno riferimento ad alcun contratto nazionale di lavoro, di conseguenza queste tipologie contrattuali non prevederebbero alcuna retribuzione minima.\nTuttavia, nel 2012, a seguito delle pressioni dell'Unione Europea sull'Italia per adeguare l'Italia agli Stati membri della UE, la Riforma Fornero ha introdotto l'obbligo di corresponsione di un rimborso spese forfettario per i tirocini extra-curriculari (cio\u00e8 non correlati a scuole e universit\u00e0), demandando alle Regioni la definizione di un valore minimo a tale somma; l'importo oscilla tra i 300 euro (lordi) previsti in Veneto e gli 800 della Regione Lazio, per il caso di tempo pieno.\nNon configurandosi come rapporto di lavoro, non si applicano ai tirocinanti alcuni diritti previsti per i lavoratori, quali ferie, malattie e altri permessi retribuiti, mensilit\u00e0 aggiuntive previste, nonch\u00e9 TFR. Gli importi, non figurando come retribuzione, ma come rimborso spese forfettario, non sono soggetti a contribuzione previdenziale, sebbene siano soggetti alla normale fiscalit\u00e0. Di conseguenza, non spetta al tirocinante alcun tipo di indennit\u00e0 di disoccupazione al termine del periodo di tirocinio, essendo ci\u00f2 legato al versamento di contributi previdenziali nei periodi antecedenti.\nIl tirocinante (anche nel caso di tirocinio curriculare) \u00e8 tuttavia equiparato ad un lavoratore dipendente ai fini dei diritti e dei doveri connessi alla sicurezza sul luogo di lavoro e della sorveglianza sanitaria.\nJobs Act.\nPrevisto nel Jobs Act, il salario minimo \u00e8 rimasto escluso dai decreti attuativi. L'articolo 1, comma 7, lettera g) della legge delega n. 183/2014, infatti, ha previsto l'introduzione di un \"compenso orario minimo\" che andrebbe a coprire soltanto i settori non coperti da contrattazione collettiva. L'Italia prevede quindi un sistema duale, sul modello del Belgio (caso unico in Europa, che ha la coesistenza di contratti collettivi nazionali di settore vincolanti, e di un salario minimo legale che non \u00e8 derogabile dai contratti e tutela quanti non sono coperti da un contratto nazionale di riferimento.\nTuttavia, la norma non prevede che il salario minimo legale non possa e non debba essere usato in modo alternativo o concorrente al salario minimo contrattuale, derogabile \"in peius\", n\u00e9 che in caso di dubbi interpretativi il CCNL nazionale resti il riferimento primo e prevalente rispetto alle legge sul salario minimo. La legge non vieta di applicare il salario per legge quando questo risulti inferiore a quello (meno favorevole) tra i CCNL di lavoro applicabili (e non sottoscritti) per il tipo di attivit\u00e0 svolta dal datore: il datore ha facolt\u00e0 di lasciare la propria organizzazione datoriale di rappresentanza, ovvero di smettere di applicare i contratti collettivi, in particolare nazionali.\nIn caso di mancato rinnovo del CCNL nazionale, vige l'ultrattivit\u00e0 dell'intero contratto (prevista e sottoscritta dalle parti nei CCNL), a \"tempo indeterminato\" fino al successivo eventuale (e probabile) rinnovo, sia per la parte normativa che per quella retributiva-obbligatoria. In caso di recesso unilaterale dei datori, la vigenza della parte retributiva necessiterebbe di un chiarimento in merito da parte della giurisprudenza. La norma non conferma quindi la consolidata e pluriennale giurisprudenza che deriva dall'art. 36 della Costituzione il riferimento al CCNL nazionale per la quantificazione dei minimi retributivi, cui fanno riferimento i giudici del lavoro.\nSe il salario minimo \u00e8 una protezione economica per quanti sono sprovvisti di un contratto di lavoro applicabile, i minimi tabellari previsti dai contratti collettivi sono generalmente pi\u00f9 alti delle norme europee sul salario minimo, col rischio di un livellamento delle retribuzioni medie verso il basso. Ci\u00f2 sarebbe in contrasto con l'art. 36 della Costituzione italiana, che afferma che \"Il lavoratore ha diritto ad una retribuzione proporzionata alla quantit\u00e0 e qualit\u00e0 del suo lavoro e in ogni caso sufficiente ad assicurare a s\u00e9 e alla famiglia un\u2019esistenza libera e dignitosa\".\nEssendo il salario universale imposto per legge e una consolidata prassi dell'Unione Europea - anche se non ancora resa cogente da direttive in merito -, mentre i contratti collettivi di categoria non sono altrettanto diffusi in Europa e non sono convertiti in legge ordinaria in Italia, si teme che i giudici del lavoro abbandonino la prassi decennale (non consolidata da alcuna legge) di applicare i minimi tabellari dei contratti collettivi, in favore del salario minimo che assume maggiore rilevanza per la sua portata universale e per il rango di legge ordinaria.\nCi\u00f2 pu\u00f2 essere evitato se la legge impone ad ogni impresa di adottare un contratto collettivo e l'obbligo di contrarlo con le organizzazioni sindacali, lasciando fuori dai CCNL soltanto le tipologie di contratto di lavoro individuale non dipendente che per loro natura non sono riferibili a un CCNL (co.coc.co, co.co. pro, associazione in partecipazione ecc), e che non hanno alcuna tutela legale in termini di salario minimo.\nIn Italia, non c'\u00e8 un'individuazione del salario minimo, n\u00e9 da parte di una legge dedicata, n\u00e9 di una norma che deleghi questo compito alla contrattazione collettiva, dandone efficacia per tutti i lavoratori (la cosiddetta efficacia erga omnes della contrattazione collettiva, pur prevista dalla Costituzione italiana, non ha mai ricevuto attuazione legislativa nell'ordinamento dell'Italia repubblicana per il mancato realizzarsi di una volont\u00e0 politica). Pi\u00f9 in generale, in Italia non esiste una forma di protezione sociale \"non a termine\" per le fasce sociali che vivono al di sotto della soglia di povert\u00e0. Dopo un certo periodo di copertura tramite gli ammortizzatori sociali, queste persone e famiglie non hanno nessun sostegno. Una delle poche eccezioni \u00e8 il reddito di cittadinanza, introdotto dal 2019 su tutto il territorio nazionale.\nIn assenza di una legge sul salario minimo o sulla scala mobile, periodicamente rivalutate, la normale contrattazione collettiva fra sindacato e imprenditori sul livello di paga base assume un'importanza maggiore e dei margini di manovra pi\u00f9 alti, costituendo una sorta di modello alternativo.\nLe richieste di aumenti retributivi sono la pi\u00f9 frequente causa di scioperi, e un importante fattore nel tasso di sindacalizzazione. Come nelle altre associazioni, il numero delle quote di iscrizione rappresenta una delle principali entrate economiche e fonti di potere contrattuale del sindacato.\nLa norma tutela in questo modo la libert\u00e0 di associazione sindacale dei lavoratori e l'autonomia dei sindacati che possono non sottoscrivere l'accordo, senza il prevalere di un principio di maggioranza e della volont\u00e0 di quelli pi\u00f9 rappresentativi. Una giurisprudenza consolidata ritiene per\u00f2 che i minimi tabellari debbano applicarsi comunque a tutti i lavoratori di categoria, iscritti o meno al sindacato.\nLa concertazione fissa fino ad oggi le regole del salario minimo, in virt\u00f9 di questo orientamento giuslavoristico, ma manca un riconoscimento di questa prassi da parte di una legge ordinaria.\nTuttavia, in Italia un contratto collettivo di lavoro (nazionale o locale) da applicare nei contratti di lavoro individuali:\nIn questo modo, una parte di lavoratori dipendenti non pu\u00f2 non essere tutelata da un contratto collettivo e restare priva di salario minimo. Ci\u00f2 nonostante, il 13 per cento dei lavoratori italiani percepisce salari al di sotto dei minimi contrattuali: si tratta di un \"record negativo\", che l'Italia \"si aggiudica con molte lunghezze di vantaggio\".\nGermania.\nIn Germania, fino al 31 dicembre 2014, non era prevista alcuna misura in tal senso, anche se andava coagulandosi un crescente consenso sulla sua introduzione, per lo meno limitata ad alcuni settori. Storicamente la Germania ha avuto una scarsa diffusione dei contratti collettivi nazionali, a favore della contrattazione aziendale decentrata: se da un lato i contratti collettivi nazionali possono rappresentare un ostacolo all'approvazione di un salario minimo per legge, in Germania si presentava il problema opposto di imporre una regola comune a livello nazionale su una materia cos\u00ec importante. Questo consenso diffuso si \u00e8 trasformato in norma legislativa nel 2014, quando il parlamento tedesco, con amplissima maggioranza (535 voti favorevoli su 601) nell'ambito dell'attuazione degli accordi politici di Gro\u00dfe Koalition, ha votato l'introduzione del salario minimo, a partire dal 2015, con la misura iniziale di 8,50 euro all'ora. Il salario minimo era previsto dal programma elettorale del Partito Socialdemocratico, come condizione necessaria per il sostegno al Governo Merkel.\nPer quanto riguarda gli effetti economici dell'introduzione della norma sul reddito minimo in Germania nel mese di gennaio 2015, i recenti sviluppi hanno dimostrato che l'aumento temuto della disoccupazione non si \u00e8 materializzato; tuttavia, in alcuni settori e regioni del paese economiche, si \u00e8 riscontrata una diminuzione delle opportunit\u00e0 e dei posti di lavoro dei lavoratori temporanei e part-time, mentre alcuni lavori a basso salario sono scomparsi del tutto. A causa di questo sviluppo complessivamente positivo, la Deutsche Bundesbank ha rivisto la sua opinione negativa iniziale, accertato che \"l'impatto dell'introduzione del salario minimo sul volume totale del lavoro sembra essere molto limitato nel presente ciclo economico\".\nFrancia.\nIn Francia l'introduzione del salario minimo (Salaire minimum interprofessionnel de croissance, meglio noto come SMIC) \u00e8 avvenuta con legge parlamentare nel 1950.\nLa legislazione francese, frutto di varie modifiche nel corso degli anni, prevede che lo SMIC sia ricalcolato ogni anno secondo un meccanismo basato sul potere d'acquisto e altri fattori. Dal 1\u00ba gennaio 2016 lo SMIC \u00e8 di 9,67 euro lordi all'ora; ovvero per un lavoro a tempo pieno (35 ore alla settimana), 1.466,62 euro lordi mensili, e circa 1.141,61 euro netti.\nSpagna.\nIl salario minimo \u00e8 espresso in termini di unit\u00e0 monetarie per ora, pu\u00f2 essere aumentato dalla contrattazione fra imprenditori e associazioni di categoria per settore di appartenenza, e il lavoratore pu\u00f2 essere pagato al di sotto se si tratta di particolari contratti di formazione. Ammontare condizioni relative al salario minimo sono disciplinate nello Statuto dei Lavoratori spagnolo, del 1970 e sono:\n\u00c8 rivalutato ogni anno in base al valore dell'indice dei prezzi al consumo, della produttivit\u00e0 nazionale e della situazione economica generale. Pu\u00f2 essere rivisto semestralmente se l'inflazione reale \u00e8 al di sopra dei valori previsti.\nBrasile.\nIn Brasile, il salario minimo fu introdotto dal presidente Get\u00falio Vargas con decreto legge n\u00ba 2162 del 1\u00ba maggio 1940. La nuova Costituzione del Brasile, del 1988, (Capitolo II dei Diritti Sociali, art.6) stabilisce il diritto di ogni lavoratore ad un salario minimo in grado di provvedere ai fabbisogni propri e della famiglia in termini di educazione, salute, sussistenza alimentare, trasporti, previdenza sociale, vestiario e igiene personale.\nAl 1\u00ba gennaio 2016 il salario minimo mensile \u00e8 di R$ 880,00 per lavoro ordinario a 40 ore per settimana.\nSvizzera.\nIl 15 giugno 2015, il Canton Ticino ha votato un \"referendum\" per inserire in Costituzione un salario minimo legale di 3.400 euro al mese. Il referendum \u00e8 passato col voto favorevole del 54.7% di quanti si sono recati alle urne. La norma si applica anche ai lavoratori transfrontalieri, e prevede una differenza di salario per mansione e settore economico, mentre non si applica a quel 40% di lavoratori che gi\u00e0 sono tutelati da un contratto collettivo.\nIl 1 gennaio 2021 in Canton Ticino \u00e8 entrato in vigore il salario minimo legale di 19 CHF l'ora, mentre il 27 settembre 2020 nel Cantone di Ginevra \u00e8 entrato in vigore il salario orario minimo di 23 CHF l'ora.\nAustralia.\nIn Australia, il 14 dicembre 2005, \u00e8 stata istituita una commissione permanente con l'incarico di adeguare il salario minimo federale, che attualmente ammonta a 13, 47 dollari australiani per un'ora di lavoro, oppure a 569,90 dollari australiani per una settimana.\nAGGIORNAMENTO: https://www.fairwork.gov.au/pay/national-minimum-wage/Pages/default.aspx\nStati Uniti e Regno Unito.\nNegli Stati Uniti, il salario minimo ammonta a 7,25 dollari americani per un'ora di lavoro, con variazioni possibili da parte di singoli Stati dell'Unione, mentre nel Regno Unito la paga \u00e8 di 8,72 sterline per i lavoratori che hanno compiuto i 25 anni di et\u00e0.\nIl National Minimum Wage Act \u00e8 stato uno dei temi ricorrenti del partito laburista inglese durante la campagna elettorale del 1997, ed \u00e8 diventato legge il primo aprile del 1999.\nPrima di questa data non esisteva alcun salario minimo nazionale sebbene esistesse una variet\u00e0 di sistemi di controllo dei salari, solitamente focalizzata su specifici settori industriali. Una delle ragioni per la presa di posizione del partito laburista \u00e8 stato il declino del potere contrattuale e del numero di iscritti alle organizzazioni sindacali negli ultimi decenni, oltre a dover garantire e diritti tutele minime nei settori, specialmente dei servizi, dove \u00e8 molto pi\u00f9 bassa la sindacalizzazione dei lavoratori.\nAl primo ottobre 2007 risultavano in vigore i seguenti salari minimi:\nI salari minimi sono stati emendati nell'ottobre 2016 come segue:\nIl salario minimo \u00e8 applicato anche a dipendenti delle agenzie di lavoro interinali, e a quanti praticano il telelavoro. Ne sono esclusi i volontari e i detenuti nelle carceri.\nRomania.\nDal 2011 esiste l'obbligo di accordi tra le parti per un salario minimo per il personale qualificato con titolo di studio universitario, che equivale a due salari minimi medi nazionali.\nEvoluzione negli anni.\nSalario minimo lordo (si applicano le imposte sul valore):\nSlovacchia.\nNel 2018 il livello salariale minimo di legge in Slovacchia crescer\u00e0 da 435 a 480 euro lordi al mese (+10,34%) ovvero di un minimo orario di circa 2,86 euro. L\u2019aumento dei costi per i datori di lavoro \u00e8 stimato dal governo in 61,4 milioni di Euro, di cui 42,6 milioni di euro per aumenti salariali, e il resto per la previdenza. Secondo il ministero del Lavoro, circa 30.000 datori di lavoro (13.400 imprese e 16.600 lavoratori autonomi) e quasi 119.000 lavoratori dipendenti verranno coinvolti. \nDal 1\u00ba gennaio 2018 i dipendenti con salario minimo di legge avranno 29 euro netti in pi\u00f9; i datori di lavoro avranno un aumento di costo per ogni lavoratore di 70 euro al mese.\nPolonia.\nIl salario minimo per l'anno 2018 \u00e8 2.100 z\u0142oty lordi (ca. 500 Euro); un\u2019ora di lavoro dovr\u00e0 essere retribuita con un minimo di 13,7 z\u0142oty lordi (ca. 3,3 Euro). Precedentemente il lordo mensile era di 2.080 z\u0142oty e 13,5 z\u0142oty quello orario.\nCirca 1,4 milioni di lavoratori beneficeranno dell\u2019aumento del salario minimo, mentre circa 1,9 milioni di aziende dovranno aumentare i costi di lavoro. Il salario minimo \u00e8 valido anche per sacerdoti e detenuti. Il Ministero ha calcolato che le entrate del bilancio statale 2018 saranno inferiori di 164 milioni di z\u0142oty.\nRussia.\nIl governo della Federazione Russa ha proposto di aumentare il salario minimo dal primo gennaio 2019 portandolo a 11.280 rubli (143,86 euro - 2018). Per salario minimo, in Russia si intende il reddito minimo dei cittadini prima della detrazione delle imposte sul reddito personale, e dei versamenti sociali su di esso calcolati. Dal 1\u00ba maggio 2018, il salario di sussistenza della persona abile \u00e8 stato equiparato al salario minimo ovvero 11.163 rubli (142,37 euro - 2018)."}
{"id": "1243427", "revid": "9985140", "url": "https://it.wikipedia.org/wiki?curid=1243427", "title": "Perogatt", "text": ""}
{"id": "1243432", "revid": "110157", "url": "https://it.wikipedia.org/wiki?curid=1243432", "title": "Leopoldsdorf", "text": "Leopoldsdorf \u00e8 un comune austriaco di 5 039 abitanti nel distretto di Bruck an der Leitha, in Bassa Austria; ha lo status di comune mercato (\"Marktgemeinde\"). Tra il 1938 e il 1954 era accorpato alla citt\u00e0 di Vienna."}
{"id": "1243434", "revid": "246389", "url": "https://it.wikipedia.org/wiki?curid=1243434", "title": "Giovanni Esposito", "text": "Biografia.\nNato e cresciuto a Napoli, nel quartiere di Miano ,dal 1993 al 1995 frequenta l'Accademia d'arte drammatica del Teatro Bellini di Napoli. Inizia la sua carriera in televisione grazie al personaggio di Giovanni Cazzaniga sia al \"Pippo Chennedy Show\" che a \"Mai dire...\", assieme alla Gialappa's Band, nello stereotipo del tipico napoletano della medio-piccola borghesia. Da segnalare il sodalizio professionale coi comici Aldo, Giovanni e Giacomo.\nPer la televisione ha partecipato a \"La piovra 8 - Lo scandalo\" sulla Rai, \"Anni '50\" e \"Grandi domani\" su Mediaset e in Rai \"Salvo D'Acquisto\" con Beppe Fiorello.\nVita privata.\n\u00c8 sposato con l'attrice Susy Del Giudice, dalla quale ha avuto una figlia, Mela."}
{"id": "1243436", "revid": "102465520", "url": "https://it.wikipedia.org/wiki?curid=1243436", "title": "Better Alone", "text": "Better Alone \u00e8 il secondo singolo estratto da terzo album di Melanie C, \"Beautiful Intentions\".\nIl brano fu pubblicato in Inghilterra il 1\u00ba agosto 2005 come download digitale sul sito iTunes, mentre il singolo fu messo in vendita sul sito ufficiale della cantante, in tre versioni: due sotto forma di CD e uno sotto forma di DVD. Successivamente, nel tardo 2005, il singolo fu pubblicato nei negozi in altre nazioni: l'Italia, la Svezia, la Norvegia e l'Australia. Infine, il 24 febbraio 2006 \u00e8 stato pubblicato anche in Germania, Austria e Svizzera. A scopo promozionale, sono stati girati anche due video musicali per questa canzone. Il primo fu diffuso insieme alla pubblicazione digitale in Inghilterra e negli altri stati in cui \u00e8 stato pubblicato qualche mese dopo, il secondo era invece riservato alla promozione per i mercati tedeschi, svizzeri e austriaci.\nSuccesso.\nIl singolo non ha avuto un notevole successo di vendite, tuttavia ricevette molto airplay in alcune nazioni europee, come quella portoghese, dove raggiunse la quarta posizione della classifica dell'airplay, o in Polonia, dove raggiunse il primo posto nella stessa classifica.\nTracce e formati.\nCD1 Inglese"}
{"id": "1243437", "revid": "298229", "url": "https://it.wikipedia.org/wiki?curid=1243437", "title": "Reebok Grand Prix 2007", "text": "Il Reebok Grand Prix 2007 \u00e8 un meeting di atletica leggera svoltosi il 2 giugno 2007 a New York City, NY, negli Stati Uniti d'America, facente parte del circuito IAAF World Tour, di cui rappresenta il settimo appuntamento stagionale e il primo dei due appuntamenti nordamericani."}
{"id": "1243441", "revid": "110157", "url": "https://it.wikipedia.org/wiki?curid=1243441", "title": "Saint-Leu (Riunione)", "text": "Saint-Leu \u00e8 un comune francese di 30.770 abitanti situato nel dipartimento d'oltre mare di R\u00e9union."}
{"id": "1243443", "revid": "712828", "url": "https://it.wikipedia.org/wiki?curid=1243443", "title": "Mossa (Pok\u00e9mon)", "text": ""}
{"id": "1243448", "revid": "117835468", "url": "https://it.wikipedia.org/wiki?curid=1243448", "title": "Then and Now (Slaughter)", "text": "Then and Now \u00e8 una raccolta del gruppo musicale statunitense Slaughter, pubblicata l'8 ottobre 2002 dalla Sanctuary Records. Contiene brnin iseriti negli album \"Fear No Evil\" e \"Revolution\" e 2 brani dal vivo\nProvenienze.\nDall'album Fear No Evil brani: 1 - 3 - 5 - 7 - 10 -12\nDall'album Revolution brani: 2 - 4 - 8 - 9\nVersioni live: 6 - 11"}
{"id": "1243453", "revid": "661526", "url": "https://it.wikipedia.org/wiki?curid=1243453", "title": "Crocetta", "text": ""}
{"id": "1243457", "revid": "110157", "url": "https://it.wikipedia.org/wiki?curid=1243457", "title": "Les Avirons", "text": "Les Avirons \u00e8 un comune francese di 10.608 abitanti situato nel dipartimento d'oltre mare di R\u00e9union.\nStoria.\nSimboli.\nLo stemma del comune riporta due remi incrociati (esempio di arma parlante, giacch\u00e9 in francese \"aviron\" significa \"remo\") e tre dodo, uccelli che un tempo popolavano l'isola."}
{"id": "1243461", "revid": "287204", "url": "https://it.wikipedia.org/wiki?curid=1243461", "title": "Giovanni II d'Ungheria", "text": "Biografia.\nLa nascita di Giovanni Sigismondo, quindici giorni prima della morte del padre, forn\u00ec ai nobili ungheresi il pretesto per rinnovare il loro rifiuto ad assoggettarsi agli Asburgo. Una dieta di nobili ungheresi conferm\u00f2 la sua designazione a re d'Ungheria (bench\u00e9 \"electus rex\" non fu mai incoronato, perch\u00e9 l'Ungheria fu smembrata negli anni successivi), mentre la madre e il ministro Giorgio Martinuzzi assumevano la tutela e la reggenza. Il secondo nome del neo-re, \"Sigismondo\", ricordava il nonno, re di Polonia, e tramite lui il quadrisnonno, l'imperatore Sigismondo di Lussemburgo, re d'Ungheria per mezzo secolo e fonte di legittimit\u00e0 dinastica delle sue pretese al trono.\nCome gi\u00e0 quindici anni prima l'elezione scaten\u00f2 una nuova guerra fra Asburgo ed Ottomani. Ferdinando I cinse d'assedio Buda, sede della corte ungherese, ma il 28 agosto 1542 venne sconfitto da Solimano il Magnifico. Questa volta i turchi installarono un governatore a Buda e occuparono permanentemente l'Ungheria cisdanubiana, mentre la corte ungherese si trasferiva ad Alba Iulia in Transilvania, da cui governava tutta la parte orientale. L'Ungheria rest\u00f2 cos\u00ec divisa in tre parti. La regione nord-occidentale, con capitale Bratislava, divenne una parte dell'impero, spesso chiamata \"Ungheria Reale\". Essa comprendeva l'odierna Slovacchia, la Transdanubia occidentale (regione a cavallo del confine austro-ungherese odierno e il Burgenland, oggi austriaco. A Bratislava era la sede della dieta del regno d'Ungheria e gli Asburgo venivano incoronati re d'Ungheria.\nPoco dopo Ferdinando riusc\u00ec a togliere a Giovanni Sigismondo e al suo tutore l'appoggio del nonno, il re Sigismondo I di Polonia. Nel 1543 fu firmato un trattato che stabil\u00ec il matrimonio del principe polacco Sigismondo Augusto con Elisabetta d'Asburgo, figlia di Ferdinando e simultaneamente garantiva la neutralit\u00e0 della Polonia nel conflitto ungherese. Giorgio Martinuzzi dovette allora negoziare il Trattato di Ny\u00edrb\u00e1tor (1549), che avrebbe dovuto assegnare la corona d'Ungheria agli Asburgo, lasciando la Transilvania a Giovanni Sigismondo. La mancata applicazione dell'accordo, che venne rifiutato dalla regina madre, indusse Ferdinando ad invadere anche la Transilvania, nominando voivoda il Martinuzzi, ma facendolo assassinare subito dopo, per paura delle sue segrete intese con i turchi (1551). Giovanni Sigismondo e sua madre Isabella Jagellona dovettero allora andare in esilio in Slesia. Il sultano reag\u00ec occupando la citt\u00e0 di Timi\u0219oara nel 1552 e convincendo la dieta di Transilvania a richiamare Giovanni II e sua madre (1556).\nCon il raggiungimento della maggiore et\u00e0 e la morte di sua madre (1559), Giovanni Sigismondo govern\u00f2 autonomamente la Transilvania, sempre per\u00f2 come fedele alleato del sultano. La potenza turca, d'altronde, era all'apice: con la vittoria di Seghedino costrinse lo stesso imperatore Massimiliano II a pagare un tributo (Trattato di Adrianopoli (1568)).\nCon il trattato di Spira del 16 agosto 1570 Giovanni II rinunci\u00f2 al titolo di re d'Ungheria a favore di Massimiliano II e simultaneamente fu riconosciuto come primo Principe di Transilvania e di parte dell'Ungheria (\"Princeps Transsylvaniae ac partium Hungariae\"). Pur rimanendo un vassallo dell'impero ottomano, otteneva un riconoscimento diplomatico anche dagli Asburgo, allontanando il pericolo di ulteriori guerre. La regione orientale dell'Ungheria rimasta sotto il suo dominio, venne spesso chiamata Partium, proprio a causa del titolo assegnato a Giovanni Sigismondo, ma in pratica fu inglobata nella Transilvania. Il dominio di Giovanni II come principe di Transilvania dur\u00f2 solo due anni (1570-1571), perch\u00e9 poco dopo egli mor\u00ec senza lasciare eredi.\nLa tolleranza religiosa.\nSotto il regno di Giovanni II, nel 1568, fu approvato l'Editto di Turda, che fu il primo decreto sulla libert\u00e0 religiosa nella storia moderna dell'Europa e favor\u00ec la diffusione dell'unitarianismo in Transilvania. L'unitarianismo nega il dogma della Trinit\u00e0 e in quel momento storico (in cui la Transilvania doveva riconoscere la propria dipendenza dalla Sublime Porta) era funzionale a liberare i cristiani dall'accusa di politeismo, spesso utilizzata dai musulmani per giustificare le guerre contro i cristiani. Giovanni Sigismondo stesso si sarebbe convertito.\nStemma.\nLo stemma di Giovanni II d'Ungheria \u00e8 uno stemma inquartato e riporta:"}
{"id": "1243464", "revid": "599013", "url": "https://it.wikipedia.org/wiki?curid=1243464", "title": "Laurent Brochard", "text": "Carriera.\nPassato professionista nel 1992, corse fino al termine della stagione 2007, a 39 anni compiuti. Fra le sue 48 vittorie, la pi\u00f9 importante \u00e8 il campionato del mondo del 1997. Tuttavia, questo successo fu in parte oscurato dallo scandalo doping che travolse la sua squadra, la Festina, nel corso del Tour de France del 1998, che ebbe come conseguenza una squalifica per lui di sei mesi."}
{"id": "1243466", "revid": "729019", "url": "https://it.wikipedia.org/wiki?curid=1243466", "title": "Crocetta (vela)", "text": "Nelle barche a vela, le crocette sono supporti montati su ciascun albero. Sono fondamentali per ridurre l\u2019angolo con cui le sartie intersecano l\u2019albero, diminuendo le forze di trazione sul sartiame stesso ed aumentando la compressione dell\u2019albero sulla coperta, sostenendolo quindi in maniera ottimale, cos\u00ec come previsto dai calcoli vettoriali secondo la regola del parallelogramma.\nLe crocette, solitamente in coppia, sono disposte simmetricamente ai lati dell\u2019albero e si contano in ordini, dove un ordine \u00e8 composto da due crocette opposte e sullo stesso piano.\nPu\u00f2 accadere che una sola di esse sia presente per sostenere uno strallo basso o del sartiame intermedio tra la parte bassa e la parte alta dell\u2019albero.\nLe crocette devono avere il miglior profilo aerodinamico possibile, e sulle barche moderne sono veri e propri profili alari. \nA parit\u00e0 di sviluppo (lunghezza) dell\u2019albero, le crocette saranno tanto pi\u00f9 efficienti quanto pi\u00f9 sono disposte in alto e quanto pi\u00f9 sono larghe. Nel caso in cui un solo ordine di crocette sia presente, esse saranno ragionevolmente montate a met\u00e0 dell\u2019albero.\nDelle crocette molto ampie comportano un punto di attacco delle sartie in coperta altrettanto esterno, riducendo gli ordini di crocette necessari al sostenimento dell\u2019albero, riducendo per\u00f2 lo spazio in falchetta e l\u2019angolo di regolazione della vela di prua.\nD\u2019altro canto, delle crocette strette rendono necessari molteplici ordini, aumentando i costi e le parti soggette ad usura. Crocette strette e molteplici ordini, sono quasi imprescindibili in barche con scafi il cui baglio massimo \u00e8 appoppato."}
{"id": "1243468", "revid": "125295329", "url": "https://it.wikipedia.org/wiki?curid=1243468", "title": "Osanna", "text": "Osanna (latino osanna, Koin\u00e8 , \"h\u014dsann\u00e1\") deriva dall'ebraico \u05d4\u05d5\u05e9\u05e2\u05e0\u05d0 \"Hoshana\", col significato di \"aiutaci, salvaci\", ed \u00e8 la forma abbreviata dell'aramaico h\u00f4\u0161\u00ee\u2018\u00e2-n\u0101 , che significa \"salvaci (riscattaci), Salvatore\".\n\"Osanna\" \u00e8 un'interiezione biblica che si trova come acclamazione liturgica nella religione ebraica e cristiana, fatto da cui Massimo Pericolo prende ispirazione per il brano \"Osanna eh\".\nNella Bibbia.\nNella Bibbia, sia nei libri in ebraico che nel NT, \"Osanna\" \u00e8 usato soltanto col significato di \"aiuto, sollievo\" o \"dona (a noi) (la) salvezza\". Poteva essere gridato al passaggio del re per chiedere il suo aiuto (come in 2 Re 6,26-27), ma nei Salmi era spesso indirizzato a Dio.. Questo significato \u00e8 comune nelle altre lingue antiche: il latino \"salus\" e il greco \"\u03a3\u03c9\u03c4\u03ae\u03c1\" significano sia \"salute\" che \"salvezza\", dell'anima e del corpo.\nIl termine greco \u1f61\u03c3\u03b1\u03bd\u03bd\u03ac \u00e8 il saluto di reverenza e adorazione che, nel Nuovo Testamento, le folle rivolgono a Ges\u00f9 che entra a Gerusalemme, \"Osanna! Benedetto colui che viene nel nome del Signore\"., tutti con riferimento alle profezie (come Zaccaria 9:9), e a Davide, Re di Israele. \nIl termine \"Osanna\" non compare nei libri greci dell'Antico Testamento. \nGiudaismo.\nNella liturgia ebraica, la parola si applica esclusivamente per il \"Servizio di Hoshana\", un ciclo di preghiere di cui si canta una selezione al mattino durante la settimana della Sukkot, meglio nota come la \"Festivit\u00e0 delle Capanne\" o \"Festivit\u00e0 dei Tabernacoli\". L'intero ciclo \u00e8 poi cantato nell'ultimo giorno, in ebraico \"Hoshan\u00e1 Rabbah\" (\u05d4\u05d5\u05e9\u05e2\u05e0\u05d0 \u05e8\u05d1\u05d0, \"Gran Osanna\").\nNel giudaismo, ancora la parola \u00e8 usata nella sua versione pi\u00f9 antica di \"Hoshana\".\nNel Cristianesimo.\nOltre ad essere una forma di saluto e preghiera comunque riservata soltanto a Dio anche nell'ebraismo, per i cristiani \u00e8 un grido di giubilo, detto con una diversa intonazione.\nTradizione cattolica.\nNella liturgia cattolica il termine \u00e8 utilizzato nel \"Sanctus\".\nOltre alla preghiera del\" Sanctus\", l\"Osanna al Figlio di David\" \u00e8 un noto inno cantato la Domenica delle Palme per ricordare l'ingresso del Messia a Gerusalemme."}
{"id": "1243469", "revid": "287204", "url": "https://it.wikipedia.org/wiki?curid=1243469", "title": "Operazione Bootstrap", "text": "L'operazione Bootstrap (in spagnolo: Operaci\u00f3n Manos a la Obra) \u00e8 il nome che venne dato all'ambizioso piano economico per l'industrializzazione di Porto Rico verso la met\u00e0 del XX secolo. Si ritiene che l'artefice di tale progetto sia stato Teodoro Moscoso, il quale lo avvi\u00f2 nel 1948. L'operazione ebbe un successo incredibile poich\u00e9 cambio letteralmente le basi dell'economia portoricana da agricole a manifatturiere. Nacquero numerose fabbriche e gli investimenti stranieri favorirono in particolar modo l'industria petrolchimica e farmaceutica, ed inoltre contribuirono alla crescita della ricerca tecnologica.\nIl termine in inglese \"Bootstrap\", letteralmente 'calzare le scarpe', spesso usato in molti significati allegorici e tecnico-pratici, pu\u00f2 qui essere interpretato come \"mettiamoci in azione\", o \"diamoci da fare\"."}
{"id": "1243471", "revid": "287204", "url": "https://it.wikipedia.org/wiki?curid=1243471", "title": "Northern Star (album Melanie C)", "text": "Northern Star \u00e8 il primo album da solista della cantautrice britannica Melanie C, pubblicato il 18 ottobre 1999 dall'etichetta discografica Virgin.\nRegistrato tra il 1998 e il 1999, periodo in cui le Spice Girls, gruppo del quale faceva parte la cantante, avevano preso una pausa per lavorare a dei progetti da soliste, l'album \u00e8 stato pubblicato il 18 ottobre 1999 dall'etichetta discografica Virgin, forte della pubblicit\u00e0 e della visibilit\u00e0 che avevano reso famosa la cantante pochi anni prima. L'album combina sonorit\u00e0 pop con elementi rock, R&amp;B, dance, trance, elettronici e techno-rock che contrastano notevolmente con le tipiche sonorit\u00e0 delle Spice Girls.\nL'album ha visto la partecipazione attiva della cantante anche come autrice, avendo partecipato alla scrittura di tutte le tracce del disco.\nAlla produzione di quest'album collabor\u00f2 anche Lisa Lopes, che duett\u00f2 con Melanie C nella canzone, poi diventata singolo, \"Never Be the Same Again\". Ha partecipato alla produzione anche William Orbit, gi\u00e0 collaboratore di Madonna per il disco di successo \"Ray of Light\".\nSingoli.\nDa \"Northern Star\" furono estratti ben cinque singoli promozionali, che furono pubblicati tra il 1999, poco prima dell'uscita dell'album stesso, e il 2000. Il singolo apripista fu \"Goin' Down\", seguito dalla title track \"Northern Star\", \"Never Be the Same Again\", \"I Turn to You\" e \"If That Were Me\".\nAlcune tracce vennero invece usate come colonne sonore; \"Go!\" fu inserita in quella della commedia \"Whatever It Takes\" di James Franco e Shane West del 2000, mentre \"Ga Ga\" fece parte di quella del film \"Big Daddy - Un pap\u00e0 speciale\", del 1999, con Adam Sandler, e in un episodio della celebre serie televisiva \"Streghe\".\nSuccesso commerciale.\nFu l'album che riscosse pi\u00f9 successo tra quelli di debutto di tutte le ex componenti delle Spice Girls, insieme a \"Schizophonic\" di Geri Halliwell. Ha ricevuto il doppio disco di platino per le vendite in tutta Europa(2,000,000). Triplo disco di platino in Regno Unito (900,000) e ha venduto circa 4.000.000 di copie in tutto il mondo."}
