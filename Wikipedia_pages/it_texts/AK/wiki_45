{"id": "1312101", "revid": "1652635", "url": "https://it.wikipedia.org/wiki?curid=1312101", "title": "Montecatini Terme", "text": "Montecatini Terme (per l'ISTAT: \"Montecatini-Terme\" con il trattino) \u00e8 un comune italiano di abitanti della provincia di Pistoia in Toscana. La cittadina, situata al centro della Valdinievole, ospita un'importante stazione termale (Terme di Montecatini) e fa del turismo la principale attivit\u00e0 economica del territorio. Nel 2021 \u00e8 stata dichiarata patrimonio dell'umanit\u00e0 dall'UNESCO nelle Grandi citt\u00e0 termali d'Europa.\nGeografia fisica.\nMontecatini Terme si trova nella zona della Valdinievole, delimitata ad ovest dal fiume Pescia, ad est del torrente Nievole, a nord dalla montagna pistoiese, ultime propaggini della catena degli Appennini, mentre a sud-est dal Padule di Fucecchio.\nIl moderno capoluogo del comune, oggi rinomato centro termale, si sviluppa ai piedi della collina di Montecatino, costituente l'antico nucleo storico.\nClima.\nIn base alla media trentennale di riferimento (1961-1990), la temperatura media del mese pi\u00f9 freddo, gennaio, \u00e8 di +6,3\u00a0\u00b0C; quella del mese pi\u00f9 caldo, luglio, si attesta a +24,3\u00a0\u00b0C.\nLe precipitazioni medie annue, superiori ai 1.000\u00a0mm e distribuite mediamente in 95 giorni di pioggia, presentano un minimo relativo in estate, un picco in autunno ed un massimo secondario tra l'inverno e la primavera.\nStoria.\nLa presenza dell'uomo nella zona dell'attuale Montecatini Terme \u00e8 molto antica. Probabilmente fin dal Paleolitico la regione fu frequentata da cacciatori itineranti, ma \u00e8 solo a partire dal Mesolitico che numerosi insediamenti sono ben testimoniati, specialmente nella fascia collinare della Valdinievole.\nLa localit\u00e0 era conosciuta anche ai tempi dell'impero romano, come infatti cita la zona Tito Livio descrivendola come paludosa nel racconto del passaggio di Annibale. \nDal Medioevo ai Medici.\nL'esistenza di Montecatini Castello, l'odierna Montecatini Alto, \u00e8 gi\u00e0 documentata nel Medioevo. Nell'insediamento era gi\u00e0 presente un centro termale che in seguito sorger\u00e0 anche in pianura grazie alle acque salate della citt\u00e0. Ci\u00f2 viene dimostrato da un documento del 1340 che fa riferimento all'estrazione di sale dalle acque. Inoltre c'\u00e8 anche una lettera a dimostrarlo, ovvero quella mandata dal Mercante Francesco di Marco Datini il quale richiede al suo medico le acque curative dei Bagni di Montecatini. Altre testimonianze sono riportate dal famoso medico Ugolino da Montecatini il quale per la prima volta fece esaminare le acque con metodi scientifici. Inoltre ci tramanda che i Bagni di Montecatini erano tre: Il \"Bagno Della Regina\", \"Il Bagno dei Merli\" e il \"Bagno Nuovo\". Il \"Bagno Nuovo\" oggi \u00e8 conosciuto come \"Tettuccio\".\nIn epoca medievale gli abitanti della citt\u00e0 si trovarono in condizioni di vero disagio, dovendo combattere epidemie, malanni e guerre. Le battaglie tra le citt\u00e0 che si contendevano Montecatini (Firenze, Pisa, Pistoia e Lucca) costrinsero la popolazione a spostarsi sulle colline che circondano Montecatini, poich\u00e9 il suolo della citt\u00e0 era teatro di scontri continui. Bisogna inoltre ricordare che Montecatini era costituita perlopi\u00f9 da padule, e di questa caratteristica ci d\u00e0 conferma Tito Livio, che descrisse come Annibale di Cartagine fosse passato \"dal Padule di Fucecchio\" nella sua marcia verso sud.\nA partire dal decimo secolo e fino al 1270 con la Repubblica Lucchese, si era tentato di bonificare il territorio, colpito da epidemie di malaria, ma il lavoro non fu portato a termine con successo e si vennero a creare pozze dove l'acqua ristagnava.\nNel 1315 si svolse la battaglia di Montecatini, nelle cui acque melmose molti uomini trovarono la morte. Si pensa che a questa battaglia abbia partecipato anche Dante Alighieri.\nNel 1328 le chiuse che con la bonifica erano state negate, furono ristabilite.\nDalla Signoria Dei Medici in Valdinievole agli Asburgo-Lorena.\nDal 1339 la Valdinievole \u00e8 sotto il dominio di Firenze quindi dei Medici, i quali non portarono giovamenti rilevanti alle Terme e alla citt\u00e0 di Montecatini.\nCosimo dei Medici fu il primo a costruire un ponte-diga per passare sopra le acque melmose della zona. L'iniziativa port\u00f2 grandi miglioramenti a livello economico, ma fu deleteria per gli abitanti della Valdinievole.\nNel 1447 si ha da parte di Firenze l'approvazione di un contributo per il restauro delle fabbriche appartenenti ai Bagni.\nPer la posizione Montecatini spesso era luogo di battaglie; infatti nel 1554 si trova al centro dello scontro tra Carlo V, alleato di Cosimo I e le milizie senesi e francesi che sotto il comando di Pietro Strozzi, si erano arroccate nel Castello di Montecatini.\nCos\u00ec, Cosimo fece smantellare il Castello.\nNel 1529 il proprietario dei Bagni di Montecatini, in seguito a problemi finanziari, offr\u00ec i propri possedimenti a Cosimo, che divenne Duca nel 1532, e Granduca, grazie alla nomina di papa Pio V, nel 1569. Poich\u00e9 la consorte di Cosimo, Eleonora di Toledo, faceva uso frequente delle acque di Montecatini, i Medici fecero analizzare le terme dai loro incaricati, ma la proposta non and\u00f2 a buon fine.\nNel 1538 l'offerta fu nuovamente proposta a Francesco I, figlio di Cosimo, a condizione che l'uso dei bagni fosse concesso ai cittadini di Montecatini. In quegli anni la Valdinievole aveva visto crescere la popolazione e l'economia per\u00f2 tra il 1500 e il 1756 si ebbero ripetute epidemie a causa di un allagamento di prati, boschi, campi e pascoli, dovuti alla caduta del Ponte a Cappiano.\nI Medici durante la loro reggenza avevano lucrato su un sacco di cose compresi gli affitti di fattorie e sulla pesca, cos\u00ec ci furono cause per difendere i residenti della zona e per permettergli di pagare con i vari soldi recuperati, la bonifica del Padule.\n1737 si estinse la casata dei Medici. Le grandi potenze europee riunitesi a Vienna nel 1738, stabilirono che la Toscana fosse assegnata agli Asburgo-Lorena.\nGli Asburgo-Lorena: fondatori della citt\u00e0 termale.\nFrancesco I di Lorena e Maria Teresa d'Austria andarono a Firenze nel 1739, dove restarono tre mesi, poi affidarono il governo ad un Consiglio di Reggenza che opero fino al 1765. L'organo di reggenza cerc\u00f2 di risolvere prontamente il problema della bonifica del Padule, ma il tutto si rivel\u00f2 pi\u00f9 difficile del previsto a causa dei metodi arretrati usati per risolvere la medesima cosa. In quegli anni si presentarono di nuovo epidemie, febbri e carestie. Per risolvere il problema era necessario: sistemare i terreni vicini al Padule incanalando le acque sorgive che ristagnavano in Valdinievole e ridando vigore alle culture e agli allevamenti.\nNel 1765, con la morte di Francesco, fu Pietro Leopoldo a succedergli assumendo il titolo di granduca, mentre sua madre, Maria Teresa d'Austria, lo aveva preparato scrupolosamente alle responsabilit\u00e0 di regnante. Purtroppo eredit\u00f2 il trono di Vienna quando ormai gli rimanevano solo due anni di vita (1790-92) - poich\u00e9 secondogenito.\nNel 1765 arriva in Toscana e subito si dimostra aperto alle innovazioni. Durante la sua reggenza trasform\u00f2 Palazzo Pitti nella sede del governo pi\u00f9 saggio, giusto, umano, progressivo dell'Europa del suo tempo. Inoltre fu innovatore anche in campo economico, pubblico, sanitario e scientifico. Come riformatore seppe trattare la Toscana come una Nazione avente costumi e valori comuni. And\u00f2 diverse volte a Montecatini per capire in prima persona il disagio della Valdinievole e pertanto la storia delle terme inizi\u00f2 grazie al Granduca Leopoldo di Toscana. Fece ispezionare il territorio da grandi studiosi e cerc\u00f2 di prendere le decisioni pi\u00f9 giuste e ragionevoli per il territorio.\nIl granduca and\u00f2 a Montecatini nel 1772 e ordin\u00f2 di abbattere le chiuse e le pescaie di Ponte a Cappiano. Fu avviata la canalizzazione delle acque termominerali e fu dato inizio alla restaurazione della citt\u00e0 che mise in pratica la concezione di citt\u00e0 termale moderna. Pietro Leopoldo torn\u00f2 numerose volte a Montecatini per verificare lo stato dei lavori, anche con la famiglia. il 1\u00ba Marzo 1790 lasci\u00f2 Firenze per tornare a Vienna per succedere al fratello Giuseppe, il quale era deceduto.\nIl terzo Granduca fu Ferdinando III salito al trono toscano a soli 21 anni. Non ebbe un governo molto facile a causa anche della restaurazione Napoleonica e, nei primi anni del suo governo, segui una linea neutrale. Fu esiliato da Napoleone e quando rientr\u00f2 in Toscana fu molto attivo nel risistemare le questioni sorte dopo la dominazione francese. Attu\u00f2 una politica di vera tolleranza. Il 10 giugno 1817 il complesso dei Bagni di Montecatini fu passato da Ferdinando alla comunit\u00e0 e fu assegnata una giusta quantit\u00e0 di denaro per mantenerli efficienti.\nIl 18 giugno 1818 i Bagni furono dati in gestione a una deputazione formata da persone stimate dell'epoca tra cui anche il padre di Giuseppe Giusti. Con questa nuova amministrazione dei Bagni ci furono innovazioni e miglioramenti.\nMorto Ferdinando III, gli successe Leopoldo II, il quale \u00e8 ricordato per l'opera di bonifica in Maremma, per la costruzione delle ferrovie e per la costruzione di strade. Leopoldo II collabor\u00f2 per la costruzione della Locanda Maggiore. La conclusione dell'epoca lorenese si conclude con l'incalzare del Risorgimento. La fine del Granducato avvenne nel 1859.\nNel 1860 Montecatini va sotto la Provincia di Lucca con sede a Montecatini Alto. Nel 1889 la citt\u00e0 apr\u00ec la strada, grazie al congresso medico Internazionale di Firenze, all'attivit\u00e0 nel campo della medicina termale. Sempre nel medesimo anno, viene ampliato e migliorato il progetto urbano proposto e iniziato da Pietro Leopoldo. Nel 1898 viene inaugurata la funicolare per il castello. Attorno agli anni Trenta venne istituita la Provincia di Pistoia e Montecatini entr\u00f2 a farne parte.\nIl Novecento.\nIl 16 giugno 1905 Montecatini Alto e Bagni di Montecatini diventano realt\u00e0 comunali autonome. Il 28 ottobre 1928 si cambio il nome: da \"Bagni di Montecatini\" a \"Montecatini Terme\". Nel 1928 il comune di Montecatini, insieme a tutti gli altri Comuni della Valdinievole, passa dalla Provincia di Lucca alla neonata Provincia di Pistoia. Dal 1904 al 1915 nascono gli stabilimenti Torretta e Excelsior.\nGiovannozzi dal 1919 al 1928 restaura le Terme Leopoldine e le Terme Tettuccio. Benito Mussolini si recher\u00e0 poi a vedere i nuovi stabilimenti per vedere come erano stati spesi i soldi dati dallo Stato per la restaurazione e affid\u00f2 l'amministrazione a Schweiger.\nNel 1958 lo stato si riappropria delle terme simboleggiando una seconda fase con la ricostruzione delle terme Redi e Excelsior.\nMontecatini in quegli anni \u00e8 frequentata da persone importanti, nobili, persone del mondo dello spettacolo e della politica. Nel 1970 le terme rimangono aperte tutto l'anno, per\u00f2 da quel momento si ha un lento declino; fino ad oggi, in cui la moda delle terme \u00e8 nettamente ridimensionata. Dagli anni 1990 si \u00e8 cercato il rilancio delle terme con risultati insoddisfacenti cos\u00ec come in altre realt\u00e0 termali una volta di propriet\u00e0 statale. Montecatini Terme oggi \u00e8 citt\u00e0 apprezzata da turisti nazionali e internazionali non solo per la sua posizione strategia rispetto ad una visita di realt\u00e0 a forte attrazione turistica (Firenze, Lucca, Pisa) ma anche per la vicinanza ad interessanti luoghi della cosiddetta Toscana minore e per il posizionamento grossomodo equidistante rispetto ai due maggiori aeroporti toscani, il Galileo Galilei e l'Amerigo Vespucci. Inoltre la dotazione di impianti sportivi pubblici ne fanno meta ideale per rassegne sportive da parte di federazioni nazionali ed enti di promozione sportiva: Stadio Comunale, PalaTerme che pu\u00f2 ospitare oggi eventi con una presenza massima di 2.700 persone, piscina comunale con vasche al chiuso e all'aperto, le due strutture collegate di Viale Leonardo da Vinci ideali per rassegne indoor, eppoi strutture private come l'Ippodromo Sesana e a pochi km dal confine cittadino il Golf Club La Pievaccia. Ad oggi le infrastrutture alberghiere cittadine contano circa 12.000 posti letto.\nXXI secolo.\nNella 44\u00aa Assemblea Generale del Patrimonio Mondiale dell'UNESCO, tenutasi a Fuzhou, in Cina, dal 24 al 28 Luglio del 2021, Montecatini Terme \u00e8 entrata nella lista come componente del sito \"Grandi citt\u00e0 termali d'Europa\", composto anche da: Karlovy Vary, Mari\u00e1nsk\u00e9 L\u00e1zn\u011b, Franti\u0161kovy L\u00e1zn\u011b (Repubblica Ceca), Vichy (Francia), Spa (Belgio), Bath (Inghilterra), Baden-Baden, Bad Ems e Bad Kissingen (Germania), Baden bei Wien (Austria). A Fuzhou in Cina si \u00e8 tenuta la sessione del 44esimo Comitato del Patrimonio Mondiale Unesco che ha riconosciuto Montecatini Terme come Patrimonio Mondiale Unesco. \nSimboli.\nLo stemma del comune \u00e8 regolato dal Regio Decreto del 12 agosto 1908. Si tratta di uno scudo troncato: al primo di Montecatini che \u00e8 d'azzurro al monte di sei colli all'italiana, ristretto, sostenente due leoni affrontati, il tutto d'oro, i leoni tenenti un catino, di rosso cimato da uno scudetto ovato di argento carico di un giglio di rosso; al secondo maneggiato di argento e di azzurro. Il motto, presente anche nello stemma e nel gonfalone recita: \u00ab\"Salus\"\u00bb (latino: Salute).\nMonumenti e luoghi d'interesse.\nComplessi termali.\nWalk of Fame\nAltro.\nWalk of Fame \u00e8 un'installazione posta lungo i marciapiedi di viale Giuseppe Verdi, costituita da una serie di borchie circolari ove sono riportati i nomi delle principali personalit\u00e0 che hanno visitato Montecatini Terme.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 la popolazione straniera residente era di persone. Come scritto ad inizio testo, i dati comunali indicano al 2020 una popolazione complessiva di 19.943 persone, ad integrazione della tabella sopra riportata che ha base di riferimento decennale. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nMontecatini, nota alle cronache perch\u00e9 vi soggiorn\u00f2 Giuseppe Verdi, ospita periodicamente mostre d'interesse culturale e rilevanza nazionale e internazionale. Nel 2008 si \u00e8 aperto un ciclo di esposizioni proseguito, dal 16 luglio 2009 al 18 gennaio 2010, con una mostra antologica dedicata al movimento dei Macchiaioli. Nella primavera estate 2011 \u00e8 stata la volta della mostra Santi Poeti Navigatori. Altri eventi culturali si susseguono annualmente, come la rassegna di musica classica \"Estate Regina\" che si tiene presso lo Stabilimento Tettuccio e in passato ha ospitato personalit\u00e0 quali Zubin Mehta e Luciano Berio per fare due soli esempi, sempre accompagnati dagli orchestrali del Maggio Musicale Fiorentino. Chiunque fosse interessato ad avere informazioni precise al riguardo pu\u00f2 far riferimento al sito internet dell'Amministrazione Comunale, www.comune.montecatini-terme.pt.it.\nIstruzione.\nBiblioteche.\nLa biblioteca comunale \u00e8 ospitata nella Villa Forini Lippi, al limite occidentale della citt\u00e0, immersa in un ampio parco verde. \u00c8 aperta tutta la settimana, incluso il sabato mattina. Giorno di chiusura: domenica.\nScuole.\nMontecatini Terme dispone di otto scuole dell'infanzia (sette pubbliche e una privata), di otto scuole primarie (sei pubbliche e due private), di due scuole secondarie di primo grado (una pubblica e una privata) e di tre scuole secondarie di secondo grado (due pubbliche e una privata).\nIstituto alberghiero.\nMontecatini Terme ospita le sedi dell'Istituto Professionale di Stato per i servizi alberghieri e della ristorazione Ferdinando Martini, vero fiore all'occhiello cittadino per la qualit\u00e0 degli studenti che prepara e che hanno modo di mostrare le loro qualit\u00e0 in ristoranti e alberghi di tutto il mondo.\nEconomia.\nIl comune \u00e8 un importante polo turistico e alberghiero, specializzato anche nel commercio e nei servizi. L'industria e l'agricoltura rivestono un ruolo complessivamente marginale nel complesso.\nInfrastrutture e trasporti.\nStrade.\nIl comune \u00e8 attraversato dall'Autostrada A11 da ovest a est, con l'uscita \"Montecatini Terme\" situata nel territorio di Pieve a Nievole, ma ben collegata col centro della citt\u00e0. Le strade provinciali e regionali che attraversano il territorio di Montecatini Terme, sono la SR 435 Lucchese da Pistoia a Collodi, la SR 436 Francesca verso Fucecchio, la SP 633 Mammianese-Marlianese verso Marliana, la SP22 Porrione e del Terzo tra Ponte Buggianese e Monsummano Terme, la SP26 Camporcioni verso Chiesina Uzzanese, la SP32 Nievole-Avaglio-Bivio di Avaglio, la SP33 Nievole - Casore del Monte - Femminamorta e la SP40 Marlianese verso Serravalle Pistoiese.\nMontecatini Terme dista 39\u00a0km da Firenze, 34 da Pisa, 21 da Lucca e 12 da Pistoia.\nFerrovie e tranvie.\nIl comune \u00e8 dotato di due stazioni ferroviarie sulla linea Firenze-Lucca: la pi\u00f9 piccola ma centrale Montecatini Centro e la pi\u00f9 grande Montecatini Terme-Monsummano, importante opera architettonica degli anni trenta nella parte orientale della citt\u00e0, inaugurata negli anni Trenta e nota come \"Stazione del Mazzoni\".\nFino al 1938 la citt\u00e0 era attraversata dalla tranvia Lucca-Monsummano, che svolgeva servizio passeggeri e merci.\nImpianti a fune.\nMontecatini Terme \u00e8 collegata alla frazione di Montecatini Alto con la funicolare con due vetture originali ancora in funzione (\"Gigio\" e \"Gigia\"); \u00e8 la pi\u00f9 antica di Italia, dopo quella di Napoli risalente al 1880, e risale al 1898.\nMobilit\u00e0 urbana.\nIl trasporto pubblico locale era gestito dalle compagnie Copit e, storicamente da F.lli Lazzi nell'ambito del consorzio Blubus. Oggi, a seguito di decisioni assunte dalla Regione Toscana, la compagnia di trasporto pubblico \u00e8 denominata Trasporti Toscani. Esistono linee urbane che collegano ad esempio la parte bassa della citt\u00e0 con Montecatini Alto e altre extraurbane di collegamento con Firenze, Pistoia, Lucca, Viareggio, oltre che con il resto della Valdinievole, di cui l'autostazione di Montecatini Terme, adiacente al principale scalo ferroviario di Piazza Italia, costituisce il principale snodo fra traffico su gomme e su rotaia. Altri collegamenti extraurbani operati da diverse compagnie private, collegano la citt\u00e0 con varie parti d'Italia. Particolarmente importante per i collegamenti low cost \u00e8 la presenza di Flixbus, anche essa con capolinea di partenza in Piazza Italia.\nAmministrazione.\nGemellaggi.\nMontecatini Terme \u00e8 gemellata con:"}
{"id": "1312103", "revid": "767487", "url": "https://it.wikipedia.org/wiki?curid=1312103", "title": "Vendetta trasversale", "text": "Vendetta trasversale (\"Next of Kin\") \u00e8 un film del 1989 diretto da John Irvin, che racconta la vendetta del sergente Truman Gates nei confronti degli assassini del fratello.\nTrama.\nLa polizia di Chicago, quando ci sono tipi pericolosi da arrestare, nativi delle montagne del Kentucky, preferisce fare ricorso al sergente Truman. Lui \u00e8 di quelle parti e, anche se ormai inurbato, sa come fare, quanto a metodi inefficaci. Il giorno dopo per\u00f2 qualcuno gli uccide il fratello pi\u00f9 giovane, Gerald, che lavora onestamente in citt\u00e0 anche lui, e la volont\u00e0 di Truman di trovare l'assassino si fa ancor pi\u00f9 accanita. Gerald, che sapeva molte cose sui traffici di alcuni boss mafiosi, \u00e8 stato ucciso a bordo del proprio camioncino da un certo Joey Rossellini, giovane criminale affiancato dal coetaneo Lawrence, figlio di un mafioso anche lui di origine italiana.\nTruman con la moglie Jessie portano la bara del loro congiunto nel villaggio montano in cui il sergente ha parenti vari, oltre che il terzo fratello Briar, molto attaccato al defunto. E Briar, che ha sempre trovato la scelta cittadina dei suoi fratelli in un modo assurdo, decide di scendere a valle per far giustizia per conto proprio: quella per la quale Truman si adopera promuovendo indagini e cercando prove e che il montanaro invece intende compiere con i propri metodi. Sia Truman che Briar, tuttavia, sono presto ricercati dai delinquenti. Briar decide di collaborare con lui, ritrovando David, l'aiutante che era con Gerald sul camioncino, poi fuggito, il quale riconosce fra varie foto di criminali la sua faccia.\nIntanto si ritrova il corpo di Lawrence, torturato e ucciso - secondo la polizia - da Briar, e che \u00e8 stato invece eliminato da Joey, mentre il padre John Isabella, affranto, invita quest'ultimo ad eliminare Truman e Briar. Essendo quest'ultimo stato gravemente ferito, un gruppetto di parenti scende dalle montagne armato per risolvere la vicenda. Nel duello conclusivo fra Truman e Joey quest'ultimo viene ucciso dall'anziano John Isabella, per vendicarsi dell'assassinio del figlio."}
{"id": "1312104", "revid": "1428919", "url": "https://it.wikipedia.org/wiki?curid=1312104", "title": "James Rachels", "text": "La sua principale occupazione \u00e8 stata la filosofia morale, campo in cui era considerato una fra le pi\u00f9 alte autorit\u00e0 contemporanee.\nBiografia.\nLaureatosi alla Mercer University (Georgia) nel 1962, Rachels ottenne cinque anni dopo il Ph.D. alla University of North Carolina at Chapel Hill, con i professori W. D. Falk and E. M. Adams. Inizi\u00f2 poi ad insegnare presso diverse universit\u00e0, fra cui la University of Richmond, la New York University, la University of Miami, la Duke University, e la University of Alabama at Birmingham; in quest'ultima insegn\u00f2 per 25 anni, prima di terminare la propria carriera.\nNel 1971 diede alle stampe un saggio intitolato \"Ethical Problems\", in cui affrontava temi pratici di etica e di morale. L'opera, scritta, come tutti i suoi libri, in uno stile semplice e di facile comprensione anche ai lettori non specialistici, vendette 100.000 copie e venne ristampata tre volte. Nel 1975, un suo articolo intitolato \"Active and passive euthanasia\" apparve invece sul \"New England Journal of Medicine\". L'articolo, che venne ristampato pi\u00f9 di 300 volte, \u00e8 un'analisi etica sul tema dell'eutanasia, e sulla distinzione fra eutanasia passiva (interruzione delle cure e dei supporti vitali ai malati terminali) ed attiva (la somministrazione di farmaci letali in pazienti che lo richiedano). Il filosofo perora la tesi secondo cui non vi sia in effetti differenza, n\u00e9 su un piano morale, n\u00e9 su un piano razionale, fra i due tipi di eutanasia. Tesi simili vennero riprese anche nel suo libro successivo, \"The End of Life\" (pubblicato in lingua italiana con il titolo \"La fine della vita\" del 1986, poi ristampato come \"Quando la vita finisce\").\nNel 1990 pubblica \"Created from Animals\" (in italiano \"Creati dagli animali\"), opera in cui analizza i risvolti morali ed etici della teoria della selezione naturale ed in generale dell'evoluzionismo darwiniano. Sfidando la scuola di pensiero tradizionale, che vuole che la teoria dell'evoluzione non abbia implicazioni al di fuori delle scienze naturali, e muovendosi sul filo del rasoio della \"ghigliottina di David Hume\" (il principio per cui non si possono derivare conclusioni etiche dalla semplice osservazione dei fatti), Rachels analizza cos\u00ec quelli che sono i fondamenti della morale tradizionale, cristiana ed occidentale, alla luce della teoria darwiniana. Il filosofo giunge cos\u00ec a descrivere una propria etica, priva delle pretese antropocentriche o religiose che considerano l'uomo l'unico essere degno di considerazione morale, ed unico beneficiario di diritti morali e civili, tesi che vengono confutate dimostrando come l'uomo non sia diverso, in \"genere\", dagli altri animali (in particolare dagli altri mammiferi) per nessun aspetto eticamente rilevante. Dalla sua analisi emerge perci\u00f2 una nuova etica, improntata a tesi antispeciste ed utilitariste, con risvolti anche drastici in merito a questioni che riguardano i diritti animali (ad esempio il diritto a non essere sfruttati, o a non subire torture di nessun genere) ed umani (ad esempio, il diritto utilitaristico all'eutanasia).\nNel 1997 venne pubblicata \"Can Ethics Provide Answers?\", la sua prima raccolta di saggi, a cui seguir\u00e0 una seconda, \"The Legacy of Socrates\", pubblicata postuma. L'opera per\u00f2 forse meglio conosciuta di Rachels \u00e8 \"Elements of Moral Philosophy\". Giunto alla sua quinta edizione, questa introduzione alla filosofia morale tratta diversi problemi di etica, allacciandosi anche a tematiche che riguardano la psicologia, e risulta anche particolarmente fruibile dal grande pubblico, e per il suo stile semplice, e per la presenza di esempi immediati atti a chiarire anche le questioni filosofiche pi\u00f9 complesse; tale fruibilit\u00e0 \u00e8 anche attestata dallo straordinario successo di vendite che il libro ha avuto, con oltre mezzo milione di copie vendute.\nNel 2003, poco prima di morire, pubblic\u00f2 un ultimo libro, \"Problems From Philosophy\", un'introduzione alla filosofia anch'essa pensata per un pubblico non-specialistico.\nJames Rachels \u00e8 morto di cancro il 6 settembre 2003.\nTesi dell'equivalenza.\nLa cosiddetta tesi dell'equivalenza (o tesi dell'unica differenza) relativa al tema dell'eutanasia passiva e attiva \u00e8 illustrata dal filosofo nell'opera \"Quando la vita finisce\" con il seguente ipotetico esempio limite:\n\"Smith erediter\u00e0 una grossa somma se accadr\u00e0 una disgrazia a suo cugino di sei anni. Una sera mentre il bambino fa il bagno, Smith si introduce furtivamente nella stanza e lo affoga e poi sistema le cose in modo da far sembrare tutto un incidente. Nessuno lo scopre ed egli ottiene l'eredit\u00e0.\nAnche Jones erediter\u00e0 una somma se accadr\u00e0 una disgrazia a suo cugino di sei anni. Come Smith, Jones agisce furtivamente per pianificare la morte del bambino affogandolo nella vasca. Tuttavia, appena entra in bagno, Jones vede il bambino scivolare e battere la testa, cadendo con la faccia in gi\u00f9 nell'acqua della vasca. Jones \u00e8 compiaciuto e se ne sta l\u00ec in piedi pronto a spingere la testa del bambino nell'acqua se fosse ancora necessario; ma non lo \u00e8. Agitandosi solo per poco, il bambino annega da s\u00e9, accidentalmente, e Jones lo osserva senza intervenire. Nessuno se ne accorge a anche Jones ottiene la sua eredit\u00e0.\"\nIn entrambi i casi l'esito \u00e8 la morte del bambino e l'unica differenza sta nei dettagli dei comportamenti di Smith e Jones. La non-azione di Jones appare come un comportamento altrettanto attivo. Le due condotte verrebbero agevolmente considerate ugualmente colpevoli e biasimevoli senza che alcuna differenza sussista, in termini di gravit\u00e0, tra Smith che uccide e Jones che lascia morire, dato che tutti e due sono oggettivamente responsabili della morte del bambino. Presentando la storiella, il filosofo fa esprimere al lettore un giudizio morale di condanna identico per due condotte diverse nell'agire ma uguali per conseguenze (e intenzioni). La differenza tra le due condotte e la somiglianza dell'esito sono paragonabili a quelle di un caso in cui due medici praticassero, uno un'eutanasia passiva (rifiuto dell'accanimento terapeutico), l'altro un'eutanasia attiva. Se dunque viene spontaneo, secondo Rachels, al comune lettore giudicare allo stesso modo Smith e Jones, segue che neanche nelle pratiche del \"lasciar morire\" e del \"dare la morte\" ci sia alcuna differenza moralmente rilevante. L'argomento dell'equivalenza sembra efficace proprio perch\u00e9 mette in rilievo come siano le conseguenze su chi subisce l'azione (l'ipotetico bambino) ad essere rilevanti per il giudizio che si d\u00e0 del grado di moralit\u00e0 (o immoralit\u00e0) di un atto.\nPer una nuova \"sacralit\u00e0 della vita\".\nRachels \u00e8 noto, in bioetica, anche per aver proposto una nuova accezione dell'espressione \"sacralit\u00e0 della vita\", avulsa da ogni riferimento religioso o metafisico. A suo avviso \"la sacralit\u00e0 della vita dovrebbe essere interpretata come protezione delle vite in senso \"biografico\", e non puramente in senso \"biologico\"\". Secondo Rachels \u00e8 necessario distinguere tra \"essere vivi\" - tipico di ogni essere vivente - e \"avere una vita\" che, invece, \u00e8 proprio delle persone, le quali vivono una particolare \"biografia\", cio\u00e8 una particolare storia esistenziale e morale. La \"vita biografica\" \u00e8 la \"somma delle nostre aspirazioni, decisioni, attivit\u00e0, progetti e relazioni umane\", ed \u00e8 solo questa la morte che non si deve causare, poich\u00e9 se ci\u00f2 che rimane della vita umana \u00e8 solo la componente biologica, quest'ultima diventerebbe solo un peso insopportabile, l'eliminazione del quale sarebbe eticamente auspicabile."}
{"id": "1312107", "revid": "124745660", "url": "https://it.wikipedia.org/wiki?curid=1312107", "title": "Golden Foot", "text": "Il Golden Foot \u00e8 un premio internazionale destinato a calciatori che abbiano compiuto almeno 28 anni, i quali si siano distinti per i loro risultati sportivi, sia a livello individuale che di squadra, e per la loro personalit\u00e0.\nViene assegnato annualmente ad un giocatore in attivit\u00e0 in base alle votazioni del pubblico effettuate via web tramite il sito ufficiale della manifestazione, su un pool di 10 candidati selezionati da un'apposita giuria composta da giornalisti di ogni parte del mondo. Sono inoltre premiati su speciale invito anche grandi campioni del passato.\nI vincitori lasciano l'impronta dei propri piedi sulla \"Champions Promenade\", una particolare \"Walk of Fame\" in stile Hollywood Boulevard sul lungomare del Principato di Monaco, e proprio per questo motivo il premio pu\u00f2 essere vinto solo una volta per ogni giocatore.\nIl primo vincitore \u00e8 stato, nel 2003, l'allora giocatore del Brescia e a lungo protagonista della Nazionale italiana, Roberto Baggio, che ha lasciato le proprie impronte assieme ad Eus\u00e9bio, Just Fontaine, Diego Armando Maradona e Gianni Rivera, i primi ad entrare nelle \"Leggende del calcio\" del Golden Foot. Nell'edizione del 2011 invece, il capitano argentino dell'Inter, Javier Zanetti, \u00e8 stato il primo giocatore ad essere nominato per la vittoria finale del Golden Foot e contemporaneamente ad entrare nelle leggende.\nLeggende del calcio.\nOgni anno viene scelto un numero variabile di grandi giocatori del passato che ha l'onore di entrare nelle \"Leggende del calcio\" del Golden Foot. Qui di seguito sono elencati secondo ordine alfabetico, edizione per edizione."}
{"id": "1312116", "revid": "764903", "url": "https://it.wikipedia.org/wiki?curid=1312116", "title": "Leonid Kuchma", "text": ""}
{"id": "1312117", "revid": "1725819", "url": "https://it.wikipedia.org/wiki?curid=1312117", "title": "Telecommerciale Alpina", "text": "Telecommerciale Alpina (TCA) \u00e8 un'emittente televisiva in lingua italiana del Trentino-Alto Adige, nata nel 1981 per contrastare la presenza di RTTR.\nHa aderito a numerosi network e ha stretto accordi con Mediaset per la fornitura di servizi per i telegiornali. Fino al 2003 trasmetteva la diretta della cronoscalata Levico-Vetriolo Panarotta.\nOltre al telegiornale in lingua italiana, ne vengono trasmessi altri in mocheno, cimbro e ladino.\nStoria.\nCon l'avvento del digitale terrestre, intorno al 2009 TCA cambia nome e diventa Trentino Tv (spesso ancora preceduto dall'acronimo TCA), casa madre di non poche sussidiarie nate per soddisfare al meglio l'informazione in Trentino-Alto Adige: Alto Adige Tv, S\u00fcdtirol Tv (in lingua tedesca), TML (Tele Minoranze Linguistiche), TNN, SHOP in TV e InfoTrentino. Anche la grafica, come le scenografie degli studi e le sigle, subiscono un radicale restyling in occasione del lancio della tv sul digitale terrestre."}
{"id": "1312118", "revid": "767487", "url": "https://it.wikipedia.org/wiki?curid=1312118", "title": "Fuga dal mondo dei sogni", "text": "Fuga dal mondo dei sogni (\"Cool World\") \u00e8 un film a tecnica mista del 1992 diretto da Ralph Bakshi. Nel film i cartoni animati interagiscono con attori in carne e ossa (tra cui Brad Pitt, Gabriel Byrne e Kim Basinger).\nTrama.\nLas Vegas, 1945. Frank Harris dopo la seconda guerra mondiale torna da sua madre e la invita a fare un giro sulla sua nuova motocicletta. I due sono coinvolti in un incidente stradale: la madre muore, mentre Frank viene trasportato dallo scienziato-cartoon dottor Mustacchi in un'altra dimensione completamente animata chiamata \"Mondo Furbo\" (\"Cool World\" nell'originale) grazie a uno spillo di sua invenzione che, originariamente, avrebbe dovuto trasferire lui nel mondo reale.\nNel 1992 il vignettista Jack Deebs sta scontando in carcere una condanna per l'assassinio dell'uomo che ha trovato a letto con la propria moglie. Durante la sua pena detentiva ha visioni del Mondo Furbo e della sexy Holli Would, una \"femme fatale\" animata. Jack passa il tempo generando una serie di fumetti basata sulle sue visioni, in particolare su Holli, che sembra volerlo chiamare a s\u00e9. Nel frattempo Frank Harris, che \u00e8 diventato un tutore dell\u2019ordine in Mondo Furbo e agisce in compagnia del collega Nails (un ragno animato), tiene costantemente d\u2019occhio Holli per assicurarsi che non ci siano sconfinamenti tra i due mondi. Subito dopo la scarcerazione dalla prigione, per\u00f2, Jack viene trasportato nel Mondo Furbo da Holli, nel suo club.\nQui Jack incontra Frank Harris, il quale lo aggredisce spiegandogli che la penna che ha in tasca \u00e8 un\u2019arma molto pericolosa nel Mondo Furbo. Lo informa anche che Mondo Furbo esisteva gi\u00e0 da prima che lui ne disegnasse i fumetti e che i rapporti sessuali tra i \"carnosi\", ovvero le persone reali e i \"disegni\", cio\u00e8 gli esseri animati, sono proibiti in quanto questo pu\u00f2 rompere il tessuto fra i due universi. Harris infatti, pur essendo innamorato della \"cartacea\" Lonette, si limita a platoniche avance. Holli per\u00f2 vuole diventare reale, cos\u00ec, dopo avere richiamato a s\u00e9 Jack, riesce a sedurlo e ad avere un rapporto con lui. Holli diventa allora umana e ruba di nascosto la penna di Jack, con la quale poco dopo risucchia Nails. Jack e Holli si trasferiscono poi nel mondo reale.\nNel mondo vero Holli si comporta in modo molto imbarazzante, per il fatto di riuscire a provare ora sensazioni reali. Lei e Jack poi a tratti tendono a trasformarsi in cartoni perch\u00e9 l\u2019equilibrio tra le due dimensioni \u00e8 ora incrinato. Holli, dopo essersi liberata di Deebs, vuole allora impadronirsi dello spillo che Mustacchi ha piantato sul tetto del casin\u00f2 di Las Vegas, con il quale ritiene di potere diventare definitivamente umana. Lo spillo le consentirebbe poi di liberare nel mondo reale tutti i cartoon di Mondo Furbo nonch\u00e9 trasformare anche i \"carnosi\" in creature disegnate. Mustacchi, arrivato nel mondo reale, cerca di fermarla ma Holli lo neutralizza con la penna di Jack.\nHarris, appreso quanto accaduto, torna nel mondo reale evocando il ricordo di sua madre, per cercare di salvare la situazione. Qui, con l\u2019aiuto di Jack e di una sua vicina, riesce raggiungere il casin\u00f2. Salito sul tetto, Harris arriva a braccare Holli, che per\u00f2 lo inganna e lo uccide facendolo precipitare, riuscendo cos\u00ec a impadronirsi dello spillo. Gli umani iniziano allora a trasformarsi in cartoni, mentre una moltitudine di esseri animati si riversa nel mondo reale. Lo spillo per\u00f2 trasforma anche Deebs in un supereroe animato, il quale riesce a sconfiggere i cartoni e a rimettere lo spillo al suo posto, ripristinando l\u2019equilibrio tra i due mondi.\nTutti i cartoni, inclusi Holli e Deebs, vengono quindi ritrasportati nella dimensione animata. Nails, di nuovo libero, riporta il corpo di Frank nel Mondo Furbo. Qui Harris, essendo stato ucciso da un cartone, rivive come tale e pu\u00f2 coronare il suo sogno d'amore con Lonette.\nProduzione.\nLe scelte originali di Bakshi per la pellicola prevedevano Kim Basinger come Debbie (Holli) e Brad Pitt come Jack Deebs. A Pitt venne assegnata infine la parte di Frank Harris, in quanto la produzione prefer\u00ec Gabriel Byrne come interprete per Deebs.\nLa sceneggiatura originale del film era molto pi\u00f9 complessa e cruda rispetto a quella definitiva.\nIl film prevedeva infatti come protagonista un killer psicopatico nato da un rapporto sessuale tra un essere umano ed un cartone animato.\nIl protagonista doveva crescere nel mondo animato covando odio verso il padre che l'aveva abbandonato, ma decideva poi di recarsi nel mondo reale (cosa per lui possibile essendo per met\u00e0 essere umano) per trovare il padre ed ucciderlo.\nAlla fine scopriva di essere un abominio incapace di vivere in entrambi i mondi. \nLa storia poi sub\u00ec pesanti modifiche da parte della produzione e del cast, tra cui soprattutto Kim Basinger che voleva rendere il film adatto ai bambini che andava a trovare in orfanotrofio.\nBakshi, pur appoggiando il pensiero di Basinger, fin\u00ec per ripudiare il film.\nDistribuzione.\nIl film \u00e8 stato distribuito negli Stati Uniti a partire dal il 10 luglio 1992, in Italia dal 15 aprile 1993.\nAccoglienza.\nCritica.\nIl film ha ricevuto recensioni negative per la storia, la recitazione, l'animazione e la sua combinazione poco convincente con il live-action, anche se la colonna sonora ha ricevuto elogi.\nSu Rotten Tomatoes il film ha un indice di gradimento del 6% sulla base di 48 recensioni, con una valutazione media di 3,17 / 10. Il consenso dice che il film \"getta una piccola manciata di scintille visive, ma non sono sufficienti per distrarre dai personaggi sottili della sceneggiatura e dalla trama sparpagliata.\"\nSu Metacritic il film ha un punteggio di 28 basato su 15 critici, indicando \"recensioni generalmente sfavorevoli\". Il pubblico intervistato da CinemaScore ha assegnato al film un voto \"C\" su una scala da A + a F.\nHolli Would si \u00e8 classificata 11\u00aa nella classifica dei 14 personaggi femminili pi\u00f9 sexy secondo il sito TheRichest e 55\u00aa nella classifica dei 100 personaggi pi\u00f9 attraenti della storia dei cartoni animati secondo Ranker.\nBotteghino.\nIl film ha aperto al sesto posto del box office nordamericano, con 5,5 milioni di dollari. La sua incasso totale \u00e8 stato di 14,1 milioni di dollari, poco pi\u00f9 della met\u00e0 del budget dichiarato di 28 milioni di dollari.\nRiconoscimenti.\n1992 - Razzie Awards\n1993 - MTV Movie Awards"}
{"id": "1312120", "revid": "1725819", "url": "https://it.wikipedia.org/wiki?curid=1312120", "title": "Radio Tele Trentino Regionale", "text": "Radio Tele Trentino Regionale (RTTR) \u00e8 un gruppo editoriale radiotelevisivo del Trentino-Alto Adige. Ne fanno parte storicamente l'emittente radiofonica \"RTT La Radio\" e quella televisiva \"RTTR La Televisione\", alle quali si sono successivamente aggiunte la all-news \"Tv Alpi\" (30 novembre 2009), il canale musicale \"Rtt Music Tv\" (11 marzo 2011), il tematico \"Terra Trentina\" (31 marzo 2011) e il canale storico \"History Lab\" (17 ottobre 2011). Tv Alpi e Rtt Music Tv vengono chiuse nel 2014.\nStoria.\nRTT La Radio.\nFondata a Trento nel 1975 da una cooperativa di cinque giornalisti locali (Ettore Zampiccoli, Armando Detassis, Giampaolo Pretti, Antonino Vischi e Maurizio Struffi) con il nome di Radio Trento e poi Radio Tele Trentino, gli esordi furono quelli pionieristici e \"irregolari\" comuni alle cosiddette \"\" o \"radio libere\" dell'epoca, con programmi caratterizzati dagli interventi diretti degli ascoltatori, da dediche, giochi e dall'ampio spazio dedicato alla musica. Nel 1980, pur nell'estrema scarsit\u00e0 di finanziamenti, prese corpo l'iniziativa di creare anche un'emittente televisiva, \"Tele Tridentum\", e venne coniata l'attuale denominazione comune di RTTR (Radio Tele Trentino Regionale).\nLa sicurezza economica venne raggiunta nel 1981, quando radio e televisione furono acquisite da Egidio Demarchi, imprenditore trentino attivo nei campi della ristorazione, dell'abbigliamento e del commercio di elettrodomestici ma intenzionato a entrare anche nel settore dell'editoria radiotelevisiva. La nuova propriet\u00e0 impresse subito all'attivit\u00e0 ancora amatoriale delle due emittenti una svolta manageriale e professionale che le port\u00f2 rapidamente a trasformarsi \u00abin una delle realt\u00e0 pi\u00f9 importanti nel mondo della comunicazione in Trentino\u00bb, al punto che venticinque anni dopo, nel 2005, il cavalier Demarchi si merit\u00f2 l'aquila di San Venceslao, sigillo e massimo riconoscimento della citt\u00e0 di Trento, per il suo impegno nel campo dell'informazione.\nDa settembre 2007 a maggio 2014 viene affidata la direzione artistica Valerio Gallorini che la porta in poco tempo ai vertici di ascolto della regione utilizzando un Format di musica selezionatissima e notizie. Pochi i programmi con conduzione in particolare \"Evolution club chart\", \"Super Sound\" e \"Diretta Stadio\". L'attuale direttore della redazione \u00e8 Marica Terraneo.\nRTTR La Televisione.\n\u00c8 nata tra il 1980 e il 1981, col nome di \"Tele Tridentum\" da una emittente radiofonica e le prime trasmissione furono fatte in uno scantinato della Chiesa di San Pio, nel 1981 fu notata da Egidio Demarchi e prese il nome di \"RTTR\".\nFu la prima televisione del Trentino-Alto Adige, in analogico con 166.000 spettatori giornalieri, ed \u00e8 stata la tv privata pi\u00f9 vista in Trentino-Alto Adige anche in digitale terrestre fino al 2014.\nFa parte del gruppo \"Radio Tele Trentino Regionale\" nato nel 1975 che accomuna radio e televisioni. Nel 2008 viene nominato direttore generale Valerio Gallorini a seguito dei problemi di salute di De Marchi, il quale un anno dopo muore. La direzione generale di Gallorini dura fino al Maggio 2014. L'attuale direttore della redazione \u00e8 Marica Terraneo. Il 3 novembre 2011 il canale trasmette il programma di Michele Santoro \"Servizio pubblico\". attraverso la rete di emittenti locali denominata PUBLISHARE."}
{"id": "1312122", "revid": "74801", "url": "https://it.wikipedia.org/wiki?curid=1312122", "title": "Barking e Dagenham", "text": "Il London Borough of Barking and Dagenham \u00e8 un borgo londinese nella parte est della citt\u00e0, e fa parte dell'Outer London.\nConfina a nord con il borgo londinese di Havering, col fiume Rom che delimita il confine, a ovest con il borgo londinese di Newham, con il fiume Roding che segna gran parte del confine. A sud si trova il Tamigi, che segna il confine con il borgo londinese di Bexley e il borgo reale di Greenwich. A nord il distretto ha un prolungamento tra Havering e il borgo londinese di Redbridge che arriva a Chadwell Heath.\nInsediamenti.\nIl borgo \u00e8 composto dai seguenti distretti:\nGran parte degli edifici del borgo \u00e8 stata costruita dal London County Council tra le due guerre mondiali per gli operai di grandi imprese come la Ford installate nell'area. A partire dagli anni 1980 l'economia si \u00e8 reindirizzata sul terziario, creando una popolazione di classe media.\nStoria.\nIl borgo fu formato nel 1965 col London Government Act 1963 come \"London Borough of Barking\", da gran parte del Municipal Borough of Barking e l'intero Municipal Borough of Dagenham, la cui area era stata prima trasferita nella Grande Londra dall'Essex. Alla formazione la popolazione di Barking e Dagenham era di circa persone. Il borgo fu rinominato Barking and Dagenham nel 1980.\nConsiglio del borgo.\nI 51 consiglieri del consiglio del borgo di Barking and Dagenham sono eletti dalle 17 wards che lo formano, 3 per ogni ward:"}
{"id": "1312125", "revid": "599013", "url": "https://it.wikipedia.org/wiki?curid=1312125", "title": "Missionarie del Sacro Cuore di Ges\u00f9", "text": "Le Missionarie del Sacro Cuore di Ges\u00f9 (in latino \"Institutum Missionalium Virginum a Sacro Corde Jesu\") sono un istituto religioso femminile di diritto pontificio: le suore di questa congregazione pospongono al loro nome la sigla M.S.C.\nStoria.\nLa congregazione venne fondata a Codogno il 14 novembre 1880 dalla religiosa italiana Francesca Saverio Cabrini (1850-1917) con il sostegno di Domenico Maria Gelmini, vescovo di Lodi: dedita inizialmente all'assistenza agli orfani, la Cabrini organizz\u00f2 un istituto per l'apostolato missionario a favore degli emigrati italiani. Nel 1889, su invito del vescovo Giovanni Battista Scalabrini, la religiosa apr\u00ec la prima casa a New York, negli Stati Uniti d'America.\nLa comunit\u00e0 venne eretta in istituto di diritto diocesano il 14 dicembre 1880 e il 12 agosto 1881 il vescovo approv\u00f2 le costituzioni elaborate dalla Cabrini. L'istituto ricevette il pontificio decreto di lode il 19 marzo 1888 e venne approvato definitivamente dalla Santa Sede il 12 luglio 1907.\nLa fondatrice, beatificata nel 1938, fu proclamata santa da papa Pio XII il 7 luglio 1946.\nAttivit\u00e0 e diffusione.\nLe Missionarie del Sacro Cuore di Ges\u00f9 si dedicano all'opera di assistenza ai migranti, specialmente a quelli poveri e bisognosi, alla cura dei malati di AIDS e all'assistenza dei bambini di strada (in Brasile). Dal 1926 al 1951, diverse suore italiane provenienti dagli Stati Uniti erano attive in Cina, nelle province di Henan e Zhejiang.\nSono presenti in Europa (Italia, Portogallo, Regno Unito, Russia, Spagna, Svizzera), nelle Americhe (Argentina, Brasile, Guatemala, Nicaragua, Paraguay, Stati Uniti d'America), in Africa (Etiopia, Swaziland), in Australia e nelle Filippine: la sede generalizia, dal 1887, \u00e8 a Roma.\nAl 31 dicembre 2005, la congregazione contava 408 religiose in 84 case."}
{"id": "1312128", "revid": "76963", "url": "https://it.wikipedia.org/wiki?curid=1312128", "title": "Willie Hutch", "text": "Hutch, nato a Los Angeles, pass\u00f2 l'infanzia a Dallas.\nLa sua carriera ebbe i momenti migliori, sia come interprete che come compositore e produttore, negli anni settanta, quando lavorava per l'etichetta discografica Motown. Prima di arrivare alla Motown, Hutch lavor\u00f2 come produttore per gruppi come i Fifth Dimension.\nOltre a scrivere canzoni di successo come I'll Be There dei Jackson 5, Hutch incise diversi album per la Motown (e in seguito per la Whitfield Records dell'ex produttore della Motown Norman Whitfield), e alcuni suoi pezzi raggiunsero i \"top 20\" nelle classifiche R&amp;B, come \"Brother's Gonna Work It Out\" e \"Slick\" (entrambi del 1973). Seguendo la tradizione di Curtis Mayfield, incise anche le colonne sonore dei film blaxploitation \"The Mack\" (1973) e \"Foxy Brown\" (1974).\nHutch mor\u00ec il 19 settembre del 2005, a 60 anni, per ragioni non ancora chiarite."}
{"id": "1312129", "revid": "110157", "url": "https://it.wikipedia.org/wiki?curid=1312129", "title": "Anagrafe nazionale studenti", "text": "L'anagrafe nazionale degli studenti, in Italia, \u00e8 un archivio amministrativo facente capo al MIUR, che raccoglie le informazioni relative agli studenti universitari iscritti ai corsi di studio, istituiti dalle universit\u00e0 in Italia.\nIstituita nel 2004, ai sensi dell'art. 1-bis del decreto legge 9 maggio 2003 n. 105, convertito in legge 11 luglio 2003 n. 170, venne resa operativa con decreto del MIUR n. 9 del 30 aprile 2004.\nDati raccolti.\nIl decreto legge all'art. 1-bis, c. 2, prevede che:\n\u00c8 prevista la trasmissione periodica delle informazioni sulle carriere degli studenti iscritti a corsi di laurea (laurea triennale, laurea specialistica e laurea magistrale, nonch\u00e9 di Scienze della formazione primaria, attivati dall'anno accademico 2001/2002 in poi.\nSono infine rese disponibili tutta una serie di statistiche relative ad immatricolati, iscritti e laureati, suddivise per anno accademico e per ateneo, consultabili pubblicamente presso il relativo sito ministeriale.\nA partire da giugno 2010, con decreto ministeriale, agli Atenei \u00e8 richiesta inoltre la completa copertura di tutte le carriere di studenti ancora iscritti a lauree vecchio ordinamento e diplomi universitari."}
{"id": "1312130", "revid": "1603714", "url": "https://it.wikipedia.org/wiki?curid=1312130", "title": "Chiesa di Santa Caterina (Venezia)", "text": "La chiesa di Santa Caterina (\"vulgo\" Santa Caterina de' Sacchi) \u00e8 un luogo di culto cattolico di Venezia, situato nel sestiere di Cannaregio dedicato a santa Caterina d'Alessandria.\nL'edificio fa parte del complesso del Liceo Marco Foscarini, cui \u00e8 annessa sin da quando l'attuale scuola era il convento dalle monache agostiniane.\nStoria.\nFu iniziata dai Frati del Sacco (Ordine della Penitenza di Ges\u00f9 Cristo o \"de Poenitentia Jesu Christi,\" e detti anche Sacchiti o Sacchini) che s'insediarono in quest'area, allora paludosa, all'inizio del XIII secolo. I religiosi non riuscirono a terminarla a causa della soppressione del loro ordine, avvenuta nel 1274.\nDa tale anno l'edificio pass\u00f2 in varie mani, da un ricco mercante che lo don\u00f2 a Bortolotta Giustinian, fondatrice e prima badessa del nuovo convento di monache agostiniane, ivi istituito e dedicato a santa Caterina d'Alessandria. La memoria del precedente e disciolto ordine sopravvisse nel nome comune di \"Santa Caterina de' Sacchi\" cui era intitolata anche una locale scuola devozionale.\nIn occasione della ricorrenza di santa Caterina, il doge si recava qui per festeggiare la festa dei Dotti.\nNel 1970 un incendio avvenuto durante dei lavori di manutenzione devast\u00f2 la chiesa, distruggendo la cupola, risalente al XVIII secolo, gran parte del barco e del soffitto ligneo trecentesco a carena di nave. Molte delle opere d'arte contenute nell'edificio andarono perdute: tuttavia il \"Matrimonio mistico di santa Caterina\" del Veronese, l'opera forse pi\u00f9 importante, si salv\u00f2 in quanto era definitivamente ospitata dalle Gallerie dell'Accademia, dove si trova tuttora. Altre opere minori al suo interno si trovano al Patriarcato di Venezia.\nDella chiesa rimangono tre opere superstiti. La prima \u00e8 il famosissimo ciclo \"Vita di santa Caterina\", del 1585 circa, di Tintoretto che attualmente si trova nel palazzo Patriarcale, al cui centro era posta la pala del Veronese. Infine, sempre al palazzo Patriarcale si trova la tela di Palma il Giovane \"La madre di santa Caterina consulta i saggi per le nozze della figlia\".\nDescrizione.\nLa chiesa venne finita solo nel XV secolo e presentava una struttura a tre navate di stile gotico. Il soffitto a carena di nave, come quello presente nelle chiese di Santo Stefano e San Giacomo da l'Orio, and\u00f2 distrutto nel 1979. Vi era un bel coro pensile sulla parete di fondo, che era usato dalle monache.\nNell'ambito degli eventi collaterali della LVI Esposizione internazionale d'arte della Biennale di Venezia, all'interno della chiesa \u00e8 stata allestita la performance \"An archaeologist's collection\" dell'artista russo Grisha Bruskin, visitabile dal 7 maggio al 22 novembre 2015. L'autore ha ricavato, qualche anno addietro, una serie di statue quasi a grandezza naturale e le ha interrate in Toscana, in piena campagna, vicino ad una necropoli etrusca. Dopo alcuni anni le ha dissotterrate organizzando una vera e propria campagna di scavo archeologico per riportarle alla luce ed esporle all'interno della chiesa di Santa Caterina nell'ambito del suo progetto artistico."}
{"id": "1312132", "revid": "117230882", "url": "https://it.wikipedia.org/wiki?curid=1312132", "title": "Barnet", "text": "Il London Borough of Barnet \u00e8 un quartiere londinese nella parte nord della citt\u00e0, e fa parte della Londra esterna.\nConfina a nord con l'Hertfordshire e con altri borghi londinesi: Harrow e Brent a ovest, Camden e Haringey a sud-est e Enfield a est."}
{"id": "1312136", "revid": "2230765", "url": "https://it.wikipedia.org/wiki?curid=1312136", "title": "Miniat\u00fcrk", "text": "Miniat\u00fcrk \u00e8 un parco in miniatura che si trova a Istanbul, in Turchia. \u00c8 stato aperto il 2 maggio 2003. Si estende per un'area totale di 60.000 m\u00b2. \u00c8 il parco in miniatura pi\u00f9 grande del mondo con la sua area (15.000 m\u00b2) di modelli. Esso ha 40.000 m\u00b2 di spazio aperto, 3.500 m\u00b2 di area coperta, 2.000 m\u00b2 di piscine e vie d'acqua, e un parcheggio con una capienza di 300 auto.\nIl parco contiene 136 modelli costruiti in scala 1/25. 60 delle strutture sono di Istanbul, 63 sono dell'Anatolia e 13 sono dei territori Ottomani che oggi sono fuori della Turchia. Vi sono rappresentati anche edifici storici come il tempio di Artemide ad Efeso e il mausoleo di Mausolo ad Alicarnasso (oggi Bodrum).\nSpazio aggiuntivo \u00e8 stato riservato per potenziali modelli futuri.\nCollegamenti esterni.\nsito ufficiale"}
{"id": "1312141", "revid": "109171928", "url": "https://it.wikipedia.org/wiki?curid=1312141", "title": "Bexley", "text": "Il London Borough of Bexley \u00e8 un borgo di Londra nella parte sud-est della citt\u00e0, e fa parte della Londra esterna.\nIl borgo confina con il London Borough of Bromley a sud, col London Borough of Greenwich a ovest e il Kent Borough of Dartford a est. Il Tamigi segna il confine pi\u00f9 settentrionale con il London Borough of Havering ed il London Borough of Barking and Dagenham.\nDistretti.\nAnche parti di\nAmministrazione.\nGemellaggi.\nBexley \u00e8 gemellato con:"}
{"id": "1312147", "revid": "155461", "url": "https://it.wikipedia.org/wiki?curid=1312147", "title": "Blocco Yuliya Tymoshenko", "text": ""}
{"id": "1312151", "revid": "256896", "url": "https://it.wikipedia.org/wiki?curid=1312151", "title": "Anagrafe Nazionale Studentii", "text": ""}
{"id": "1312152", "revid": "121019252", "url": "https://it.wikipedia.org/wiki?curid=1312152", "title": "Festival di Napoli 1964", "text": "Il dodicesimo festival della canzone napoletana si tenne a Napoli dal 17 al 19 settembre 1964.\nOrchestra.\nDiretta dai maestri: Eduardo Alfieri, Gianni Aterrano, Luis Enr\u00edquez Bacalov, Alessandro Blocksteiner, Willy Brezza, Maurizio De Angelis, G. De Martini, Carlo Esposito, Angelo Giacomazzi, Ezio Leoni, Gianni Marchetti, Augusto Martelli, Marcello Minerbi, Franco Monaldi, Iller Pattacini, Franco Pisano, Gianfranco Reverberi, Enrico Simonetti e Riccardo Vantellini. Complesso vocale i 4+4 di Nora Orlandi.\nOrganizzazione.\nDell'Ente per la Canzone Napoletana - Ente Salvatore Di Giacomo - G.I.R.A. di\nGianni Ravera"}
{"id": "1312155", "revid": "287204", "url": "https://it.wikipedia.org/wiki?curid=1312155", "title": "Brent (borgo di Londra)", "text": "Il London Borough of Brent \u00e8 un borgo della Grande Londra situato nella parte nord-ovest della citt\u00e0, e fa parte dell'Outer London.\nConfina a nord-ovest con Harrow, a nord-est con Barnet, a est con Camden e Ealing, a sud con Hammersmith &amp; Fulham, Kensington &amp; Chelsea e Westminster.\nStoria.\nBrent fu formato nel 1965 dall'area del Municipal Borough of Wembley e del Municipal Borough of Willesden di Middlesex. Deve il suo nome al fiume Brent che lo bagna."}
{"id": "1312156", "revid": "6923", "url": "https://it.wikipedia.org/wiki?curid=1312156", "title": "Ducato di O\u015bwi\u0119cim", "text": "Il Ducato di O\u015bwi\u0119cim (in tedesco: \"Herzogtum Auschwitz\") fu un antico ducato della Slesia, fondato nel 1315, con capitale a O\u015bwi\u0119cim. Era uno dei numerosi ducati della Slesia.\nStoria.\nFu creato in seguito a una delle tante partizioni dei ducati della Slesia e del sud della Polonia del XII secolo. Le sue terre fecero parte del ducato di Cieszyn (in tedesco: Teschen) finch\u00e9 il ducato di O\u015bwi\u0119cim non venne creato come entit\u00e0 separata nel 1315.\nNel 1454 fu creato il ducato di Zator togliendo alcune terre al ducato di O\u015bwi\u0119cim. Dapprima il ducato di O\u015bwi\u0119cim cadde sotto la sfera di influenza boema, ma nel 1454 fu riunito alla Polonia, quando l'ultimo principe di O\u015bwi\u0119cim, Giovanni IV, si dichiar\u00f2 vassallo del re polacco Casimiro IV Jagellone; tre anni dopo vendette il suo ducato allo stesso Casimiro.\nSia il ducato di O\u015bwi\u0119cim che quello di Zator fecero parte della Corona del Regno di Polonia, ed erano situati nel voivodato di Cracovia. Fece parte dell'Impero austriaco dopo la prima spartizione della Polonia, e fu riunito allo stato polacco solo nel 1918."}
{"id": "1312157", "revid": "287204", "url": "https://it.wikipedia.org/wiki?curid=1312157", "title": "Ducato di Oswiecim", "text": ""}
{"id": "1312158", "revid": "716642", "url": "https://it.wikipedia.org/wiki?curid=1312158", "title": "J\u00f8rgen S\u00f8rensen", "text": "Era soprannominato \"Pastore\".\nCarriera.\nClub.\nEsordisce in serie A l'11 settembre 1949 in Bologna-Atalanta (2-6). Sigl\u00f2 52 gol in maglia neroazzurra, che lo collocano tuttora al nono posto tra i marcatori di tutti i tempi della societ\u00e0 bergamasca.\nPass\u00f2 quindi al Milan, facendo il suo esordio il 13 settembre 1953 nella la partita Udinese-Milan (2-2), e vincendo uno scudetto l'anno successivo.\nNazionale.\nTra il 1946 ed il 1949 ha segnato 8 reti in 14 presenze con la nazionale danese, con cui ha anche vinto una medaglia di bronzo ai Giochi Olimpici di Londra nel 1948."}
{"id": "1312159", "revid": "156341", "url": "https://it.wikipedia.org/wiki?curid=1312159", "title": "Rodolfo Gavinelli", "text": "Carriera.\nLavorava come contabile e giocava a calcio con il Piemonte Football Club di Torino (con cui esord\u00ec in prima squadra nel 1908) come ala destra o mezzala. Anche l'anno di nascita \u00e8 incerto, poich\u00e9 la data pi\u00f9 diffusa, il 1895, pare incompatibile con la sua data d'esordio del 1908, quando avrebbe avuto solo dodici o tredici anni. Tuttavia l'Annuario Italiano del Football del 1913-14 cita testualmente \"Gavinelli Rodolfo nato nel 1895 - 1 volta internazionale\". Altro anno di nascita ipotizzato \u00e8 il 1891.\nSegn\u00f2 anche un gol contro la il 9 marzo 1908, ma arriv\u00f2 in Prima Categoria solo nel 1911. La commissione tecnica della nazionale italiana di calcio lo convoc\u00f2 il 9 aprile 1911 per la partita Francia-Italia, terminata 2-2, in cui con un lungo traversone propizi\u00f2 la seconda rete azzurra di Boiocchi. Inattivo dal 1911 al 1913 per un lungo infortunio, riprese con la maglia dell'Andrea Doria, in cui per\u00f2 gioc\u00f2 solo nella formazione riserve.\nC'\u00e8 incertezza anche riguardo alla sua morte. Secondo Vittorio Pozzo il giocatore si chiamava Rodolfo (non Pietro Antonio) e mor\u00ec durante la prima guerra mondiale, tuttavia risulta un Rodolfo Gavinelli che nel 1920 allen\u00f2 il Livorno. Questo Gavinelli mor\u00ec a Livorno nel 1921, potrebbe per\u00f2 anche trattarsi di un omonimo.\nSe Gavinelli fosse nato nel 1895, sarebbe allora il pi\u00f9 giovane giocatore ad aver vestito la maglia della nazionale, a quindici o sedici anni, superando Renzo De Vecchi."}
{"id": "1312169", "revid": "125839059", "url": "https://it.wikipedia.org/wiki?curid=1312169", "title": "TaleSpin", "text": "TaleSpin \u00e8 una serie animata della Walt Disney Television Animation con alcuni personaggi tratti dal lungometraggio \"Il libro della giungla\" del 1967.\nIn questa serie si trovano alcuni come l'orso Baloo, l'orango Re Luigi, la tigre Shere Khan e alcuni personaggi simili a Bagheera e alle scimmie.\nNegli Stati Uniti, la serie \u00e8 stata trasmessa per la prima volta sul programma \"The Disney Afternoon\" tra il 1990 e il 1991.\nIl nome della serie \u00e8 un gioco di parole con l'inglese \"tailspin\", ossia \"avvitamento\", una manovra eseguita dagli aeroplani. Il tema del volo \u00e8 infatti centrale nell'intera serie.\nAmbientazione e trama.\nLa serie \u00e8 ambientata nella citt\u00e0 fittizia di Cape Suzette, collocata all'interno di una baia protetta da alte scogliere con un unico stretto passaggio che vi consente l'accesso. Il passaggio \u00e8 sorvegliato da batterie di cannoni anti-aerei per impedire gli attacchi dei pirati dell'aria alla citt\u00e0. La collocazione temporale della serie non \u00e8 mai esplicitata, ma le architetture, i modelli delle automobili, l'assenza di mezzi di comunicazione quali la televisione e l'utilizzo invece massiccio della radio fanno pensare ad un'ambientazione nei tardi anni trenta del Novecento.\nProtagonista della serie \u00e8 l'orso Baloo, che svolge la professione di pilota mercantile per una ditta di trasporti locali. Nei propri viaggi aerei si scontrer\u00e0 spesso con i pericolosi pirati dell'aria, sempre in cerca di velivoli mercantili da razziare.\nDoppiatori.\nDoppiatori originali\nDoppiatori italiani\nEdizioni home video.\nIn Italia la serie \u00e8 stata distribuita sul mercato VHS in nove edizioni targate Walt Disney Home Video fino al 1993 prima della re-distribuzione fatta dalla Disney Video dal 1997:\nDVD.\nNegli USA \u00e8 stata distribuita la serie in due DVD:"}
{"id": "1312170", "revid": "339392", "url": "https://it.wikipedia.org/wiki?curid=1312170", "title": "Spada z", "text": ""}
{"id": "1312172", "revid": "38120", "url": "https://it.wikipedia.org/wiki?curid=1312172", "title": "Talespin", "text": ""}
{"id": "1312174", "revid": "38120", "url": "https://it.wikipedia.org/wiki?curid=1312174", "title": "Tale spin", "text": ""}
{"id": "1312175", "revid": "38120", "url": "https://it.wikipedia.org/wiki?curid=1312175", "title": "Tale Spin", "text": ""}
{"id": "1312177", "revid": "767487", "url": "https://it.wikipedia.org/wiki?curid=1312177", "title": "Unplugged - The Official Bootleg", "text": "Unplugged - The Official Bootleg \u00e8 il ventitreesimo album solista di Paul McCartney, il terzo live, pubblicato il 20 maggio 1991 in Inghilterra per la EMI/Parlophone e il 4 giugno 1991 negli Stati Uniti per la Capitol Records. Solo la versione in vinile pubblicata in Inghilterra e in Spagna apparve invece su etichetta Hispavox.\nIl disco.\nOrigine e storia.\nAppena rientrato dal tour mondiale che lo aveva visto protagonista con Tripping the Live Fantastic, McCartney decise di presentare un nuovo show per un pubblico limitato con una esecuzione \"live\" esclusivamente su strumenti acustici. McCartney decise di utilizzare gli strumenti senza il supporto di alcun amplificatore, catturando il suono esclusivamente con l'ausilio di microfoni posizionati vicino agli strumenti.\nUtilizzando pressoch\u00e9 la stessa identica formazione che lo aveva accompagnato durante il tour mondiale di \"Tripping the Live Fantastic\" (con il batterista Blair Cunningham al posto di Chris Whitten), McCartney si concentr\u00f2 nella scelta dei brani da proporre soprattutto su brani folk/rock degli anni '50, alcuni pezzi minori dei Beatles e lavori tratti dal suo primo album solista. Molti dei brani di questo disco erano gi\u00e0 apparsi nell'album \u0421\u043d\u043e\u0432\u0430 \u0432 \u0421\u0421\u0421\u0420, di cui \"Unplugged\" riprende per stile grafico e font la copertina.\nLo spettacolo fu uno dei primi ad essere presentati da MTV nella famosa serie MTV Unplugged. La tracklist dei brani apparsi sulle edizioni in vinile, su CD e su musicassetta non conteneva alcuni brani come \"Things We Said Today\", \"Midnight Special\", \"Matchbox\", \"Mean Woman Blues\" e \"The Fool\", apparsi solo nello special televisivo. Tra i circa settanta brani provati ma non registrati apparivano: \"Mother Nature's Son\", \"Figure Of Eight\", \"Cut Across Shorty\", \"Heartbreak Hotel\", \"Heart of The Country\", \"She's My Baby\", \"Put it there\", \"Michelle\", \"Rocky Raccoon\" e \"Mrs. Vanderbilt\"."}
{"id": "1312179", "revid": "1005847", "url": "https://it.wikipedia.org/wiki?curid=1312179", "title": "Elezioni amministrative in Italia del 2000", "text": "Le elezioni amministrative in Italia del 2000 si sono tenute il 16 aprile (primo turno) e il 30 aprile (secondo turno).\nIn Valle d'Aosta le elezioni si sono tenute il 7 maggio; in Trentino-Alto Adige il 14 maggio (primo turno) e il 28 maggio (secondo turno).\nIn Sicilia le elezioni si sono tenute altres\u00ec il 26 novembre (primo turno) e il 10 dicembre (secondo turno).\nElezioni comunali di novembre.\nSicilia.\nEnna.\nFonti: Candidati, primo turno - Liste - Secondo turno - Seggi\nElezioni provinciali.\nSono di seguito indicati i risultati ufficiali, parzialmente diversi da quelli inizialmente divulgati dallo stesso ministero dell'interno."}
{"id": "1312187", "revid": "1953061", "url": "https://it.wikipedia.org/wiki?curid=1312187", "title": "Camden (borgo di Londra)", "text": "Il borgo londinese di Camden (pronuncia: ) \u00e8 un borgo di Londra nella parte nord della citt\u00e0, e fa parte della Londra interna.\nL'area del borgo parte da Holborn e Bloomsbury a sud per arrivare a nord a Hampstead Heath. Confina a sud con la City of Westminster e la City of London, a ovest con Brent, a nord con Barnet e Haringey e ad est con Islington.\nStoria.\nIl borgo fu creato nel 1965 dall'area di Hampstead, Holborn e St Pancras, parte della Contea di Londra. Deve il suo nome a Camden Town, chiamata cos\u00ec dal nome di Charles Pratt, primo conte di Camden nel 1795."}
{"id": "1312189", "revid": "1543377", "url": "https://it.wikipedia.org/wiki?curid=1312189", "title": "Paola Cavalieri", "text": "La questione animale.\nIl suo lavoro teoretico s'incentra sulla domanda se dobbiamo continuare a ritenere gli animali esseri viventi secondari o se dobbiamo a loro attribuire dignit\u00e0 di considerazione morale. Superando la contrapposizione tra utilitarismo e kantismo Cavalieri sostiene che la dottrina dei diritti dell'uomo include la protezione morale degli animali.\nParlando di diritti cio\u00e8 la Cavalieri si riferisce all'estensione alle altre specie animali di alcuni dei diritti fondamentali dell'uomo, quali il diritto di vivere in libert\u00e0 o di non soffrire inutilmente. Il termine \"diritto\" viene quindi inteso in senso morale e legale. La posizione dei sostenitori dei diritti animali, come la Cavalieri, \u00e8 dunque pi\u00f9 specifica di quelle dei movimenti animalisti, che, nelle loro correnti pi\u00f9 moderate, esprimono \"solidariet\u00e0\" nei confronti degli animali (\"animal welfare\") senza necessariamente attribuire agli animali stessi dei \"diritti\".\nIn particolare la causa dei diritti degli animali va estesa secondo la Cavalieri alle grandi scimmie. Su questo argomento ha pubblicato \"Il Progetto Grande Scimmia\" (1993), realizzato insieme al filosofo Peter Singer e da cui ha preso le mosse il Progetto Grande Scimmia, e \"La questione animale\" (1999). Cavalieri \u00e8 inoltre direttrice della rivista internazionale di filosofia \"Etica &amp; Animali\"."}
{"id": "1312190", "revid": "1745361", "url": "https://it.wikipedia.org/wiki?curid=1312190", "title": "Travignolo", "text": "Il Travignolo (\"Travign\u00f6l\" in dialetto predazzano) \u00e8 un torrente del Trentino orientale che nasce alle pendici delle Pale di San Martino, al confine con la provincia di Belluno, dalle acque di fusione del ghiacciaio del Travignolo, che sta nell'omonimo canalone incassato tra la Cima della Vezzana (3192\u00a0m.s.l.m.) e il Cimon della Pala (3184\u00a0m.s.l.m.) ad un'altitudine di circa 1920 metri s.l.m.. Dopo 22 km confluisce nell'Avisio presso Predazzo.\nDescrizione.\nLungo il suo corso, percorre la val Venegia, la conca di Paneveggio e pi\u00f9 a valle, seguito approssimativamente dalla Strada statale 50 del Grappa e del Passo Rolle, viene sbarrato dalla diga di Forte Buso che forma il lago di Paneveggio o di Forte Buso, poco a monte dell'abitato di Bellamonte. Il bacino del torrente nel suo complesso corrisponde alla val Travignolo.\nI suoi affluenti principali sono i rii: Vallazza, Val Miniera, Bocche, Lusia, Fiampel\u00e0n, Vallaccia - Canv\u00e8re e Viezzena sulla sponda destra, i rii Juribello, Colbricon, Ceremana, Val\u00f2n, Valon\u00e0t, Laste, Pelenzen e Valmaggiore su quella sinistra.\nSfocia nel torrente Avisio all'altezza del paese di Predazzo a circa 1000\u00a0m.s.l.m. di quota. Complessivamente il corso del fiume interessa i comuni di Primiero San Martino di Castrozza e Predazzo."}
{"id": "1312194", "revid": "339392", "url": "https://it.wikipedia.org/wiki?curid=1312194", "title": "Oggetti di Dragon Ball", "text": ""}
{"id": "1312195", "revid": "44638", "url": "https://it.wikipedia.org/wiki?curid=1312195", "title": "Pietro Antonio Gavinelli", "text": ""}
{"id": "1312205", "revid": "253269", "url": "https://it.wikipedia.org/wiki?curid=1312205", "title": "\u00c9ric Serra", "text": "Biografia.\nSerra \u00e8 un affermato bassista e compositore, celebre soprattutto per le colonne sonore realizzate per molti film a partire dagli anni Ottanta; il suo \"sound\" caratterizzato dall'uso del sintetizzatore \u00e8 inconfondibile.\nDeve la sua fortuna in particolare alla collaborazione con il regista francese Luc Besson, per il quale ha scritto le musiche di molti film, tra cui \"Subway\", \"Le Grand Bleu\", \"Nikita\", \"L\u00e9on\", \"Il quinto elemento\", \"Giovanna d'Arco\".\nDegno di nota anche il suo lavoro per uno dei film di James Bond pi\u00f9 conosciuti, \"GoldenEye\"; anche se criticato dai \"puristi\" della saga, che malvolentieri hanno digerito la carica innovatrice imposta dal compositore francese, le sue musiche hanno ricevuto il plauso degli addetti ai lavori e hanno contribuito in una certa maniera al successo del film e al rilancio mondiale della saga della spia inglese."}
{"id": "1312208", "revid": "125202470", "url": "https://it.wikipedia.org/wiki?curid=1312208", "title": "Greifswald", "text": "Greifswald (in basso tedesco \"Griepswohld\") \u00e8 una citt\u00e0 del Meclemburgo-Pomerania Anteriore, in Germania.\nPosta sulle rive del Mar Baltico, \u00e8 attraversata dal fiume Ryck. \u00c8 posta a met\u00e0 strada tra le due maggiori isole della Germania, R\u00fcgen e Usedom.\nSi fregia del titolo di \"citt\u00e0 universitaria ed anseatica\" (ted.: \"Universit\u00e4ts- und Hansestadt\"). Circa un quarto della sua popolazione \u00e8 composta da membri dell'Universit\u00e0 di Greifswald.\nGeografia fisica.\nPosta nel nord-est della Germania, Greifswald \u00e8 attraversata dal fiume Ryck. La citt\u00e0 \u00e8 situata in fondo alla Baia di Greifswald, dove sorge l'abitato di Greifswald-Wieck, un tempo borgo di pescatori, ora marina e porto turistico della citt\u00e0.\nLa citt\u00e0 \u00e8 circondata da pianure.\nStoria.\nNel 1199 i principi danesi di R\u00fcgen autorizzarono i monaci a edificare l'Abbazia di Eldena, nei pressi della foce del Ryck. Il luogo, attraversato da un'importante via regia, e dotato di saline naturali, venne ribattezzato \"Gryp(he)swold(e)\". Il sale arricch\u00ec notevolmente i monaci, che fecero di Greifswald un importante centro della regione, anche dopo la cacciata dei danesi e l'arrivo dei duchi di Pomerania. Il 14 maggio 1250 divenne citt\u00e0 libera, cui si applicava il cosiddetto diritto di Lubecca. La citt\u00e0 col passare del tempo crebbe ulteriormente tanto da diventare uno dei membri pi\u00f9 importanti della Lega Anseatica, nel 1456 il borgomastro concesse la fondazione dell'universit\u00e0, la pi\u00f9 antica della regione. Durante la guerra dei Trent'anni, la Pomerania venne invasa dalla Svezia, Greifswald fu l'ultima roccaforte imperiale a cadere. Al termine della guerra la citt\u00e0 entr\u00f2 a far parte del Regno di Svezia, nella cosiddetta Pomerania svedese. Fu questo un periodo buio per la citt\u00e0, la popolazione diminu\u00ec sensibilmente, le continue guerre e rivolte resero la citt\u00e0 un luogo-fantasma. Durante la Grande guerra del nord, la citt\u00e0 divenne quartier generale dell'esercito svedese, che la saccheggi\u00f2 ulteriormente. Nel 1815 pass\u00f2 alla Prussia e Greifswald finalmente risorse. Durante la Seconda guerra mondiale sub\u00ec gravi distruzioni e, nel 1949 entr\u00f2 a far parte della Repubblica Democratica Tedesca. Il governo comunista non favor\u00ec la ricostruzione del centro storico che solo a partire dalla fine degli anni ottanta riprese di nuovo il suo antico aspetto. Ora Greifswald, dopo un periodo di abbandono, dovuto all'emigrazione di molti suoi abitanti verso l'ovest, \u00e8 tornata ad essere un importante centro turistico dell'area baltica nonch\u00e9 sede di una delle principali universit\u00e0 dello stato.\nEconomia.\nL'economia cittadina si basa principalmente sulle attivit\u00e0 che ruotano attorno all'Universit\u00e0, ma anche il turismo e la cantieristica sono voci importanti per Greifswald.\nTurismo.\nSono da vedere le rovine di Eldena. La citt\u00e0 offre alcuni pregevoli edifici\nin stile gotico baltico come la chiesa di Santa Maria, il Municipio e la Biblioteca.\nCultura.\nGreifswald \u00e8 dotata di alcuni musei, di un teatro e di un orto botanico e, nonostante la sua popolazione non proprio numerosa, offre molti eventi culturali durante l'anno.\nOspita, presso il l'Istituto Max Planck di fisica del plasma, il primo stellarator (reattore nucleare a fusione) di ultima generazione, il Wendelstein 7-X, ed \u00e8 stato acceso per la prima volta nel 2015.\nSuddivisione amministrativa.\nLo Statuto cittadino (art. 21) contempla le seguenti suddivisioni amministrative:\nAmministrazione.\nGemellaggi.\nGreifswald \u00e8 gemellata (formalmente o intrattenendo \"contatti particolari\") con:\nGemellaggi veri e propri (\"St\u00e4dtepartnerschaft\"):\n\"contatti\" (\"St\u00e4dtekontakte\") con:"}
{"id": "1312210", "revid": "20973", "url": "https://it.wikipedia.org/wiki?curid=1312210", "title": "Ipercoop", "text": ""}
{"id": "1312223", "revid": "729019", "url": "https://it.wikipedia.org/wiki?curid=1312223", "title": "Aeroporto Internazionale Nnamdi Azikiwe", "text": "LAeroporto internazionale Nnamdi Azikiwe \u00e8 la principale struttura aeroportuale di Abuja, capitale della Nigeria. Fu intitolato al primo presidente nigeriano Nnamdi Azikiwe. La struttura comprende un terminal per voli nazionali e internazionali, che condividono la medesima pista.\nNel 2011, l'aeroporto ha gestito 4\u00a0216\u00a0147 passeggeri, suddivisi fra 3\u00a0624\u00a0862 su voli nazionali e 591\u00a0285 su voli internazionali, con un incremento rispetto al 2010 rispettivamente del 7,8 % e 5,3 %.\nIl 13 novembre 2006 \u00e8 stato siglato un accordo tra il governo e il consorzio Abuja Gateway Consortium che prevede la gestione dell'aeroporto per i prossimi 25 anni. Il contratto comprende la gestione e lo sviluppo di infrastrutture aeroportuali come hotel, parcheggi e spazi per lo shopping."}
{"id": "1312225", "revid": "1632387", "url": "https://it.wikipedia.org/wiki?curid=1312225", "title": "Fabio Guadagnini", "text": "\u00c8 stato Direttore di Sky Sport 24, di Sky Sport e di Fox Sports e dal 2017 al 2020 il \"Chief Communications Officer\" del Milan. Ha anche guidato la comunicazione del Comitato Promotore di Roma 2024, il progetto di candidatura olimpica di Roma Capitale. \nOggi \u00e8 il Chief Commercial Officer per l'Italia di EMG , gruppo leader in Europa in produzione televisiva, host production, digital, con due centri di produzione a Milano. Insegna comunicazione e giornalismo sportivo alla 24 Business School (https://www.24bs.com) . \nBiografia.\nLaureato in Lingue e Letterature Straniere presso l'Universit\u00e0 IULM di Milano. L'esordio in televisione nell'agosto del 1991 con la nascita di Telepi\u00f9 (direttore Rino Tommasi), dove conduce per diversi anni i notiziari sportivi e la rubrica settimanale \"Obiettivo Sci\" con l'ex direttore tecnico della \u201cvalanga azzurra\u201d Mario Cotelli. \"Obiettivo Sci\" giunger\u00e0 ad avere anche cadenza quotidiana, con grande impatto in occasione di Mondiali e Giochi Olimpici. Il sodalizio con Mario Cotelli si protrarr\u00e0 per 8 anni, nel periodo pi\u00f9 florido per lo sci italiano. Diviene giornalista professionista il 15 settembre 1993. \nDal 1991 al 1999 si occupa di molti sport (Sci Alpino e Nordico, Hockey su Ghiaccio, Atletica Leggera, Basket, Formula Uno, Tennis) sia come conduttore (\"Coast to Coast, Sportime, Momenti di Sport, Zak\"), che come inviato e telecronista.\nDal 1997, come caporedattore e conduttore, si occupa di \"+F1\" il primo progetto interattivo multi-canale legato al mondiale di Formula Uno, lavorando a fianco di Andrea De Adamich; impegnato anche come telecronista su \"Eurosport\" negli eventi IAAF di Atletica Leggera e la Coppa del Mondo FIS di Sci Alpino e Nordico, e come Produttore esecutivo di \"World Ski Report\", il primo magazine televisivo dedicato alla Coppa del Mondo FIS di Sci Alpino distribuito in tutto il mondo.\nA Stream.\nDall'agosto del 1999 approda a Stream, tv satellitare a pagamento (direttore Darwin Pastorin) come caporedattore centrale. Conduce i pre e post-partita dei match di Serie A con Monica Leofreddi.\nDal 2001 conduce tutti i programmi legati all'UEFA Champions League. Nei 4 anni di attivit\u00e0 a Stream realizza vari progetti editoriali, tra cui il ritorno del Wrestling in Italia (prima con il pacchetto WCW e poi con la WWE), l'esclusiva del torneo di tennis di Wimbledon, primo reale esempio di TV sportiva interattiva (giugno 2000), l'acquisizione dei principali Tornei di tennis A.T.P., la nascita di un canale televisivo interamente dedicato agli sport invernali, \"Snowtime\", poi divenuto sito web (dicembre 1999).\nA Sky.\nDa giugno 2003, con la nascita di Sky Italia, diventa vice direttore di Sky Sport con delega sulle rubriche. Tra i programmi ideati e curati, \"Sky Calcio Show\" (che conduce nella prima stagione con Ilaria D'Amico e Mario Sconcerti), \"10\" (con Dario Vergassola, Alessandro Bonan, Laura Ghislandi, Pasquale Bruno e Claudio Pasqualin), \"Il Film del Campionato\", \"1X2 Generation\", \"Zona Champions League\" (con Jos\u00e9 Altafini), \"Playerlist\", \"Goal Deejay\".\nDa gennaio 2005 riprende a condurre tutti gli eventi della UEFA Champions League fino a maggio del 2008. In studio si alternano negli anni Gianluca Vialli, Paolo Rossi, Marcello Lippi, Leonardo.\nNell'autunno 2006, dopo l'esperienza dei Mondiali, conduce gli studi del campionato di Serie B (in una stagione resa eccezionale dalla contemporanea presenza di Juventus, Napoli, Genoa, Bologna e Hellas Verona), della UEFA Champions League, e dei Mondiali di calcio 2006 direttamente dai principali stadi in Germania.\nPer la stagione televisiva 2007/2008 conduce la stagione di UEFA Champions League (Sky Sport 1), con Marcello Lippi, dopo il titolo Mondiale, Paolo Rossi, Gianluca Vialli.\nDa febbraio 2008 partecipa al piano di lancio e \"start up\" operativo del nuovo canale \"All News\" sportivo Sky Sport24, canale 200 e 502 del decoder Sky, di cui diventa direttore responsabile dal mese di agosto.\nDal primo agosto 2009 diventa direttore responsabile dei canali di Sky Sport come responsabile della testata giornalistica \"Sport Time\", in concomitanza del lancio della trasmissione in formato e dell'Alta Definizione. Nella sola stagione 2009/10 Sky Sport ha trasmesso integralmente eventi sportivi come la Serie A, l'Uefa Champions League, i XXI Giochi olimpici invernali, i X Giochi paralimpici invernali, il Six Nations di Rugby, la Coppa del Mondo di calcio \"Sudafrica 2010\".\nNella stagione 2010/11 avvia il nuovo progetto editoriale legato alla Serie A, che comprende le dirette di tutti i match, ciascuno di essi con un pre e post - partita dedicato, il nuovo programma della domenica pomeriggio \"Sky In Campo\", il nuovo anticipo della domenica delle 12.30, il nuovo formato di \"Sky Calcio Show\", in onda dalle 17.00 alle 24.00.\nDa giugno 2012 si occupa del progetto Motosports all'interno dell'offerta SKY, pianificando la start up dei canali tematici dedicati alla Formula Uno e Moto GP, in seguito alla acquisizione per i prossimi 5 anni dei diritti live esclusivi della Formula Uno (dal 2013) e dei diritti live esclusivi della MotoGP (dal 2014).\nPresiede e coordina tutte le attivit\u00e0 dei progetti, che includono delle campagne di marketing e comunicazione integrate sulla piattaforma per il rafforzamento dell'offerta di Sky Sport HD. Dal 19 febbraio 2013 lancia il nuovo canale H24 dedicato alla Formula Uno Sky Sport F1 HD.\nA Fox Sports.\nDa agosto 2013, dopo averne gestito intralmente le operazioni di start up, diviene direttore di Fox Sports (canale la cui programmazione include in esclusiva i campionati di calcio inglese, spagnolo, tedesco, olandese e l'FA Cup, Copa Libertadores e Copa Sudamericana) lanciato sul mercato l'8 agosto 2013, in onda nelle prime due stagioni sulle piattaforme Sky e Mediaset Premium, dal 2015 in esclusiva sulla piattaforma SKY, che integra anche alcuni dei migliori eventi sportivi da tutto il mondo, tra cui l'Eurolega, la Coppa CEV maschile di Volley, l'MLB, la National Hockey League, la Diamond League di atletica leggera e il Rally WRC, l'UFC. \nRoma 2024.\nIl 16 ottobre 2015, Guadagnini lascia Fox Sports per diventare responsabile della comunicazione del Comitato Olimpico per Roma 2024. Nella sua attivit\u00e0 riporta al Presidente del Comitato Luca Cordero di Montezemolo, il Presidente del CONI Giovanni Malago', il Coordinatore Generale Diana Bianchedi. Il dipartimento di Comunicazione ha gestito tutte le attivit\u00e0 media, digital, gli eventi, le iniziative promozionali, con operativit\u00e0 dirette anche alla stesura del dossier di candidatura olimpica per i Giochi del 2024. \nIl Comitato Roma 2024 ha concluso le sue attivit\u00e0 il 31 ottobre 2016, dopo che l'assemblea consiliare di Roma Capitale ha tolto il proprio sostegno al progetto.\nNel Milan.\nIl 20 aprile 2017 viene nominato Chief Communications Officer del Milan. Nella prima stagione di attivit\u00e0 si occupa della riorganizzazione dell'intera area dei contenuti del Club, il canale tematico \"Milan TV\" e la \"Milan Media House\" (la factory che genera i contenuti social del Milan per la fanbase nazionale e internazionale), attivit\u00e0 che hanno portato a una crescita significativa sulle piattaforme social del Club e avviato il lancio della nuova APP ufficiale rossonera nell'estate del 2018. Ha coordinato tutte le attivit\u00e0 di comunicazione dell'Area Sportiva e guidato le iniziative di corporate communication del Club, tra cui il progetto per il nuovo stadio, generato con l'Inter. In data 4 agosto 2020 comunica con il Milan l'interruzione del rapporto professionale dal 4 settembre."}
{"id": "1312228", "revid": "95993", "url": "https://it.wikipedia.org/wiki?curid=1312228", "title": "Yuejiajiao", "text": ""}
{"id": "1312229", "revid": "95993", "url": "https://it.wikipedia.org/wiki?curid=1312229", "title": "Yuemenquan", "text": ""}
{"id": "1312231", "revid": "95993", "url": "https://it.wikipedia.org/wiki?curid=1312231", "title": "Yuemen", "text": ""}
{"id": "1312234", "revid": "124841323", "url": "https://it.wikipedia.org/wiki?curid=1312234", "title": "T-Pain", "text": " \u00c8 noto anche come Teddy Pain, Teddy Penderazdoun e Teddy Verseti. Fondatore della Nappy Boy Entertainment, \u00e8 anche conosciuto per aver reso l'uso dell'Auto-Tune pi\u00f9 popolare nel mondo dell'hip hop.\nBiografia.\nLa prima tappa della carriera di T-Pain fu quando faceva parte del gruppo rap-hip-hop Nappy Headz che lasci\u00f2 successivamente per dedicarsi alla carriera solista.\nCome prima cosa registr\u00f2 il brano \"I'm Fucked Up\", una cover del singolo di Akon \"Locked Up\".\nFu proprio sentendo questa canzone che Akon si accorse del talento di Teddy Pain e lo volle immediatamente nella sua scuderia: la Konvict Muzik. Cos\u00ec Pain registr\u00f2 il suo album per la casa discografica di Akon e diede il titolo \"Rappa Ternt Sanga\" (slang per \"Rapper Turn To Singer\") all'album.\nIl suo primo singolo fu \"I'm Sprung\" mentre il secondo fu \"I'm N Luv (Wit A Stripper)\" cantato in coppia con Mike Jones.\nL'album debutt\u00f2 alla numero 33 della Billboard 200 e riusc\u00ec infine a conquistare il Disco d'oro.\nFu il 2007 l'anno della seconda release di T-Pain: \"Epiphany\". Il primo singolo fu un club-oriented: \"Buy You A Drank (Shawty Snappin')\" in collaborazione con Yung Joc; fu poi il turno di \"Bartender\" con Akon. Entrambi i singoli entrarono nella Top 5. L'album debutt\u00f2 al primo posto della US Billboard 200 e vendette circa 819.000 copie entro maggio 2008 e divent\u00f2 cos\u00ec il primo album numero uno dell'artista.\nNel frattempo T-Pain diventa punto di forza anche per altri artisti ed appare cos\u00ec nei singoli \"I'm a Flirt\" remix di R. Kelly insieme a T.I., \"Outta My System\" di Bow Wow, \"Baby Don't Go\" di Fabolous, \"I'm So Hood\" di DJ Khaled insieme ad altri rapper, \"Shawty\" di Plies, \"Good Life\" di Kanye West, ma soprattutto in \"Kiss Kiss\" di Chris Brown e in \"Low\" di Flo Rida, due singoli di grande successo in patria che raggiunsero la vetta della Billboard Hot 100.\nNel periodo tra il 24 novembre del 2007 e l'8 dicembre dello stesso anno, T-Pain presenziava nella Top 10 della US Billboard Hot 100 con ben quattro singoli.\nLa canzone \"Good Life\" di Kanye West vinse ben due premi: il primo fu il BET Award per la Best Collaboration. La canzone fu inoltre nominata in molte altre categorie dei BET Award.\nIl secondo premio per la canzone fu assegnato nel 2008 ai Grammy Award dove vinse come Best Rap Song.\nL'11 dicembre 2008 \u00e8 la data di pubblicazione del terzo album di T-Pain: \"Thr33 Ringz\" (Three Rings).\nI singoli estratti sono 3: \"Can't Believe It\" in collaborazione con Lil Wayne e il cui video del singolo ebbe la sua premier sul canale americano BET il 26 agosto 2008; fu poi il turno di \"Chopped &amp; Skrewed\" con Ludacris; infine il terzo singolo fu \"Freeze\" con Chris Brown.\n\"Thr33 Ringz\" vede anche la collaborazione di molti artisti tra cui T.I., Dj Khaled, Ciara, Kanye West e molti altri oltre ai gi\u00e0 citati Lil'Wayne, Ludacris &amp; Chris Brown.\nPrima dell'uscita di questo terzo album T-Pain realizza un mixtape, allo scopo di introdurre il successivo album, Thr33 Ringz appunto, dal nome Pr33 Ringz.\nIl 2008 \u00e8 un altro anno d'oro per T-Pain che appare in molte altre collaborazioni tra le quali \"She Got It\" dei 2 Pistols, \"Go Girl\" di Ciara, \"The Boss\" di Rick Ross, \"Cash Flow\" di Ace Hood, \"Shawty Get Loose\" di Lil Mama insieme a Chris Brown, \"One More Drink\" di Ludacris e \"Go Hard\" di DJ Khaled con Kanye West.\nT-Pain &amp; Ludacris fecero una performance di \"Chopped &amp; Skrewed\" e \"One More Drink\" nel programma americano \"Jimmy Kimmel Live\" della ABC il 14 novembre 2008 e sulla NBC a Saturday Night Live il 22 novembre 2008.\nT-Pain comparve ancora a SNL il 7 febbraio 2009 (nell'episodio condotto da Bradley Cooperwith) in un Digital Short.\nNel 2009 T-Pain afferma che sarebbe stato realizzato un nuovo album che si sarebbe dovuto chiamare UBER ma successivamente release date e title vengono cambiati.\nRevolveR \u00e8 il titolo scelto per il nuovo lavoro di Pain e come data, non ancora certa, \u00e8 scelto il 2010.\nA giugno del 2009 T-Pain e Taylor Swift collaborano in un brano parodia per i CMT Music Awards. Il brano \u00e8 intitolato \"Thug Story\" ed \u00e8 la parodia del famoso singolo di Taylor: \"Love Story\".\nIl successivo passo di T-Pain \u00e8 la creazione di un'applicazione per iPhone chiamata \"I Am T-Pain\". Essa consiste nel poter applicare il famoso Auto-tune sulla voce grazie all'iPhone. Nel 2010 Teddy Pain collabora con Cartoon Network's Adult Swim come produttore del musical e serie animata intitolata Freaknink. Il musical \u00e8 andato in onda il 7 marzo 2010.\nTornando al 2009, 10 novembre, si ha una release date di un nuovo singolo dell'ormai onnipresente T-Pain: si tratta di \"Take Your Shirt Off\". Il brano \u00e8 l primo singolo dal prossimo album \"RevolveR\".\nInfine il 1\u00ba febbraio 2010 viene realizzato il secondo singolo dell'album futuro: \"Reverse Cowgirl\".\nNonostante T-Pain continui a presenziare nei singoli di altri artisti pare che \"Take Your Shirt Off\" non abbia ottenuto il successo aspettato ed infatti la canzone \u00e8 stata declassata a Singolo Anticipatore dell'album rendendo cos\u00ec ufficialmente \"Reverse Cowgirl\" il primo singolo di \"RevolveR\".\nL'11 aprile 2010 attraverso il canale YouTube ufficiale di T-Pain viene pubblicata la canzone che sar\u00e0 il secondo singolo di RevolveR: si tratta di \"Kiss Her\", prodotta da Clinton Sparks e DJ Snake. Nel 2011 T-Pain collabora con Pitbull nel singolo \"Hey Baby (Drop It to the Floor)\".\nNel 2017 collabora con Fedez e J-Ax nel singolo \"Senza pagare\"."}
{"id": "1312235", "revid": "132266", "url": "https://it.wikipedia.org/wiki?curid=1312235", "title": "Marcel Lef\u00e8bvre", "text": ""}
{"id": "1312238", "revid": "729019", "url": "https://it.wikipedia.org/wiki?curid=1312238", "title": "Hanna Reitsch", "text": "Biografia.\nNata in una famiglia della buona borghesia (la madre proveniva dalla piccola aristocrazia austriaca di fede cattolica), in giovent\u00f9 fu una fervente nazista, ricevette diverse decorazioni e fu nominata capitano per la sua intensa attivit\u00e0 di collaudatrice di velivoli civili e militari e per la conquista di diversi record mondiali, in particolare nel volo a vela.\nFu tra l'altro collaudatrice dello Junkers Ju 87 \"Stuka\", del Dornier Do 17 e del primo elicottero pilotabile, il Focke-Achgelis Fa 61. Quando per la Germania la vittoria sembrava impossibile, fu lei la prima a proporre a Hitler la costituzione di squadriglie di \"kamikaze\" tedeschi. Si propose come pilota collaudatrice per una versione dotata di cabina di pilotaggio della bomba volante V1-e, detta Reicherberg.\nAll'epoca la maggior parte delle ausiliarie dell'aviazione tedesca erano impegnate in ruoli di supporto, in particolare come addette alle comunicazioni radio; la Reitsch era, invece, assieme alla Von Stauffenberg, l'unica impiegata come collaudatrice. Meno chiaro e pi\u00f9 defilato \u00e8 il ruolo di Thea Rasche, pilota famosa negli anni '30 per i record ottenuti, che risulta inquadrata nel corso della seconda guerra mondiale come tenente/pilota al pari di Elly Beinhorn.\nNell'aprile del 1945, insieme al generale Robert Ritter von Greim, si rec\u00f2 con il suo Fieseler Fi 156 Storch nel centro di Berlino, che stava per cadere in mano ai sovietici, per raggiungere Adolf Hitler nel bunker in cui si era rifugiato. Questi aveva convocato von Greim per nominarlo nuovo capo della Luftwaffe. La Reitsch tent\u00f2 inutilmente di convincere il \"F\u00fchrer\" a farsi trarre in salvo e di farsi almeno affidare i sei figli di Joseph Goebbels. \nHanna Reitsch raccont\u00f2 che durante questo incontro Adolf Hitler sent\u00ec via radio la notizia dei fatti di piazzale Loreto e rifer\u00ec successivamente che il F\u00fchrer ebbe una \"crisi di furore e di rabbia verso gli italiani\" e temette una sorte simile.\nIn quell'occasione mostr\u00f2 la sua grande bravura di pilota atterrando in una strada ingombra di calcinacci e rottami e rimanendo illesa. Von Greim invece fu ferito ad una gamba da un colpo di antiaerea. Dopo la fine della guerra, e dopo essere stata trattenuta in prigionia diciotto mesi da parte degli Alleati per essere interrogata, continu\u00f2 a volare, partecipando a gare internazionali di volo a vela, conquistando medaglie e nuovi record. Nel 1951 scrisse il primo di quattro libri, un'autobiografia dal titolo \"Fliegen mein Leben\".\nInvitata da Indira Gandhi e Nehru, visit\u00f2 l'India nel 1959 e vi fond\u00f2 una scuola di aviazione. Nel 1961 visit\u00f2 gli Stati Uniti d'America, invitata dal presidente John Fitzgerald Kennedy. Nel 1962 si trasfer\u00ec per quattro anni in Ghana, su invito del presidente Kwame Nkrumah, dove fond\u00f2 una scuola di volo a vela. La scuola era comandata da J. E. S. de Graft-Hayford e accoglieva diversi alianti, tra i quali dei doppi (Schleicher K7, Slingsby T.21 e un Bergfalk) e dei singoli (Schleicher K8).\nMor\u00ec a Francoforte sul Meno nel 1979 per un infarto dovuto a un'insufficienza cardiaca acuta.\nRecord e medaglie.\nNel 1952 si qualific\u00f2 terza nei campionati mondiali di volo a vela tenutisi in Spagna: fu l'unica donna a partecipare. Nel 1955 conquist\u00f2 il record femminile di altezza nel volo a vela (6848 m). Conquist\u00f2 due volte il record femminile di distanza di volo a vela, nel 1976 (715\u00a0km) e nel 1979 (802\u00a0km), volando lungo la catena montuosa degli Appalachi, negli Stati Uniti d'America. Fu la prima donna ad attraversare le Alpi in aliante. A tutti questi riconoscimenti bisogna aggiungere la Croce di Ferro di prima classe (nel marzo del 1941 aveva ottenuto la Croce di Ferro di seconda classe) conferitale da Hitler in persona. Fu la prima e unica donna a ricevere questa onorificenza."}
{"id": "1312246", "revid": "132266", "url": "https://it.wikipedia.org/wiki?curid=1312246", "title": "Diocesi di Dakar", "text": ""}
{"id": "1312247", "revid": "51323", "url": "https://it.wikipedia.org/wiki?curid=1312247", "title": "Robert Greim", "text": ""}
{"id": "1312254", "revid": "71594", "url": "https://it.wikipedia.org/wiki?curid=1312254", "title": "Wilfred R. Bion", "text": ""}
{"id": "1312255", "revid": "6923", "url": "https://it.wikipedia.org/wiki?curid=1312255", "title": "Voivodato di August\u00f3w", "text": "Il voivodato di August\u00f3w fu creato nel 1816 a partire dal dipartimento di \u0141om\u017ca. Il suo capoluogo fu situato a \u0141om\u017ca fino al 1818, quando fu trasferito a Suwa\u0142ki. Nel 1837 fu trasformato nel governatorato di August\u00f3w."}
{"id": "1312257", "revid": "287204", "url": "https://it.wikipedia.org/wiki?curid=1312257", "title": "Voivodato di Augustow", "text": ""}
{"id": "1312261", "revid": "71594", "url": "https://it.wikipedia.org/wiki?curid=1312261", "title": "Donald Woods Winnicott", "text": ""}
{"id": "1312263", "revid": "6923", "url": "https://it.wikipedia.org/wiki?curid=1312263", "title": "Ducato di Zator", "text": "Il Ducato di Zator fu un vecchio ducato della Polonia con capoluogo a Zator, istituito circa nel 1454. Era uno dei molti Ducati della Slesia.\nNel 1454 il Ducato di Zator fu creato a partire da alcuni territori del Ducato di O\u015bwi\u0119cim. Nel 1513 fu riunito alla Polonia e dal 1563 fece parte della Corona del Regno di Polonia, nel Voivodato di Cracovia."}
{"id": "1312266", "revid": "92723", "url": "https://it.wikipedia.org/wiki?curid=1312266", "title": "Sintesi additiva (musica elettronica)", "text": "La sintesi additiva \u00e8 una tecnica di sintesi sonora utilizzata nella musica elettronica che crea timbriche, quindi forme d'onda comunque complesse, sommando insieme singole onde, generalmente sinusoidali.\nTeoria.\nIn base alla teoria di Fourier, la forma d'onda di un segnale e il suo inviluppo nel tempo possono essere ottenuti matematicamente come combinazione di onde sinusoidali di frequenza multipla di una frequenza fondamentale (armoniche) e di onde sinusoidali parziali di frequenza, fase e ampiezza diversa che, entrambe, possono crescere, mantenersi e decadere nel tempo. Questa teoria si pu\u00f2 applicare anche alle forme d'onda generate da uno strumento musicale, consentendo cos\u00ec di scomporne il timbro e il suono in onde sinusoidali elementari.\nLa sintesi additiva sfrutta esattamente questo meccanismo per imitare il suono di qualsiasi strumento musicale, sommando l'uscita di pi\u00f9 oscillatori usati come generatori di forme d'onda, modulati e regolati secondo le caratteristiche risultanti dalla scomposizione di Fourier. In questo modo \u00e8 possibile riprodurre la forma d'onda corrispondente al timbro dello specifico strumento, emulandone quindi il suono.\nImplementazioni alternative possono utilizzare \"wavetables\" pre-calcolate (in cui i parametri di frequenza, ampiezza e andamento nel tempo delle sinusoidi relative a uno specifico strumento sono preimpostati) o algoritmi basati su una trasformata inversa veloce di Fourier.\nTecnicamente la sintesi pi\u00f9 semplice da realizzare \u00e8 la sintesi additiva a spettro fisso con sinusoidi in rapporto armonico fra loro.\nLa sintesi additiva pu\u00f2 utilizzare nella combinazione anche forme d'onda diverse dalle sinusoidali, non dimenticando ovviamente che le stesse, sempre secondo la teoria di Fourier sono idealmente ottenibili (approssimabili) per sintesi additiva aggiungendo armoniche, cambiando la loro fase e facendole decadere in maniera adatta allo scopo. Tra le forme d'onda comunemente utilizzate, ricordiamo le onde quadre, triangolari o a dente di sega, oltrech\u00e9 forme d'onda sinusoidali modulate in ampiezza, come nello smorzamento o per altro inviluppo temporalmente definito.Usando come generatrici forme d'onda puramente sinusoidali, o in genere periodiche, si ottiene un suono cosiddetto stazionario, mentre con la sovrapposizione di altre forme d'onda si ottengono timbri tempo-varianti.\nLe implementazioni digitali della sintesi additiva si basano principalmente su equazioni a tempo discreto al posto delle equazioni di sintesi a tempo continuo. La trasformata di Fourier a tempo discreto ha un ruolo rilevante nell'analisi di segnali sonori campionati, ovvero segnali a tempo discreto ottenuti da un segnale a tempo continuo considerandone il valore assunto in precisi istanti di tempo, solitamente misurati periodicamente su un intervallo temporale fisso.\nApplicazioni.\nLa sintesi additiva pu\u00f2 avvenire a livello di segnale elettrico, come a livello di onda sonora.\nStrumenti aerofoni come gli organi a canne, da almeno cinquecento anni, utilizzando suoni prodotti dalle diverse serie di canne (o registri) producono differenti timbri per somma di singole voci approssimativamente sinusoidali (o comunque povere di armoniche superiori), tecnica poi mutuata dai primi e elettrofoni.\nI sintetizzatori elettronici generano le forme d'onda nella forma di segnali elettrici che dopo elaborazione possono, infine, essere convertite in suono attraverso opportuni trasduttori acustici, come altoparlanti o cuffie.\nKarlheinz Stockhausen, all'inizio degli anni 1950 realizz\u00f2 le prime composizioni tramite sintesi additiva, costruendo suoni complessi ottenuti sovrapponendo frequenze sinusoidali derivate da rapporti numerici atti a serializzare la struttura armonica interna di ogni singolo suono secondo rapporti o temperamenti decisi dall'autore, formalizzando poi l'intera opera in ogni aspetto caratteristico (frequenza, durata, intensit\u00e0, oltre al timbro) tramite gli stessi rapporti (in \"Elektronische Studie II\" del 1954, ad esempio, serializza tutti i parametri musicali in base a formula_1).\nStrumenti.\nI principali utilizzi di questa ed altre sintesi sonore sono stati i sintetizzatori o synth, sia nella forma di tastiera tradizionale, sia nelle forme di \"expander\" (un modulo autonomo pilotabile da un \"controller\", generalmente una tastiera) che, molto dopo il suo esordio, di sintetizzatori virtuali, applicazioni in grado di essere eseguite su calcolatori e derivati.\nEsordi.\nI veri esordi di suoni additivi di un singolo strumento si possono ascrivere idealmente alle notazioni in cui viene indicata la corretta scelta dei registri organistici, esordio individuabile nel periodo barocco.\nUno dei primi esempi di impiego contemporaneo della sintesi additiva \u00e8 invece l'organo Hammond, un organo elettrico progettato e costruito da Laurens Hammond a partire dal 1935, in origine destinato alle chiese in alternativa ai pi\u00f9 costosi organi a canne, poi di largo utilizzo nel jazz, blues, musica gospel. La generazione sonora si basa su tecnologie elettromeccaniche.\nIl Rock.\nL'organo Hammond, dopo la diffusione nel jazz e blues, in misura inizialmente limitata ma sempre crescente, prese largamente piede nel rock e nel pop, con musicisti e complessi musicali quali Emerson, Lake &amp; Palmer, Yes, Deep Purple, Pink Floyd, Genesis, The Beatles e altri ancora.\nSuccessivamente, tra gli anni '70 e '80 il variare dei costi dei componenti elettromeccanici ed elettronici ha ridotto l'uso di questa tecnologia, che spesso \u00e8 andata a suddividersi su due classi di prodotti: I costosi organi Hammond e derivati, sempre utilizzati dai cultori del genere, e prodotti economici di fascia bassa, che l'avvento dell'elettronica digitale ha fatto ulteriormente retrocedere.\nAlcune aziende hanno comunque continuato a utilizzare questa tecnologia; un esempio \u00e8 il Kawai K5 o alla met\u00e0 degli anni 1980 il \"OSC OSCar\" a sintesi ibrida additiva/sottrattiva, utilizzato largamente dagli Ultravox.\nIl primo sintetizzatore ad utilizzare oscillatori digitali nella sintesi additiva, l'RMI Harmonic Synthesizer, risale al 1974, prodotto dalla Rocky Mount Instruments ma la diffusione di queste tecnologie dovr\u00e0 attendere circa dieci anni per diffondersi nell'esecuzione musicale con l'ubiquitario Yamaha DX7, uno strumento non additivo ma a modulazione di fase.\nUsi attuali.\nIn seguito al \"revival\" e alla valorizzazione dei generi e delle sonorit\u00e0 degli anni 1970 e ad una discesa dei prezzi dell'elettronica che ha portato a poter disporre di strumenti anche con centinaia di oscillatori, la sintesi additiva \u00e8 ritornata in campo, complice anche il conseguente aumento della potenza di calcolo e il basso costo di macchine dedicate.\nQuesta tecnologia \u00e8 attualmente utilizzata sia su hardware, su tastiere ed \"expander\" di diversi marchi prodotti negli anni 2000, sia implementata su applicazioni software di sintesi sonora come Csound, ZynAddSubFX (synth virtuali) su calcolatori e strumenti derivati, come i tablet."}
{"id": "1312268", "revid": "1305772", "url": "https://it.wikipedia.org/wiki?curid=1312268", "title": "Oratorio di San Giovanni Battista", "text": ""}
{"id": "1312269", "revid": "767487", "url": "https://it.wikipedia.org/wiki?curid=1312269", "title": "Umiak", "text": "Umiak \u00e8 un termine appartenente alla lingua inuit, con cui si intende una piccola imbarcazione di pelle di tricheco a propulsione con pagaia singola, cio\u00e8 con pala ad una sola estremit\u00e0, con timone e una piccola vela , governata dalle sole donne e utilizzata per il trasferimento dei figli e dei beni frugali della famiglia da un sito invernale ad uno estivo e viceversa. \nIl termine umiak \u00e8 generalmente contrapposto a kayak, barca del cacciatore, utilizzata solo dai maschi, molto pi\u00f9 sottile e veloce e propulsa con pagaia a pala doppia. L'uso di entrambe le imbarcazioni, sta ormai diventando obsoleto, sostituito dalle imbarcazioni a motore e in materiali plastici ."}
{"id": "1312276", "revid": "767487", "url": "https://it.wikipedia.org/wiki?curid=1312276", "title": "The Best of Culture Club", "text": "The Best of Culture Club \u00e8 la seconda raccolta ufficiale del gruppo britannico Culture Club, pubblicata, in Europa, per la prima volta, nel 1989, su etichetta Virgin Records.\nL'album discografico.\nLa raccolta, che comprende brani tratti dai soli tre primi album della band (omettendo quindi qualsiasi canzone inclusa sul quarto LP, lo sfortunato \"From Luxury to Heartache\", del 1986), esce due anni dopo la prima collection, \"This Time - The First Four Years\", e verr\u00e0 ristampata altre due volte, nel 1997 e nel 1999, con track listing identica (16 pezzi) e copertine sempre diverse (particolarmente riuscita quella del 1999, con gli occhi del cantante solista, Boy George, in primo piano, in una bella rielaborazione grafica). A differenza di \"This Time - The First Four Years\", vero e proprio Greatest Hits, \"The Best of Culture Club\" rappresenta invece una specie di panoramica, al contempo pi\u00f9 estesa e limitata, sul repertorio della band, di cui vengono riproposte, oltre alle due celebri Numero Uno, \"Do You Really Want to Hurt Me\" e \"Karma Chameleon\", rispettivamente poste in apertura e in chiusura della collection, e ai singoli di successo, anche i 45 giri meno venduti, come \"The Medal Song\" e \"Mistake No. 3\", i primi due flop, \"White Boy\" e \"I'm Afraid of Me\", e i brani pi\u00f9 famosi dei primi tre album, come, per esempio, \"The Dive\" e \"Changing Every Day\". Ma il vero motivo di interesse della raccolta \u00e8 l'inclusione, a sorpresa, del brano meno conosciuto del gruppo, tratto dalla colonna sonora del film \"Electric Dreams\", la brevissima e suggestiva ballata intitolata \"The Dream\", il cui video compare per intero all'interno del film, in uno spazio esclusivamente dedicato alla canzone. Non figura invece su \"The Best of Culture Club\" l'altro pezzo contenuto nella colonna sonora, motivo portante del film, il singolo \"Love Is Love\" (inserito per\u00f2 su \"This Time - The First Four Years\"), che fu un grande successo per la band in Giappone e in Italia, mentre non venne mai pubblicata in Gran Bretagna. Questa seconda raccolta ufficiale della band (contenente 16 tracce, tratte dai primi 3 album dei Culture Club) non va confusa con l'omonima collection statunitense \"The Best of Culture Club\" (contenente 10 tracce, tratte dai primi 4 album dei Culture Club), pubblicata, per la prima volta, dalla EMI Music Special Markets, per la serie \u00abPriceless Collection\u00bb, nel 1994, e poi ristampata, nel 2002/2003, negli Stati Uniti. All'interno della raccolta del 1989, cos\u00ec come nelle successive ri-edizioni e ristampe, l'executive discografico John Howard racconta, in modo abbastanza dettagliato, la storia della scoperta e del successo dei Culture Club, di cui segue sotto una estesa sintesi, in italiano.\nLa storia dei Culture Club raccontata da John Howard.\nUna fredda sera di gennaio, nel 1982, all'interno di un piccolo studio di registrazione, per lo pi\u00f9 adibito alla preparazione di cassette dimostrative, situato nella parte occidentale di Londra, Steve Levine, produttore discografico di grande talento, ma praticamente al verde, e John Howard, executive dell'industria discografica, con velleit\u00e0 di fama e successo mondiali, ricevettero una visita da un posato gentleman, molto educato e dai modi garbati, che si present\u00f2 come Jon Moss, batterista di una band che rispondeva al nome di Culture Club.\nAveva portato con s\u00e9 un demo di tre tracce, realizzate dal gruppo, e delle foto pubblicitarie, scattate di recente. Jon disse che Steve gli era stato segnalato come un produttore di grande talento, alla ricerca di una band di altrettanto talento con cui lavorare.\nSteve ascolt\u00f2 attentamente la descrizione dei Culture Club fatta da Jon e, gradualmente, emerse il quadro di quattro ragazzi, molto giovani, dalle idee piuttosto chiare riguardo al proprio status, con un'immagine sorprendente a completare il tutto, soprattutto nel caso del cantante solista, un certo \u00abBoy George\u00bb, il cui trucco oltraggioso, che faceva pendant con delle treccine di chiara ispirazione giamaicana, e i cui larghi vestiti a strati producevano una curiosa miscela di glam rock anni settanta e credibilit\u00e0 da strada anni ottanta.\nSteve mise la cassetta che aveva portato Jon, e John Howard vide la sua espressione cambiare, gradualmente, ma decisamente, dal cauto interesse all'eccitazione a malapena dissimulata. La musica era incalzante, i ritmi quasi tribali, le canzoni molto commerciali. Quel che colp\u00ec Howard, in particolar modo, fu la voce di Boy George. La sua forza e la sua musicalit\u00e0 evidenti non erano affatto quel che ci si sarebbe aspettati dal ragazzo decisamente effeminato che fissava l'obiettivo della macchina fotografica, nelle foto che Steve teneva strette tra le mani.\nIl brano che apriva il nastro era, a detta di Howard, la pi\u00f9 potente. \"White Boy\", dopo aver ricevuto il \u00abtrattamento Steve Levine\u00bb, venne pubblicata come primo singolo della band, tre mesi pi\u00f9 tardi, ricevendo un gran numero di passaggi radio, senza per\u00f2 ottenere grandi riscontri commerciali (non and\u00f2 oltre il Numero 114 nella classifica inglese dei singoli, vendendo appena 5.000 copie). Come s\u00e9guito di quel sorprendente flop, a giugno, usc\u00ec \"I'm Afraid of Me\", dalle accentuate sonorit\u00e0 caraibiche, che and\u00f2 addirittura peggio (nonostante si piazz\u00f2 14 posizioni pi\u00f9 in alto del precedente 45 giri, arrivando esattamente al Numero 100).\nIn ogni caso, nel corso dell'estate del 1982, John Howard si rese conto, girando per le strade del centro di Londra, di quei segni premonitori, tipici di una band di grande successo alle prime armi, vale a dire i graffiti. Su moltissimi muri, si ribadiva che i \u00abCulture Club rule OK\u00bb (qualcosa tipo \"i Culture Club sono forti\" oppure \"hanno gli ingredienti giusti\"). Auspici simili si erano visti due anni prima, quando Adam and the Ants continuavano a pubblicare singoli flop, al tempo stesso costruendo una piccola, ma fedele base di fans. Tutto quel che occorreva era \u00abil disco giusto\u00bb.\nNel mese di settembre del 1982, finalmente, i Culture Club pubblicarono quel disco, \"Do You Really Want to Hurt Me\", un brano dall'andamento reggae, che era stato un semplice tappabuchi per il primo album del gruppo, \"Kissing to Be Clever\", di cui, non a caso, costituiva la canzone di chiusura del secondo lato. Si trattava di una di quelle tracce a cui tutti si avvicinavano con quel tipico atteggiamento di superiorit\u00e0, dicendo: \"Ah, questa qui non \u00e8 importante...\", soltanto per scoprire poi che era la cosa migliore dell'intero album!\nPubblicata su formato singolo, \"Do You Really Want to Hurt Me\" ricevette subito una copertura radiofonica massiccia, entrando nelle posizioni pi\u00f9 basse della classifica inglese, il 18 settembre. All'inizio di ottobre, era gi\u00e0 nella Top 20, e i Culture Club comparvero su Top of the Pops per la prima volta (a causa dell'indisposizione di un altro artista). Milioni di persone rimasero letteralmente scioccate nel vedere un uomo che ballava dimenandosi in una lunga tunica, i capelli legati in fluenti treccine, sotto un cappello in stile isolano centro-americano e con un \"make up\" applicato con una precisione stucchevole.\nChe la voce cos\u00ec sicura di s\u00e9, che cantava una canzone cos\u00ec romantica, potesse appartenere ad un incrocio tra Ziggy Stardust e Bob Marley, con un pizzico appena di Mama Cass, fu davvero uno shock..\nDi l\u00ec a un paio di settimane, ogni ragazzina al di sotto dei quindici anni - ed anche moltissimi ragazzi - volevano assomigliare a Boy George. Entro tre settimane dalla prima comparsa televisiva dei Culture Club al livello nazionale, la band aveva un singolo al Numero Uno e una star dei mass media come suo cantante solista.\nTutti volevano parlare con George. Erano affascinati dal suo modo di vestire, dal suo trucco (divenne il primo uomo ad apparire sulla copertina di \"Woman's Own\", rivista esclusivamente femminile!), dalle sue opinioni su tutto, dalla musica al sesso, e, non da ultimo, dal suo talento, che era tanto ovvio come il suo look.\nI tabloids stampavano praticamente una citazione di Boy al giorno. \"Preferisco una buona tazza di t\u00e8 al sesso\", \"Non sono una drag queen e non indosso abiti da donna\", \"Non sono bisessuale n\u00e9 compro mai sesso\". I giornali gongolavano, cos\u00ec come i lettori, e tutti credevano a quel che diceva (molte dichiarazioni verranno poi smentite nel corso degli anni, in gran parte nella prima autobiografia del cantante, pubblicata nel 1995). Anche i talk show non vedevano l'ora di mettere le mani su questa nuova star. E quel che veniva subito a galla, nel momento esatto in cui George si sedeva al cospetto dei suoi entusiasti intervistatori, era che, per quanto oltraggioso e anti-sistema potesse apparire, sotto tutto quel vistoso trucco, e sotto tutti quegli strati di vesti svolazzanti, non solo George era simpatico, ma era anche piuttosto intelligente.\nDavid Bowie, Marc Bolan, Gary Glitter, Alice Cooper e Johnny Rotten avevano forse avuto tutti la stessa idea di scioccare, esattamente allo stesso modo di Boy George, solo che Boy George aveva compreso che ottenere il massimo dell'esposizione mediatica era una cosa, ottenere un potere duraturo era un'altra. \"Devi piacere\", diceva, e quanto a piacere, lui piaceva. Le mamme volevano adottarlo, le figlie volevano somigliargli. Che combinazione!\nAssieme ai titoli da prima pagina, i successi arrivarono come proiettili, e non soltanto nel Regno Unito. Nel 1983, i Culture Club conquistarono l'America, l'Europa, l'Australia e il Giappone. Di fatto, ovunque si diffuse una virulenta febbre dei Culture Club. Mentre l'immagine di George diventava sempre pi\u00f9 oltraggiosa - in Giappone, all'insaputa di tutto l'entourage, comparve sul palco in un candido abito da sposa! - aumentavano i successi. L'annata 1983 fu coronata dal Numero Uno raggiunto da \"Karma Chameleon\", il quale, pubblicato a settembre, divenne ben presto il singolo pi\u00f9 venduto di tutto l'anno!\nL'anno successivo port\u00f2 altri successi, altri tour, altri titoli da prima pagina. Il terzo album del gruppo fece irruzione nelle classifiche direttamente al Numero 2, mentre il primo singolo, l'inno anti-guerra \"The War Song\", anch'esso Numero 2 nella classifica dei singoli, divenne il 7\u00b0 singolo consecutivo dei Culture ad entrare nella Top 5. Il 1984 termin\u00f2 comunque con la band esausta. Tutti loro avevano bisogno di un break dall'attenzione pubblica e l'uno dall'altro.\nFu la fine di un'era. La magia dei due anni precedenti non si ripet\u00e9 mai pi\u00f9; parafrasando le parole di \"The Medal Song\", primo flop, nel periodo di Natale del 1984, \u00abLife will never be the same as it was again\u00bb (\"La vita non sar\u00e0 mai pi\u00f9 la stessa di prima\"), e gi\u00e0 il relativo video ripercorreva i momenti salienti del gruppo, riproponendo, parallelamente ad immagini inedite, spezzoni delle precedenti clip.\n\"The Best of Culture Club\", seconda raccolta dopo \"This Time - The First Four Years\", riunisce tutto ci\u00f2 che ha costituito la forza e la grandezza dei Culture Club: i grandi successi e le canzoni pi\u00f9 belle dagli album del triennio 1982-1984, i superbi cori di Helen Terry e la produzione impeccabile di Steve Levine. Era una combinazione perfetta che produsse, in definitiva, proprio \u00abthe best of Culture Club\u00bb, il meglio dei Culture Club."}
{"id": "1312277", "revid": "71594", "url": "https://it.wikipedia.org/wiki?curid=1312277", "title": "Iseult F. Grant Duff", "text": ""}
{"id": "1312278", "revid": "71594", "url": "https://it.wikipedia.org/wiki?curid=1312278", "title": "Ronald David Laing", "text": ""}
{"id": "1312280", "revid": "71594", "url": "https://it.wikipedia.org/wiki?curid=1312280", "title": "Otto F. Kernberg", "text": ""}
{"id": "1312283", "revid": "123399325", "url": "https://it.wikipedia.org/wiki?curid=1312283", "title": "L'Anima dei Demoni", "text": "L'Anima dei Demoni (\"The Demon Soul\") \u00e8 un romanzo fantasy del 2004 di Richard A. Knaak, secondo libro della \"Trilogia della Guerra degli Antichi\" (\"Warcraft: War of the Ancients Trilogy\") ambientata nell'universo di \"Warcraft\". Il titolo fa riferimento all'Anima dei Demoni, un artefatto precedentemente noto come Anima dei Draghi, attorno a cui ruota buona parte della trama del libro.\nTrama.\nLa riapertura del Portale.\nMentre Neltharion complotta ad insaputa degli altri quattro Grandi Aspetti, il signore delle cripte Mannoroth usa i rimanenti Eletti per riaprire il portale distrutto. Da questo esce il braccio destro di Sargeras, Archimonde il Distruttore. Sargeras, inoltre, resuscita lord Xavius nei panni di un satiro.\nIntanto Malfurion Stormrage viene raggiunto da suo fratello gemello, Illidan Stormrage, che lo avverte che lord Ravencrest far\u00e0 un annuncio importante a cui \u00e8 richiesta la loro presenza.\nKrasus e il suo alter ego in versione pi\u00f9 giovane devono separarsi, il secondo ha avvertito uno strano silenzio tra i suoi simili e quindi deve ritornare da loro. Tuttavia Krasus ha trovato un modo per i due anche lontano non siano praticamente inermi: con una complicata magia si scambiano due scaglie e se le incidono sul corpo. Krasus crede che la sua memoria cos\u00ec fallace sia dovuta all'intrusione di Nozdormu nella sua mente e capisce anche che il portale \u00e8 stato riaperto, allora informa gli elfi della notte mentre stanno decidendo di prendere d'assalto la loro capitale, Zin-Azshari. N\u00e9 questa informazione n\u00e9 il fatto che hanno perso un potente alleato, il drago Korialstrasz, li convincono a tenere da parte i loro pregiudizi, non mandando messaggi d'aiuto ad altre razze come i tauren.\nLa marcia degli elfi della notte.\nKorialstrasz, tornato al suo nido trova tutti i draghi riuniti da Neltharion che mostra loro un'arma magica, l'Anima dei Draghi. Tutti i draghi hanno ceduto una parte della loro essenza all'arma creata da Neltharion, anche Korialstrasz, nonostante i suoi dubbi. Il suo scopo per\u00f2 \u00e8 quello di usarla per distruggere Azeroth.\nLa marcia degli elfi sulla capitale continua fino a quando trovano uno sparuto gruppo di Guardie Ferali che inseguono profughi elfi. Gli elfi della notte corrono in soccorso dei profughi ma cadono in un'imboscata e solo il pronto intervento di Krasus e Malfurion permette loro di ritirarsi, anche se con perdite numerosissime. Malfurion riesce anche a sfuggire ad un attacco mentale di Archimonde, che per\u00f2 ormai l'ha notato e la prossima volta far\u00e0 di tutto per non lasciare scampo all'elfo. Tuttavia gli elfi si stanno avvicinando al monte Hyjal, cos\u00ec preparano un contrattacco che permette loro di far battere in ritirata la Legione Infuocata.\nL'accampamento degli elfi della notte.\nTyrande, mentre cura i soldati feriti, incontra una giovane profuga, Shandris Feathermoon, che decide di tenere sotto la sua protezione. Intanto Krasus e Malfurion si recano in un bosco vicino per chiedere a Cenarius il modo per poter far raggiungere a Krasus i suoi compagni draghi. L\u00ec vengono attaccati da un gruppo di demoni guidati dal capobranco Hakkar, ma riescono a sconfiggerli grazie al pronto intervento di Tyrande e delle sue compagne sacerdotesse di Elune. Hakkar viene ucciso dagli incantesimi di Malfurion, poi lui e Krasus si dirigono al nido dei draghi. Rhonin ha per\u00f2 un brutto presentimento: Hakkar in origine era morto durante la seconda venuta della Legione; il passato \u00e8 stato cambiato e in modo inequivocabile.\nIntanto Illidan confessa i suoi sentimenti a Tyrande, ma capisce dalla sua reazione che lei ha gi\u00e0 scelto Malurion, consapevolmente o meno. La rivalit\u00e0 tra i due gemelli aumenta in questo modo tanto che lord Xavius approfitta di questa situazione per sussurrare pensieri malvagi e oscuri nella mente di Illidan. Nella sua nuova forma, lord Xavius \u00e8 un ottimo persuasore, tanto che ha gi\u00e0 convinto vari Eletti ad assumere anche loro la forma di satiri.\nIl tradimento di Neltharion.\nMalfurion e Krasus, arrivati all'entrata del regno dei draghi, sono costretti a fermarsi, per via di una barriera magica impenetrabile. Allora Malfurion la attraversa nel Sogno di Smeraldo, e chiede a Ysera il permesso di entrare per lui e Krasus. Lei lo conduce davanti agli altri Grandi Aspetti, che osservano incantati l'Essenza dei Draghi. Ma Malfurion intuisce che all'interno di quell'arma magica vi \u00e8 un male, creato da Neltharion. Cerca di modificare l'incantesimo protettivo alla base dell'Essenza dei Draghi, in modo che anche gli Aspetti si accorgano della profonda pazzia di Neltharion, ma il drago nero se ne accorge e lo ferma con lo stesso incantesimo fatto anche a Krasus. Inoltre cerca di eliminare entrambi inviando loro contro un mostruoso verme, ma i due si salvano attraverso un portale evocato da Krasus.\nRhonin, Broxigar e Jarod, volontari in una missione di ricognizione a Suramar per controllare le forze del nemico, dopo che l'esercito degli elfi ha ripreso a marciare, trovano e uccidono due Nathrezim all'opera nel primo intento di creare un esercito di non morti.\nKrasus si risveglia dove li ha condotti il suo portale, ovvero a G'hanir, Madre Albero, dove i due incontrano la semidea Aviana, Madre dei Volatili, che dona nuovamente a Krasus la facolt\u00e0 di volare, un dono tuttavia temporaneo. Alexstrasza chiede al Korialstasz pi\u00f9 giovane di ricercare Krasus, rivelandogli la vera identit\u00e0 del mago. Korialstrasz parte alla sua ricerca, ma viene attaccato da due draghi neri dello stormo di Neltharion, che riesce ad uccidere prima di cadere a terra anch'egli stremato dalla battaglia e morente. Di conseguenza anche Krasus crolla a terra quasi morente, e solo l'intervento di Malfurion riesce a salvare i due draghi.\nDopo aver condotto gli elfi esattamente dove desiderava, alle colline di Urae, vicino a Zin-Azshari, Archimonde li fa attaccare da innumerevoli demoni radunati da tutte le parti di Kalimdor. Rhonin si accorge della trappola notando l'assenza di Archimonde nella battaglia e cercando Ravencrest per indicarglielo, si accorge dei demoni che scendono dalle colline. Nel frattempo la regina Azshara ordina al suo capitano Varo'then di eliminare Lord Ravencrest, poich\u00e9 secondo lei l'ha tradita.\nNello stesso momento tutti i draghi stanno seguendo Neltharion perch\u00e9 li conduca nel mezzo della battaglia. Non sanno che Neltharion sta per trasformarsi in Deathwing e tradirli. Anche Krasus riunitosi con Korialstasz e con Malfurion cerca di raggiungere lo stormo di draghi per avvertirli del pericolo imminente, ma un gruppo di demoni li ritarda e ormai il tradimento di Neltharion sembra inevitabile, i draghi sono gi\u00e0 in vista della battaglia. E cos\u00ec avviene, l'Anima dei Draghi (o Anima dei Demoni, come viene ribattezzata da Krasus quando la vede in azione), colpisce prima i demoni, ma poi anche gli elfi. Neltharion si svela agli altri aspetti ed \u00e8 quasi pronto ad usare anche contro di loro l'Essenza, quando viene attaccato dal Korialstrasz drago, dopo che lui ha lasciato Krasus e Malfurion in direzione della battaglia. Neltharion fa parecchi danni anche agli altri draghi, che cercano di fermarlo. Decima lo stormo di Malygos, ma poi si ritira per trovare una soluzione alla sua improvvisa metamorfosi in Deathwing.\nIl rapimento di Tyrande.\nLa battaglia in cielo si \u00e8 conclusa drasticamente, ma la battaglia in terra continua, e lord Ravencrest viene ucciso a tradimento da uno degli Eletti. Krasus, Malfurion, raggiunti da Tyrande vanno verso la battaglia, e l'elfo porta lontano dalla battaglia Tyrande stordita, ma in quel luogo ritrova improvvisamente lord Xavius. Accorre in suo aiuto la giovane Shandris e Mafurion riesce ad uccidere una seconda volta lord Xavius, ma non ad impedire che Tyrande venga portata via dai satiri. Dopo la fine della battaglia, prende il comando un nobile arrogante, lord Desdel Stareye, che si rifiuta ancora di fare alleanze con le altre razze. Allora Krasus decide che non obbedir\u00e0 a questi ordini. Korialstrasz drago \u00e8 gi\u00e0 andato a cercare i suoi simili, e Rhonin e Broxigar seguiranno Krasus. Intanto Malfurion cerca l'aiuto del fratello Illidan per liberare Tyrande, ma suo fratello \u00e8 andato ad unirsi ai demoni, accecato dalla sua brama di magia."}
{"id": "1312286", "revid": "123660561", "url": "https://it.wikipedia.org/wiki?curid=1312286", "title": "Discografia di Diana Ross", "text": "La discografia della cantante americana Diana Ross, ex leader delle \"Supremes\", \u00e8 composta da 24 album in studio e 116 singoli. 27 dei suoi singoli hanno raggiunto la top 40 di \"Billboard\" negli Stati Uniti, di cui 12 la top 10 e sei la prima posizione, mettendola in quinta posizione \"ex aequo\" con le migliori interpreti soliste femminili che hanno raggiunto il primo posto. Nel Regno Unito, ha accumulato un totale di 47 singoli tra i primi 40, 20 dei quali hanno raggiunto i primi 10 e due hanno raggiunto il numero uno. Negli Stati Uniti, 17 album hanno raggiunto la top 40 di Billboard, quattro di questi tra primi 10 ed uno in cima alla classifica. Nel Regno Unito, 26 album hanno raggiunto la top 40, otto di questi tra i primi 10 e un album in cima alla classifica. La Ross ha ottenuto almeno una top 10 nel Regno Unito in cinque decenni differenti, ed \u00e8 riuscita a collorare almeno un singolo ogni anno, per 33 anni consecutivi, dal 1964 al 1996, nella top 100 inglese, un record per qualsiasi artista. A partire dal 2016 i suoi dischi continuano a ricevere riconoscimenti per le vendite nel Regno Unito. Durante il 2018 quattro dei suoi singoli hanno ottenuto una certificazione d'argento nel Regno Unito, superando le 200.000 copie vendute, calcolate a partire dal 2004: \"Baby Love\" e \"You Can't Hurry Love\" (con le \"Supremes\"), \"I'm Coming Out\" e \"Endless Love\" (con Lionel Richie).\nSingoli.\nRCA.\nSingoli pubblicati da RCA Records\nMotown (Seconda parte).\nSingoli pubblicati da Motown a partire dal 1988."}
{"id": "1312288", "revid": "932277", "url": "https://it.wikipedia.org/wiki?curid=1312288", "title": "Storie di santa Caterina", "text": "Le Storie di santa Caterina d'Alessandria sono un ciclo di teleri di Tintoretto, databile al 1585 ed esposto al Palazzo Patriarcale a Venezia. \nIl Tintoretto decise di narrare in sei episodi la vita della santa e, vista l'enorme mole di lavoro, si fece aiutare in alcune tele dalla sua bottega e dai figli: Domenico e Marietta.\nL'opera era originariamente posta nella Chiesa di Santa Caterina, sulle pareti del presbiterio, al centro del quale era invece posta la pala del Veronese \"Nozze di Santa Caterina\".\nDescrizione.\nNella prima tela si vede la giovane Caterina stupire l'Imperatore Massenzio argomentando il suo rifiuto di compiere sacrifici agli idoli. \nNella seconda tela la santa discute con cinquanta dottori, con citazioni di Platone. La sua saggezza \u00e8 suggerita dall'indice puntato verso l'alto. \nNelle tre successive tele viene raffigurato il coraggio della santa nell'affrontare le torture, l'arrivo delle consolazioni celesti, e la prova della ruota, che venne infranta. \nLa sesta tela vede la collaborazione fra Jacopo Tintoretto e il figlio Domenico. \nQui sicuramente il Tintoretto non segu\u00ec le indicazioni dei committenti, le monache agostiniane di cui era la Chiesa di Santa Caterina, non volendo illustrare le carni straziate della santa. Non volle neppure illustrare la sua decapitazione, limitandosi a mostrare la spada del boia. Caterina si innalza al cielo con lo sguardo basso, come a pregare per i suoi torturatori.\nFu il doge Pietro Gradenigo, nel 1307, a decretare che per la Festa dei Dotti il doge e la Signoria visitassero la Chiesa di Santa Caterina nel giorno a lei dedicato, il 25 novembre (d\u00ec della morte della santa, nell'anno 305). \nSanta Caterina d'Alessandria \u00e8 la patrona dei colti e dei sapienti.\nNel Palazzo Patriarcale il ciclo si trova in una sala dedicata all'autore delle opere.\nCon esso si pu\u00f2 ammirare anche la tela di Palma il Giovane \"La madre di Santa Caterina consulta i saggi per le nozze della figlia\", opera anch'essa proveniente dalla Chiesa di Santa Caterina."}
{"id": "1312291", "revid": "112921451", "url": "https://it.wikipedia.org/wiki?curid=1312291", "title": "Risorse idriche condivise", "text": "Per risorsa idrica condivisa, o transfrontaliera, si intende un bacino idrico condiviso tra due o pi\u00f9 entit\u00e0 statali. \nNel 1978, le Nazioni Unite hanno provveduto a catalogare ben 214 bacini internazionali, ma questa stima non \u00e8 pi\u00f9 aggiornata. Recenti rovesci politici e sociali hanno determinato una frammentazione di precedenti Stati unitari (com'\u00e8 avvenuto per l'ex Unione Sovietica o per l'ex Jugoslavia) ed hanno provocato l'internazionalizzazione di alcuni bacini che in precedenza erano considerati nazionali. Inoltre, le recenti tecniche di mappatura satellitare e le ultime tecnologie hanno permesso una pi\u00f9 corretta sistemazione dei confini tra stati. A causa di questi cambiamenti ad oggi si contano 261 bacini idrici internazionali, suddivisi tra ben 145 diverse nazioni e che coprono il 45,3% della superficie terrestre del pianeta.\nInteressi.\nEssendo l'acqua un bene primario, la crescita dell'economia di uno Stato potrebbe a volte essere influenzata dalla eventuale disponibilit\u00e0 di risorse idriche sul territorio. \nLo sfruttamento e il controllo delle fonti sono quindi, talora, importanti per le politiche di molte nazioni, soprattutto se in via di sviluppo. Si contano 54 paesi che risiedono, per pi\u00f9 del 95% del loro territorio, in prossimit\u00e0 di un bacino idrico internazionale; tra questi, non si registrano solo \u201cmini\u201d Stati, come il Liechtenstein o Andorra, ma anche paesi delle dimensioni dello Zambia, del Bangladesh, dell'Ungheria e della Bielorussia. Ben 19 bacini sono condivisi tra pi\u00f9 di cinque paesi; si passa da fiumi come il Mekong e il Volga che attraversano dai cinque agli otto Stati, a bacini come il Danubio che interessano ben 17 nazioni.\nIntorno ai bacini internazionali risiede pi\u00f9 del 40% della popolazione del pianeta e la qualit\u00e0 della vita di questi individui pu\u00f2 patire influenza dalla quantit\u00e0 d'acqua disponibile, alla sua qualit\u00e0 e alla possibilit\u00e0 di sfruttare liberamente tale risorsa per commerciare, per irrigare i campi o semplicemente per spostarsi.\nRaramente questi bacini internazionali vengono gestiti in maniera efficiente dai paesi rivieraschi. Le motivazioni sono molteplici: situazioni di conflitto latente o manifesto, differenze nel grado di sviluppo economico, mancanza di volont\u00e0 politica. Il risultato \u00e8 che spontaneamente la risorsa \u00e8 allocata in modo inefficiente: si verifica, quindi, un fallimento del mercato, dovuto a sprechi, sfruttamento congestionante, strategie di free riding ed iniquit\u00e0 nella distribuzione.\nLe implicazioni, in termini economici, politici e sociali di una tale condotta d'azione delle politiche governative sono molteplici. Insieme all'aumento dei bacini idrici internazionali, si \u00e8 registrato anche un innalzamento del numero di aree del pianeta definite water-stressed, ovvero con elevati livelli di scarsit\u00e0 idrica o con risorse idriche che sarebbero sufficienti, ma che sono di qualit\u00e0 scadente a causa di elevati livelli d'inquinamento o il cui accesso \u00e8 vincolato o addirittura vietato.\nPrincipali problematiche legate alle risorse idriche condivise.\nI segmenti pi\u00f9 deboli della popolazione sono i primi a risentire della scarsit\u00e0 idrica, specialmente nei Paesi in via di sviluppo. Contestualmente, \u00e8 il settore agroalimentare che pi\u00f9 subisce la mancanza o la scarsit\u00e0 d'acqua. Le conseguenze sono molteplici: con l'abbandono delle campagne si generano dei flussi migratori interni diretti verso le citt\u00e0 e l'arretramento delle zone coltivate contribuisce in maniera sensibile al fenomeno della desertificazione.\nLe migrazioni provocate dal degrado ambientale tendono a modificare la distribuzione della popolazione sul territorio, il che pu\u00f2 influenzare il livello di salute della popolazione. Un inurbamento incontrollato, ad esempio, pu\u00f2 facilitare la trasmissione di malattie quali tubercolosi, meningite, poliomielite specialmente nelle affollate periferie povere delle citt\u00e0 dove le condizioni igieniche sono del tutto insoddisfacenti.\nLa scarsit\u00e0 di risorse idriche crea, inoltre, un circolo vizioso tra povert\u00e0, degrado ambientale e condizioni di salute per le popolazioni che decidono di restare nelle campagne, la cosiddetta trappola ambientale della povert\u00e0 (Vercelli e Borghesi, 2005).\nA livello internazionale, la scarsit\u00e0 idrica influisce direttamente sullo sviluppo economico degli Stati. Ripercuotendosi sui livelli produttivi (in particolare in agricoltura), costringe i governi a modificare la propria bilancia commerciale, aumentando le importazioni di generi alimentari. Come succede, ad esempio, ai paesi della sponda sud del Mediterraneo, una delle aree pi\u00f9 water-stressed del pianeta. Stati come l'Algeria, la Siria, l'Egitto, la Libia, il Libano subiscono una vera \u201cdipendenza alimentare\u201d nei confronti dell'Unione europea; ma mentre l'Algeria e la Libia riescono a coprire questo deficit grazie alle esportazioni di petrolio ed idrocarburi, le altre nazioni non sono cos\u00ec fortunate(Gallina, 2005). La mancanza d'acqua per il sostegno al settore agricolo pu\u00f2 generare enormi problemi in termini di debito estero, in quanto la riduzione delle derrate alimentari prodotte internamente deve essere compensata da un aumento delle importazioni.\nI problemi di sviluppo economico hanno delle conseguenze sociali che possono influire anche su altre aree del pianeta. La riduzione delle produzioni agricole, un settore che in certi paesi arretrati \u00e8 tipicamente labour-intensive, crea profonde fratture sociali in termini occupazionali che, spesso, non hanno altra soluzione che l'emigrazione verso paesi economicamente pi\u00f9 avanzati. La scarsit\u00e0 idrica non genera solamente flussi migratori di lavoratori. I rischi di conflitto armato e di crisi sanitarie, dovute alle terribili condizioni igienico-sanitarie legate alla scarsit\u00e0 d'acqua, possono generare flussi di rifugiati e sfollati di grandi dimensioni, obbligando la comunit\u00e0 internazionale a mobilitarsi per gestire la crisi e fornire assistenza a queste persone. Questi spostamenti di massa internazionali possono, inoltre, generare ulteriori frizioni sociali nei paesi riceventi."}
{"id": "1312292", "revid": "15756", "url": "https://it.wikipedia.org/wiki?curid=1312292", "title": "Accumulatore nichel-metallo idruro", "text": "L'accumulatore nichel-metallo idruro (detto comunemente, ma impropriamente, nichel-metalidrato), abbreviato NiMH (inglese: \"nickel-metal hydride\"), \u00e8 un tipo di batteria ricaricabile simile all'accumulatore nichel-cadmio (abbreviato NiCd), ma l'anodo, che assorbe l'idrogeno, \u00e8 una lega invece che cadmio.\nCome nelle batterie NiCd, il catodo \u00e8 costituito da ossiidrossido di nichel NiOOH, (Ni(III), mentre l'anodo \u00e8 fatto da un idruro composito di metalli, tipicamente miscele di lantanidi e nichel o altri metalli della prima serie di transizione e/o alluminio. Una batteria NiMH pu\u00f2 avere due o tre volte la capacit\u00e0 di una batteria NiCd di pari dimensioni e l'effetto memoria \u00e8 meno significativo. Tuttavia la densit\u00e0 volumetrica di energia \u00e8 minore delle batterie Li-Ion, e l'autoscarica \u00e8 maggiore.\nLe batterie nel formato comune (AA stilo) hanno una capacit\u00e0 nominale \"C\" compresa tra 1100 mA\u00b7h e 2700 mA\u00b7h con una tensione di 1,2 V, erogata solitamente a 0,2 C.\nLa densit\u00e0 di energia per il NiMH \u00e8 approssimativamente di 70\u00a0W\u00b7h/kg (250 kJ/kg), con una densit\u00e0 di energia in volume di circa 300\u00a0W\u00b7h/L (360 MJ/m\u00b3).\nStoria.\nLa tecnologia degli accumulatori NiMH \u00e8 stata sviluppata alla fine degli anni 1980, e fu commercializzata per la prima volta dalla Matsushita Company.\nApplicazioni.\nLe applicazioni degli accumulatori di tipo NiMH includono i veicoli ibridi come la Toyota Prius o la Honda Insight/Honda Civic e l'elettronica di consumo.\nLa tecnologia NiMH sar\u00e0 usata anche sul tram Alstom Citadis a pianale ribassato presso Nizza (Francia); cos\u00ec come sul prototipo di robot umanoide ASIMO progettato dalla Honda. Le normali batterie NiMH operano meglio con dispositivi che richiedono correnti di alimentazione moderate, come le fotocamere digitali, e l'elettronica di consumo. Siccome le batterie NiCd hanno una resistenza interna minore, trovano ancora applicazione in quei dispositivi che richiedono elevate correnti di alimentazione (come ad esempio auto radiocontrollate).\nElettrochimica.\nIn una batteria Ni-MH durante la scarica all'anodo avviene l'ossidazione dell'idrogeno assorbito su una lega metallica (comunemente LaNi5H6):\n&lt;chem&gt;MH + OH- -&gt; M + H_2O + e-&lt;/chem&gt;\nMentre al Catodo si ha la formazione di idrossido di nickel(II):\n&lt;chem&gt;NiOOH + H_2O + e- -&gt; Ni(OH)_2 + OH- &lt;/chem&gt;\nLa reazione globale di scarica \u00e8:\n&lt;chem&gt;NiOOH + MH -&gt; Ni(OH)_2 + M&lt;/chem&gt;\nDurante la carica la reazione avviene nel verso opposto.\nIl \"metallo\" nell'anodo di una batteria Ni-MH \u00e8 normalmente un composto intermetallico. Molti diversi composti sono stati sviluppati a questo scopo, ma quelli attualmente in uso rientrano in due classi. Il pi\u00f9 comune \u00e8 AB5, dove A \u00e8 una miscela di elementi del gruppo terre rare (lantanidi), come lantanio, cerio, neodimio, praseodimio e B \u00e8 nichel, cobalto, manganese e/o alluminio.\nSolo poche batterie usano elettrodi con materiali ad alta capacit\u00e0 negativa basati su composti AB2, dove A \u00e8 titanio e/o vanadio e B \u00e8 zirconio o nichel, modificato con cromo, cobalto, ferro e/o manganese, a causa della vita ridotta per questo tipo di soluzione \nLe batterie NiMH hanno un elettrolita alcalino, di solito una pasta di idrossido di potassio ~ 6 M.\nCarica.\nLa tensione di carica \u00e8 1,4-1,6 V/cella..\nDuracell raccomanda \"una carica di mantenimento di durata illimitata pari a 'C'/300\".\nUna cella a piena carica ha una tensione di 1,35-1,4 V (a vuoto), e fornisce una tensione nominale di 1,2 V durante la scarica, fino a circa 1,0 V (un'ulteriore scarica pu\u00f2 causare danni permanenti).\nUna riduzione della tensione (\"effetto memoria\") pu\u00f2 capitare a causa di ripetute scariche parziali, ma pu\u00f2 essere eliminato con un ciclo di carica.\nQuando si applica una ricarica veloce a una batteria NiMH \u00e8 consigliabile un carica-batteria \"intelligente\" in grado di evitare una carica eccessiva, che pu\u00f2 danneggiare la batteria e generare situazioni pericolose.\nLe moderne batterie NiMH contengono un catalizzatore che gestisce immediatamente i gas prodotti da una carica eccessiva evitando che producano danni (codice_1).\nTuttavia questa soluzione funziona solo con correnti di carica fino a \"C\"/10\u00a0h (capacit\u00e0 nominale divisa su 10 ore).\nCome risultato di questa reazione la batterie si riscalda considerevolmente indicando la fine del processo di ricarica.\nAlcuni carica batterie veloci sono dotati di una ventola per raffreddare le batterie durante la carica.\nUn metodo per ricaricare molto velocemente \u00e8 detto In-Cell Charge Control e include un interruttore a pressione all'interno della cella, che disconnette automaticamente la corrente di carica in presenza di sovrapressioni.\nAlcuni produttori indicano che le batterie NiMH possono essere caricate in sicurezza con una semplice corrente di carica fissa e moderata (con o senza timer), e che la sovraccarica sia accettabile per correnti di carica fino a \"C\"/10\u00a0h. Infatti questa \u00e8 la soluzione adottata nei carica batteria pi\u00f9 economici (come la base dei telefoni cordless).\nSebbene questo approccio sia sicuro, non \u00e8 indicato per salvaguardare la durata della batteria stessa. Secondo la Panasonic la carica manuale e continua delle batterie NiMH (con moderate correnti di sovraccarica) pu\u00f2 deteriorare la batteria; per evitare deterioramenti la corrente di sovra-carica deve essere limitata tra 0,033 * \"C\"/h e 0,05 * \"C\"/h e per un tempo massimo di 20 ore.\nPer salvaguardare la durata delle batterie NiMH \u00e8 meglio applicare correnti di carica elevate ma di durata opportuna (breve) piuttosto che corrente di carica basse ma applicate per lunghi periodi.\nRicarica con controllo in tensione.\nConsiste nel controllare la variazione di tensione durante il processo di carica, effettuato a corrente costante.\nQuando un accumulatore ha terminato il processo di carica, la tensione ai suoi capi subisce un leggero decremento (chiamato comunemente \"delta peak\").\nIl caricabatterie deve rilevare tale decremento e interrompere la carica.\nQuesto processo, molto pi\u00f9 sicuro con le NiCd, pu\u00f2 essere usato anche con le NiMH a patto di fornire alte correnti di carica (dell'ordine di 1 C, ossia una corrente in A numericamente pari alla capacit\u00e0 dell'accumulatore in Ah): tale accortezza consente di rendere sufficientemente ampio il decremento di tensione rilevabile a fine carica.\nValori tipici del delta peak sono di 7\u00a0mV per cella per le NiMH, 12\u00a0mV per le NiCd.\nRicarica con controllo in temperatura.\nDurante il processo di carica, poich\u00e9 la tensione varia poco, la carica a corrente costante fornisce energia a un tasso pressoch\u00e9 costante.\nQuando la cella non \u00e8 carica, gran parte dell'energia fornita \u00e8 immagazzinata sotto forma di energia chimica.\nQuando la cella \u00e8 carica, la maggior parte dell'energia fornita \u00e8 trasformata in calore, quindi, misurando la variazione della temperatura nel tempo, \u00e8 possibile decidere quando interrompere la carica.\nDuracell e Panasonic suggeriscono di interrompere la carica quando la variazione raggiunge il valore di 1 \u00b0C al minuto. \u00c8 necessario inserire anche un controllo sulla temperatura massima raggiunta dalla cella, che si aggira intorno ai 60 \u00b0C."}
{"id": "1312293", "revid": "72396", "url": "https://it.wikipedia.org/wiki?curid=1312293", "title": "Hyperoodon", "text": "Hyperoodon (iperodonte) \u00e8 un genere di cetacei odontoceti appartenente alla famiglia Ziphiidae. Vi sono ascritte due sole specie, l'iperodonte boreale (\"Hyperoodon ampullatus\") e l'iperodonte australe (\"Hyperoodon planifrons\"). Nonostante le due specie siano fisicamente simili la loro storia negli ultimi duecento anni \u00e8 piuttosto differente. L'iperodonte australe \u00e8 stato raramente osservato, non \u00e8 stato mai cacciato ed \u00e8 probabilmente l'odontoceto pi\u00f9 abbondante nelle acque antartiche. La specie settentrionale invece \u00e8 stata cacciata assiduamente dai norvegesi e dai britannici nel diciannovesimo secolo e agli inizi del ventesimo. I norvegesi cessarono definitivamente di cacciare questo cetaceo nel 1973.\nDescrizione fisica.\nSono cetacei di medio-grandi dimensioni (8\u201310 m di lunghezza quando sono adulti) dalla forma slanciata. Il melone \u00e8 estremamente rigonfio. Il rostro \u00e8 lungo e di colore bianco nei maschi e grigio nelle femmine. La pinna dorsale \u00e8 relativamente piccola, 30\u201338\u00a0cm, situata dietro alla met\u00e0 del dorso, \u00e8 falcata ed \u00e8 solitamente appuntita. Il dorso \u00e8 di colore grigio scuro nella specie settentrionale e grigio chiaro in quella meridionale. Entrambe le specie hanno le regioni inferiori bianche.\nPopolazione e distribuzione.\nL'iperodonte boreale \u00e8 endemico dell'oceano Atlantico settentrionale e vive nelle acque fredde e subartiche. Si trova nello stretto di Davis, nel mare del Labrador, nel mare di Groenlandia e nel mare di Barents. Preferisce le acque profonde. La popolazione totale \u00e8 sconosciuta, ma probabilmente \u00e8 dell'ordine dei 10.000. Il \"Gully\", un profondo canyon sottomarino ad est della Nuova Scozia, ha una popolazione residente di 130 individui.\nL'iperodonte australe ha una distribuzione circumpolare nell'oceano Meridionale. Si trova a sud fino alle coste antartiche e a nord fino all'estremit\u00e0 del Sudafrica, all'Isola del Nord della Nuova Zelanda e alle regioni meridionali del Brasile. Si pensa che abbia una popolazione globale di pi\u00f9 di 500.000 individui.\nGli avvistamenti di un'apparente balena dal naso a bottiglia in acque tropicali e subtropicali sono da attribuirsi probabilmente ad una specie poco conosciuta, la balena dal becco di Longman. La parentela di queste specie con le altre balene dal becco non sono state ancora stabilite.\nCi sono molte maniere per distinguere i maschi dalle femmine, oltre ad esaminare la regione inferiore. I maschi sono generalmente di colore grigio scuro o nero e le femmine e i piccoli sono di colore bianco o grigio molto chiaro.\nConservazione.\nL'iperodonte australe si pensa che non sia minacciata dalle attivit\u00e0 umane.\nPrima che iniziasse la caccia all'iperodonte boreale si stima che ci fossero 40.000-50.000 individui nell'Atlantico. Tra il 1850 e il 1973 vennero uccisi 88.000 individui, principalmente da balenieri norvegesi e britannici. La popolazione si \u00e8 molto probabilmente ridotta dai tempi precedenti la caccia. Da quando \u00e8 cessata la caccia il rischio principale per la sua conservazione \u00e8 il gran numero di piattaforme per l'estrazione di petrolio e di gas intorno al Gully.\nGli iperodonti boreali sono ben conosciuti nelle Isole F\u00e6r \u00d8er, principalmente perch\u00e9 ogni anno, a settembre, vengono uccisi, specialmente nei villaggi di Hvalba e di Sandv\u00edk, sull'isola di Su\u00f0uroy."}
{"id": "1312295", "revid": "92719", "url": "https://it.wikipedia.org/wiki?curid=1312295", "title": "Balena dal naso a bottiglia", "text": ""}
{"id": "1312296", "revid": "22229", "url": "https://it.wikipedia.org/wiki?curid=1312296", "title": "Bartolomea Capitanio", "text": "Biografia.\nBartolomea Capitanio era figlia primogenita di Modesto e di Caterina Canossi di Lovere, paese sul lago d'Iseo.\nDal suo ambiente, crocevia di scambi commerciali, assimila uno spirito intraprendente e creativo: bambina, progetta giochi e si improvvisa maestra tra le compagne, prefiggendosi gi\u00e0 piccoli scopi di bene; adolescente, interpreta nel sorteggio della pagliuzza pi\u00f9 lunga, proposto in una ricreazione, la chiamata alla santit\u00e0 e risponde con una decisione audace: \u00abVoglio farmi santa, gran santa, presto santa\u00bb.\nTrascorre quattro anni nell'educandato delle Clarisse per completare gli studi e altri due come educatrice. Ritorna in famiglia con i genitori e la sorella Camilla a diciassette anni, nel 1824, decisa a vivere a fondo l'esperienza cristiana. Si inserisce nell'attivit\u00e0 parrocchiale, sostenuta dal suo direttore spirituale don Angelo Bosio e dal parroco don Rusticiano Barboglio, che hanno colto in lei una non comune disponibilit\u00e0 a rendersi utile nella famiglia e nel paese.\nNel clima politico della Restaurazione la parrocchia di Lovere \u00e8 impegnata a ripristinare la pratica religiosa ferita dagli eventi del periodo rivoluzionario e napoleonico, promuovendo iniziative pastorali con particolare attenzione ai giovani.\nBartolomea esplica le sue spiccate attitudini apostoliche nella scuola privata, aperta nel 1825 nella casa paterna, nell'oratorio femminile, a cui d\u00e0 un decisivo impulso, nelle associazioni che essa suscita e anima, nell'ospedale di cui, nel 1826, diviene direttrice ed economa. Coltiva intensi rapporti di amicizia con le giovani dei paesi vicini, che incoraggia nelle iniziative di bene.\nE mentre opera a vantaggio dei prossimi, si innamora sempre pi\u00f9 di quella \u00abbenedetta carit\u00e0 che Ges\u00f9 Cristo ha esercitato nel corso della sua vita fino a morire per la nostra salvezza e sulla quale medita a lungo nella sua preghiera\u00bb. Gradualmente, attraverso ispirazioni e la constatazione dei bisogni del paese, comprende di essere chiamata a fondare un istituto che abbia \u00abper scopo le opere di misericordia\u00bb. Incomincia a scriverne il progetto il 26 aprile 1831, lasciandosi ispirare dalla \u201ccarit\u00e0 ardentissima di Ges\u00f9 Redentore\u201d per proporne l'imitazione alle figlie del suo istituto, al quale d\u00e0 inizio il 21 novembre 1832 con la sua prima compagna Caterina Gerosa.\nNel giugno del 1833 firmano insieme l'atto costitutivo della societ\u00e0 con tanta fiducia nella Provvidenza, poich\u00e9 Bartolomea \u00e8 gravemente malata e Caterina si ritiene inadeguata a continuare l'opera. Un mese dopo, il 26 luglio, la fondatrice muore e l'Istituto passa nelle mani della compagna come una preziosa ma impegnativa eredit\u00e0.\nPapa Pio XII le proclama sante insieme il 18 maggio del 1950.\nMemoria liturgica il 26 luglio."}
{"id": "1312297", "revid": "92723", "url": "https://it.wikipedia.org/wiki?curid=1312297", "title": "Chiesa di San Domenico (Torino)", "text": "La chiesa di San Domenico \u00e8 una chiesa ubicata nel centro di Torino, all'angolo dell'omonima via all'incrocio con via Milano. La facciata della chiesa si apre su un piccolo spazio inserito nell'asse viario di via San Domenico; il corpo della chiesa si prolunga per\u00f2 lungo via Milano, la perpendicolare che collega Via Garibaldi con Porta Palazzo. La piazzetta antistante la chiesa \u00e8 stata dedicata in occasione della beatificazione al beato Giuseppe Girotti, frate del convento deportato a Dachau, dove mor\u00ed il giorno di Pasqua, 1\u00ba aprile 1945. \u00c8 stato beatificato nel 2014.\n\u00c8 il principale resto archeologico medievale di Torino. Sub\u00ec molti restauri prima di essere riportata alle sue originarie caratteristiche gotiche. La costruzione \u00e8 iniziata nel 1227 e poi ampliata dopo la seconda met\u00e0 del secolo. All'interno si possono vedere dei frammenti di affreschi della fine del Trecento.\nHa come caratteristica specifica quella di essere l'unica chiesa medioevale di stile gotico della citt\u00e0 sopravvissuta fino ai giorni nostri e, insieme alla chiesa della Consolata, si pu\u00f2 considerare uno dei luoghi di culto pi\u00f9 antichi della citt\u00e0. Le altre chiese di quel periodo furono rimaneggiate nel corso della grande espansione urbanistica che Torino ha conosciuto nel XVII e XVIII secolo.\nStoria.\nEretta tra il 1227 e il 1280, la chiesa rappresentava l'edificio religioso della comunit\u00e0 torinese di Domenicani (l'annesso convento venne eretto verso il 1260); rimase per\u00f2 lungamente senza facciata (essa venne aggiunta soltanto nel 1334) e senza campanile (aggiunto nel 1451). Nonostante queste sue carenze, la chiesa rappresent\u00f2 uno dei poli della cultura torinese nel Medioevo: a padre Giovanni da Torino, fondatore del convento domenicano adiacente alla chiesa, va il merito di aver gettato le basi di una notevole biblioteca, che verr\u00e0 custodita dai domenicani per secoli.Nei secoli successivi, la chiesa di San Domenico, poich\u00e9 gestita dai Domenicani, fu il centro dell'Inquisizione torinese. \nAmata dai Savoia, la chiesa di San Domenico fu spesso oggetto di donazioni da parte della casa regnante: fu per loro volont\u00e0 che l'interno della chiesa venne decorato secondo il gusto barocco, e vennero erette alcune cappelle laterali, come quella che, per piacere di Vittorio Amedeo III di Savoia venne aperta nel 1780, raffigurante il beato Amedeo IX. L'altare di tale cappella, gi\u00e0 esistente nel 1612, \u00e8 stato rimodellato a partire dal 1779 su progetto dell'architetto di origine sanmauriziese Lodovico B\u00f2, e attualmente risulta notevolmente modificato dagli interventi di restauro dell'intera chiesa eseguiti all'inizio del Novecento dagli architetti Riccardo Brajda e Alfredo D'Andrade.\nQuando, nel 1762, un violento incendio distrusse la cappella del Rosario e parte dell'edificio, la Casa Reale ordin\u00f2 che venisse tutto ricostruito; nel 1776 i domenicani realizzarono il nuovo altar maggiore.\nDescrizione.\nNella facciata, un'alta ghimberga incornicia il portale.&lt;br&gt;\nEntrando, si nota subito la pianta a tre navate, con altari laterali in entrambe le navate, e con due cappelle che fiancheggiano il coro e l'altar maggiore. Quella di sinistra, detta Cappella delle Grazie, \u00e8 stata affrescata verso la met\u00e0 del XIV secolo da un artista noto come Maestro di San Domenico. Sulle due pareti laterali e su quella centrale, nel registro inferiore, sono rappresentati i dodici apostoli mentre nelle lunette, da sinistra a destra, sono rappresentati: la \"Majestas Domini\", L'\u00a0\"Annunciazione\", e \"San Tommaso presenta alla Vergine tre devoti\". Al centro della cappella \u00e8 esposta un'icona del XVI secolo raffigurante la \"Vergine con il Bambino ed i santi Giovanni Battista e Gabriele\".\nLa cappella di destra \u00e8 detta Cappella del Rosario, opera settecentesca progettata da Luigi Michele Barberis, e presenta di fronte la pala d'altare del Guercino, che raffigura la \"Madonna del Rosario con i santi Domenico e Caterina da Siena\" ed attorno alla quale vi sono i \"Quindici misteri del Rosario\", opera d'intaglio in legno di Stefano Maria Clemente, che ha realizzato anche il pulpito della navata centrale, attorno ad uno dei pilastri che la separa da quella sinistra. &lt;br&gt;\nDietro al pulpito, l'affresco dell'elemosina di Sant'Antonino Pierozzi (1389-1459), vescovo domenicano fiorentino) a due bambini, opera di Giovanni Spanzotti (1528).&lt;br&gt;\nLa \"Madonna con San Domenico\" della sagrestia invece, \u00e8 di Michele Milocco (1737); l'\u00a0\"Episodio della peste del 1630\" \u00e8 di Domenico Corvi mentre gli stalli del coro sono opera di Pietro Botto.\nSulle colonne che separano la navata centrale dalle due navate laterali, si notano gli stemmi delle famiglie nobili e notabili che contribuirono con donazioni al restauro avvenuto tra il 1906 ed il 1911 sotto la direzione di Riccardo Brayda e Alfredo D'Andrade. Nel corridoio che porta alla sagrestia ed al chiostro, \u00e8 presente una targa per commemorare l'evento.\nSepolcri.\nNella chiesa trovano riposo molti esponenti dell'ordine domenicano, tra cui il beato Pietro Cambiani da Ruffia, uno dei primi inquisitori del Piemonte. Riposa qui anche Padre Reginaldo Giuliani, Cappellano degli Arditi, caduto a passo Uarieu e decorato di Medaglia d'oro al valor militare.\nAltro personaggio importante qui sepolto \u00e8 Emanuele Filiberto Pingone, storico torinese della corte di Emanuele Filiberto di Savoia."}
{"id": "1312299", "revid": "339392", "url": "https://it.wikipedia.org/wiki?curid=1312299", "title": "Pianeti di Dragon Ball", "text": ""}
{"id": "1312303", "revid": "155634", "url": "https://it.wikipedia.org/wiki?curid=1312303", "title": "Castel Romano", "text": "Castel Romano \u00e8 la zona urbanistica 12M del Municipio Roma IX di Roma Capitale. Si estende sulla zona Z. XXIX Castel Porziano.\nTerritorio.\nIl territorio della zona ha una forma trapezoidale ed \u00e8 incuneato fra via Pontina e via di Pratica, chiuso a sud da via Campo Ascolano, a partire dalla rotonda con via di Pratica verso est a continuare, in linea d'aria, fino a via Pontina.\nLa zona urbanistica confina:\nStoria.\nL'antico feudo di Castel Romano prende il nome dalla famiglia Romani di Trastevere, che ne fu, inizialmente, proprietaria. Successivamente fu propriet\u00e0 anche dei Colonna.\nNel corso del XVII secolo appartenne ai Sacchetti con titolo di marchesato.\nAcquistato dal cardinale Giulio Alberoni, nel 1731 avvi\u00f2 la bonifica del territorio intorno, la costruzione di un grandioso palazzo e di una chiesa, dedicata a Santa Maria Assunta.\nIl cardinale Alberoni lasci\u00f2 il feudo in eredit\u00e0 al Collegio San Lazzaro di Piacenza, che lo vendette ai Carafa, che a loro volta lo rivendettero alle Congregazioni di Propaganda Fide e del Concilio.\nNel 1896, Propaganda Fide restaur\u00f2 i danni del terremoto del 23 febbraio 1890 che aveva colpito Roma e prese in gestione il castello, divenendone l'attuale proprietaria.\nDurante la seconda guerra mondiale i locali del castello vennero utilizzati come infermeria dai tedeschi.\nUrbanistica.\nNel 1952 venne istituita la Zona industriale Pontina quindi, dal 1960, si insediarono alcuni complessi industriali, tra i quali: il Centro Sperimentale Metallurgico di fama europea, la Urmet Sud, poi Urmet Sistemi ora Urmet TLC; la Dinocitt\u00e0 - Studios creati negli anni '60 dal produttore cinematografico Dino De Laurentiis, su un'area di oltre 800.000 m\u00b2, in cui sono stati girati blockbuster internazionali, tra cui, \"Barabba\" di Fleischer, \"Waterloo\" di Bondar\u010duk, \"La bisbetica domata\" di Zeffirelli, \"La voce della Luna\" di Fellini, poi utilizzati anche per produzioni TV - rilevata in seguito dalla Cosmos Cinematografica; il consorzio alimentare \"La Capitale\"; la Bridgestone e, dall'ottobre 2003, l'outlet McArthur Glen. Il 24 luglio 2014, a seguito della riconversione degli stabilimenti Dinocitt\u00e0, apre il parco tematico Cinecitt\u00e0 World, dedicato al mondo del cinema e disegnato dallo scenografo Dante Ferretti."}
{"id": "1312311", "revid": "963244", "url": "https://it.wikipedia.org/wiki?curid=1312311", "title": "Suore di Carit\u00e0", "text": "Suore di Carit\u00e0 \u00e8 il nome delle religiose di numerose congregazioni femminili cattoliche:"}
{"id": "1312322", "revid": "33689", "url": "https://it.wikipedia.org/wiki?curid=1312322", "title": "San Andreas Multiplayer", "text": ""}
{"id": "1312323", "revid": "110157", "url": "https://it.wikipedia.org/wiki?curid=1312323", "title": "Friendly Neighborhood Spider-Man", "text": "Friendly Neighborhood Spider-Man era una serie a fumetti dedicata al personaggio dell'Uomo Ragno, pubblicata negli Stati Uniti dalla Marvel Comics dal 2005, scritta quasi interamente da Peter David e disegnata principalmente da Todd Nauck e Mike Wieringo.\nStoria editoriale.\nLa serie \u00e8 esordita nell'ottobre 2005 e si \u00e8 conclusa dopo 24 numeri nel novembre 2007; la sere \u00e8 incentrata sul personaggio dell'Uomo Ragno ed \u00e8 stata scritta quasi interamente da Peter David. LA serie esordisce con il primo capitolo del crossover \"The Other\" e si conclude in concomitanza con la fine del crossover \"One More Day\" con la seconda parte del crossover \"Soltanto un altro giorno,\" scritto da J. Michael Straczynski e disegnato da Joe Quesada.\nTrama.\nL'Uomo Ragno torna alle sue radici di combattente in costume contro il crimine scontrandosi con una banda di ladri mentre cerca di gestire anche la propria vita di tutti i giorni come Peter Parker."}
{"id": "1312324", "revid": "10700108", "url": "https://it.wikipedia.org/wiki?curid=1312324", "title": "Nizhnyj Novgorod", "text": ""}
{"id": "1312325", "revid": "1543377", "url": "https://it.wikipedia.org/wiki?curid=1312325", "title": "Sophie Gengembre Anderson", "text": "Le sue opere, raffiguranti bambini e donne, vengono associate al movimento preraffaelita.\nBiografia.\nFiglia di un architetto parigino, Charles Gengembre, e di madre inglese, nel 1843 studi\u00f2 brevemente le tecniche di ritratto con Charles Auguste Steuben a Parigi. Durante la rivoluzione del 1848, la famiglia lasci\u00f2 la Francia per dirigersi negli Stati Uniti, trasferendosi prima a Cincinnati (Ohio), e in seguito a Manchester (Pennsylvania), dove incontr\u00f2 e spos\u00f2 il pittore britannico Walter Anderson. Nel 1854 si trasferirono a Londra, dove la pittrice esib\u00ec i propri lavori nella Royal Academy. Nel 1858 si trasferirono nuovamente a New York, per poi tornare definitivamente a Londra nel 1863.\nIn oltre trent'anni, le sue opere furono esposte in molte istituzioni come la Royal Academy, la Society of British Artists e in molte gallerie regionali. I suoi primi lavori mostrano una forte attenzione per il dettaglio botanico, in comune con i Preraffaelliti.\nMor\u00ec nella propria casa, a Falmouth nel 1903."}
{"id": "1312328", "revid": "830939", "url": "https://it.wikipedia.org/wiki?curid=1312328", "title": "Arpocrazione", "text": "Biografia.\nArpocrazione fu un grammatico di Alessandria che, probabilmente, oper\u00f2 nel II secolo d.C. Forse si tratta dello Arpocrazione citato da Giulio Capitolino come tutore greco di Lucio Vero; alcuni studiosi, tuttavia, lo collocano molto pi\u00f9 tardi, per le consonanze con Ateneo di Naucrati.\nOpere.\nArpocrazione si dedic\u00f2 principalmente all'attivit\u00e0 di grammatico e di lessicografo, scrivendo una \"Silloge di fiorite espressioni\" che non ci \u00e8 pervenuta.&lt;br&gt;Non \u00e8 andato invece perduto, sebbene incompleto, il \"Lessico dei dieci oratori\" (\u03a0\u03b5\u03c1\u1f76 \u03c4\u1ff6\u03bd \u039b\u03ad\u03be\u03b5\u03c9\u03bd \u03c4\u1ff6\u03bd \u0394\u03ad\u03ba\u03b1 \u1fec\u03b7\u03c4\u03cc\u03c1\u03c9\u03bd, o brevemente \u039b\u03b5\u03be\u03b9\u03ba\u1f78\u03bd \u03c4\u1ff6\u03bd \u0394\u03ad\u03ba\u03b1 \u1fec\u03b7\u03c4\u03cc\u03c1\u03c9\u03bd), che raccoglie voci e frasi fatte ricavate dalle opere degli oratori attici, arricchite grazie a commenti storici e linguistici."}
{"id": "1312330", "revid": "92723", "url": "https://it.wikipedia.org/wiki?curid=1312330", "title": "Sella di Dobbiaco", "text": "La Sella di Dobbiaco o anche conca di Dobbiaco (\"Toblacher Sattel\" o \"Toblacher Feld\" in tedesco) \u00e8 un valico alpino Italiano che separa le Alpi dei Tauri occidentali (San Candido) dalle Dolomiti nei pressi del paese di Dobbiaco.\nGeografia.\nCostituisce uno dei punti di minore elevazione della linea di displuvio alpino, con i suoi 1219 metri di altitudine sul livello del mare. La valle da entrambi i lati prende il nome di Val Pusteria, sia quella percorsa dalla Rienza, tributaria dell'Isarco, affluente dell'Adige, che sfocia nel mare Adriatico, sia quella percorsa dalla Drava, affluente del Danubio, che sfocia nel mar Nero.\nPresso la sella sono poste le sorgenti della Drava, inizialmente un corso d'acqua molto modesto, mentre una relativamente maggiore portata ha l'affluente rio Sesto. La Drava risulta essere il fiume pi\u00f9 lungo nascente in Italia, se non si tiene conto che la sua quasi totalit\u00e0 del percorso non rientra nel territorio nazionale.\nStoria.\nFino al 1918 era parte dell'impero austro-ungarico sotto il principato del Tirolo. Il Patto di Londra poneva il confine dei territori promessi all'Italia al Monte di Dobbiaco. Il confine dovr\u00e0 poi piegare verso sud, attraversare il monte Dobbiaco e congiungersi all\u2019attuale confine delle Alpi Carniche. Di fatto le truppe italiane dell'ottava armata che erano risalite dal Cadore occuparono con Sesto e San Candido anche zone che si trovano ad est della conca di Dobbiaco, e che col Trattato di Saint-Germain-en-Laye del 1919 vennero assegnate all'Italia pur essendo al di l\u00e0 della linea spartiacque. Fu contrario all'annessione del territorio oltre la Conca di Dobbiaco l'irredentista trentino Ettore Tolomei che fu fautore dell'italianizzazione della toponomastica dell'Alto Adige.\nNel 1943 fu soggetta all'amministrazione militare della Germania nazista ed inclusa Zona d'Operazione Prealpi fino al 1945, quando fu liberata dalla Resistenza italiana. \nI veri motivi che hanno portato all'annessione delle zone ad est della Conca di Dobbiaco all'Italia non sono del tutto noti, ma si ritiene possano essere uno tra i seguenti:\nPer tali ragioni storiche, il Confine tra l'Austria e l'Italia non \u00e8 posto sulla sella, ma 12 chilometri dopo, in localit\u00e0 Prato alla Drava, attribuendo all'Italia il comune di San Candido e quello di Sesto. Tale scelta ha fatto s\u00ec che in entrambe le localit\u00e0 fossero costruiti degli sbarramenti difensivi appartenenti al Vallo Alpino in Alto Adige, fortunatamente mai utilizzati.\nDopo la seconda guerra mondiale fu ventilata la possibilit\u00e0 di \"piccole rettifiche di confine tra Italia ed Austria\" comprendenti San Candido e Tarvisio, ma nel successivo trattato di Pace non se ne fece pi\u00f9 cenno.\nInfrastrutture e trasporti.\nLa sella \u00e8 percorsa dalla Strada statale 49 della Pusteria e dalla ferrovia della Val Pusteria, una ferrovia ad un solo binario collega da fine `800 la valle.\nLa sella \u00e8 varcata anche dalla ciclabile della Drava, e dalla ciclabile delle Dolomiti.\nHohes Kreuz (Croce alta).\nSul punto pi\u00f9 alto della val Pusteria, si cita in un documento del 1307, e in seguito in una pi\u00f9 dettagliata citazione del 1731, si trovava una croce, la \"Hohes Kreuz\". Negli anni 1829-1830, quando fu ricostruita la strada Alemagna, fu anche eretta una croce alta 28 metri. Nel 1877 fu sostituita con un'altra alta 35 metri, con all'apice un gallo in metallo per segnalare la direzione del vento. Si sa (da riferimenti orali) che la croce cadde al suolo, o forse si spezz\u00f2, all'inizio degli anni venti, e fu quindi definitivamente rimossa con la costruzione dell'aeroporto. L'attuale croce, alta 16 metri, fu invece eretta nel 1987 dagli Sch\u00fctzen di Dobbiaco e da un comitato cittadino.\nLo spartiacque.\nDalla fine dell'ultima era glaciale, circa 11.000 anni fa, la Sella di Dobbiaco rappresenta lo spartiacque tra mar Adriatico e mar Nero. Un tempo esso era situato fra San Candido e Versciaco. Il Rio Sesto, a quel tempo, fluiva verso ovest, confluendo nella Rienza, per sfociare poi nel mare Adriatico. Solo in seguito allo sbarramento della valle causato dalle frane detritiche precipitate dal Corno Fana, il Rio Sesto cambi\u00f2 direzione verso est e da allora, attraverso la Drava, confluisce nel Mar Nero."}
{"id": "1312333", "revid": "110157", "url": "https://it.wikipedia.org/wiki?curid=1312333", "title": "Museo archeologico nazionale di Cagliari", "text": "Il Museo archeologico nazionale di Cagliari \u00e8 il pi\u00f9 importante museo archeologico della Sardegna. Situato dal 1993 all'interno del complesso museale della Cittadella dei musei, negli spazi progettati dagli architetti Piero Gazzola e Libero Cecchini.\nNelle sue vetrine sono esposti molti dei reperti pi\u00f9 significativi della Sardegna provenienti principalmente dalle province di Cagliari e Oristano, anche se non mancano oggetti preziosi rinvenuti nelle altre province dell'isola. I materiali esposti sono datati a partire dal periodo preistorico sino all'epoca bizantina.\nStoria.\nLa nascita del museo archeologico di Cagliari risale al 1800, quando il Vicer\u00e9 Carlo Felice, accogliendo la proposta del Cavaliere Lodovico Baylle, fece allestire in una sala del palazzo Viceregio il \"Gabinetto di Archeologia e Storia naturale\" affidato alla cura del Cavaliere De Prunner, che si occup\u00f2 anche dell'ampliamento della collezione. Il Museo, concepito secondo i criteri dell'epoca come \"wunderkammer\" dove collezionare oggetti di pregio senza seguire precisi intenti scientifici, grazie al grande lavoro di raccolta di Baylle e de Prunner si arricchiva di oggetti di antichit\u00e0, minerali e animali, nel 1802 fu, evento straordinario per l'epoca, aperto al pubblico. Nel 1805 il Vicer\u00e9 don\u00f2 la collezione del Gabinetto alla Regia Universit\u00e0 di Cagliari che nel 1806 venne trasferita nella sede universitaria a palazzo Belgrano. Gli spazi iniziali dedicati ai reperti archeologici zoologici e mineralogici vennero ampliati nel 1857. Una sala venne riservata a Museo mineralogico in cui vennero inclusi i reperti archeologici divisi in due settori una di cultura materiale e l'altro di reperti lapidei, nel 1858 i reperti mineralogici vennero smembrati nelle varie sedi universitarie e agli \"oggetti di antichit\u00e0\" furono dedicati nuovi spazi. \nNonostante le diverse vicissitudini legate alla successione dei direttori del museo la collezione prosegue la sua espansione grazie delle numerose e importanti donazioni (prima Spano, poi Castagnino, Timon, Caput, Cara) e alle nuove campagne di scavo, per accogliere i nuovi oggetti venne creato da prima un gabinetto lapidario poi nel 1895 l'intero \u201cMuseo\u201d venne spostato in alcune sale del Palazzo Vivanet in via Roma.\nNel 1904, l'edificio che ospitava la zecca in piazza Indipendenza venne adibito, su progetto di Dionigi Scano, a museo, e tra il 1901 e il 1931 il Soprintendente delle antichit\u00e0 della Sardegna, l'archeologo Antonio Taramelli, si occup\u00f2 dell'allestimento. Il museo era costituito da 7 sale: Sardegna prenuragica, romana, punico-romana, galleria statuaria, medagliere, et\u00e0 cristiana, giardino lapidario romano, giardino lapidario medievale, ed al primo piano del palazzo delle Seziate erano esposti quadri e oggetti medievali. I reperti furono divisi per et\u00e0 storiche e per luogo di provenienza. Vetrine lignee a parete e bacheche al centro della sala. Nel 1914 con l'acquisizione dei 1500 reperti della collezione Gouin, in seguito l'esposizione sub\u00ec diversi cambiamenti ed integrazioni con materiali provenienti da scavi.\nDal 1993 il museo, arricchitosi negli anni di numerosi nuovi reperti, si \u00e8 trasferito nell'attuale sede.\nPercorso espositivo.\nIl nuovo Museo archeologico fu concepito come articolato su quattro piani: il primo cronologico, esemplificativo delle principali culture e \"facies\" che si sono succedute in Sardegna dal Neolitico all'et\u00e0 bizantina.\nUno spazio importante fu dedicato alla ricostruzione del tophet di Tharros. Gli altri due piani, allestiti successivamente, illustrano topograficamente alcuni dei siti pi\u00f9 importanti delle province di Cagliari e Oristano. Il quarto piano espositivo viene dedicato all'allestimento di mostre temporanee. Da marzo 2014 ospita la mostra \"Mont'e Prama 1974-2014\" dedicata alle statue di Mont'e Prama."}
{"id": "1312336", "revid": "767487", "url": "https://it.wikipedia.org/wiki?curid=1312336", "title": "Captivity", "text": "Captivity \u00e8 un film del 2007 diretto da Roland Joff\u00e9 e interpretato da Elisha Cuthbert e Daniel Gillies. \u00c8 stato concepito e prodotto sull'ondata del successo di film come \"Saw - L'enigmista\" (2004) e \"Hostel\" (2006).\nTrama.\nJennifer Tree \u00e8 una famosissima modella, New York \u00e8 tappezzata delle sue foto. Ma qualcuno la spia e la cattura. La donna viene rinchiusa in una cantina buia e senza finestre e viene presa in giro e talvolta torturata dal suo rapitore. Ma Jennifer scopre che vicino alla sua stanza c'\u00e8 intrappolato un uomo che sta subendo lo stesso macabro trattamento. I due dovranno unire le forze per uscire da questo posto.\nVersioni.\nThriller Version.\nLa \"Thriller Version\" di \"Captivity\" \u00e8 la prima versione creata del film, dalla durata di 92 minuti, che rappresenta il film come da intenzioni del regista, priva delle scene pi\u00f9 crudeli. In questa versione le canzoni della colonna sonora sono diverse, cos\u00ec come alcune scene non-horror. Questa versione \u00e8 stata rilasciata per l'home video sono in Spagna, Argentina e Regno Unito.\nUnrated Version.\nEscluse dalla versione \"Thriller\", sono scene splatter come quella della tortura dell'acido, il frullato di frattaglie, l'uccisione del cane e altre scene d'impatto visivo. La critica ha ritenuto questa versione troppo violenta per il cinema, infatti il film \u00e8 stato \"punito\" e alcune scene sono state tagliate per il cinema. Questa versione \u00e8 disponibile in DVD negli Stati Uniti, in Russia e diversi altri stati, anche in Italia. Inoltre il finale \u00e8 esteso: sei mesi dopo l'uscita di Jennifer dalla casa, viene catturato e torturato un altro uomo, infine ucciso con un martello (\u00e8 la scena visibile ad inizio film); in alcuni articoli di giornale l'assassina \u00e8 proprio Jennifer, ora divenuta una giustiziera. La versione integrale di \"Captivity\" dura 85 minuti.\nTheatrical Version.\nQuesta \u00e8 la versione cinematografica, ridotta nella durata, ed \u00e8 l'unica versione disponibile del film in Italia, dalla durata di 81 minuti.\nCritica.\n\"Captivity\" ha ricevuto critiche negative, sul sito Rotten Tomatoes ha il 9% di critiche positive. Le versioni \"Unrated\" e \"Thriller\" sono state apprezzate di pi\u00f9 della versione cinematografica, che ha ricevuto in patria solo 10 milioni di dollari, sorpassando comunque il suo budget di 4 milioni.\nDVD.\nIl DVD americano presenta sia la versione \"Unrated\" che quella cinematografica, e come contenuti speciali contiene due dietro le quinte e scene eliminate. La Spagna, il Regno Unito e l'Argentina hanno creato una versione home video per la versione \"Thriller\". La versione cinematografica in Italia \u00e8 stata distribuita dalla Filmauro e come contenuti speciali contiene due spot televisivi e il trailer ufficiale italiano ed \u00e8 l'unica delle tre versioni del film che in Italia pu\u00f2 essere reperibile.\nProduzione.\nIl film doveva inizialmente uscire nelle sale a gennaio 2007, ma poi ha sub\u00ecto diversi rinvii, probabilmente dovuti alle troppe persone che hanno partecipato alla produzione. Il primo Paese in cui \u00e8 uscito, il 1\u00ba marzo, \u00e8 stato la Russia, in cui il film stesso \u00e8 stato girato quasi per intero. Negli Stati Uniti \u00e8 uscito il 13 luglio, mentre in Italia il 31 agosto. Le uniche sequenze girate nel territorio americano sono quella iniziale a New York e quella finale a Glendale, in California."}
{"id": "1312348", "revid": "36426", "url": "https://it.wikipedia.org/wiki?curid=1312348", "title": "Madonna della seggiola (Raffaello)", "text": ""}
{"id": "1312351", "revid": "1543377", "url": "https://it.wikipedia.org/wiki?curid=1312351", "title": "Nanotyrannus lancensis", "text": "Nanotyrannus (il cui nome significa \"tiranno nano\" o \"piccolo tiranno\") \u00e8 un genere invalido di dinosauro teropode tirannosauride. Conosciuto solo per due esemplari (forse tre), questi si sono rivelati esemplari giovani della specie contemporanea \"Tyrannosaurus rex\". Studi successivi hanno rivelato che questi esemplari rappresentano individui immaturi che possono essere comodamente sinonimizzati all'interno del genere \"Tyrannosaurus\", per\u00f2 la discussione tra i paleontologi \u00e8 ancora in atto.\nStoria della scoperta.\nRappresentato solo da un piccolo teschio (numero di catalogo CMN 7541), il genere \u00e8 stato scoperto da Charles W. Gilmore nel 1942 e descritto nel 1946 come una specie di \"Gorgosaurus\" chiamata appunto \"G. lancensis\". Nel 1988, la specie \u00e8 stata ridescritta da Robert T. Bakker e colleghi. Ricerche iniziali indicavano che le ossa del cranio erano fuse e ci\u00f2 stava a rappresentare una specie adulta. Alla luce di ci\u00f2, Bakker e colleghi assegnarono il teschio ad un nuovo genere, che chiamarono \"Nanotyrannus\" per le sue dimensioni apparentemente piccole Comunque, lavori successivi hanno sollevato dubbi su ci\u00f2, e alcuni paleontologi non considerano pi\u00f9 la specie come un genere valido - siccome il fossile \u00e8 contemporaneo a quello del \"Tyrannosaurus rex\", molti paleontologi credono che sia una forma giovane di \"Tyrannosaurus\".\nNel 2001 \u00e8 stato scoperto un tirannosauro giovane pi\u00f9 completo (\"Jane\", numero di catalogo BMRP 2002.4.1), appartenente alla stessa specie del \"Nanotyrannus\" originale. Nel 2005, una conferenza sui tirannosauri si \u00e8 concentrata sulla validit\u00e0 della specie \"Nanotyrannus\" supportata dalla scoperta di \"Jane\", conservata nel Burpee Museum of Natural History. Molti paleontologi, come Phil Currie e Donald M. Henderson, hanno visto la scoperta di Jane come una conferma che il \"Nanotyrannus\" \u00e8 un \"T. rex\" giovane o una specie fortemente correlata. Peter Larson, d'altra parte, ha continuato a sostenere il \"Nanotyrannus\" come genere a s\u00e9 stante. Nel 2015, il professor Phil Manning e il Dr. Charlotte Brassie dell'Universit\u00e0 di Manchester hanno condotto un approfondito studio sull'esemplare \"Jane\", con l'ausilio di uno scanner LIDAR e l'utilizzo dati e modelli al computer, hanno stimato che la massa corporea di \"Jane\" si aggirava tra i 600 kg e i 900 kg, di gran lunga inferiore al peso che ci si aspetterebbe da un giovane \"Tyrannosaurus\". Tuttavia lo stesso anno, Assistant Professor di Holly Woodward Ballard dell'Oklahoma State University, condusse no studio sull'istologia delle ossa dell'esemplare \"Jane\". Prendendo come modello la sezione del femore di \"Jane\" e contando gli anelli che presentava Ballard ha dimostrato che Jane aveva solo 11 anni quando mor\u00ec, suggerendo che l'animale era ancora in fase di crescita alla sua morte.\nL'attuale studio scientifico di \"Jane\" potrebbe determinare se \"Nanotyrannus lancensis\" \u00e8 una specie valida o se rappresenta solo un giovane \"T. rex\".\nInoltre, alcuni sostengono che \"Stygivenator\", che \u00e8 generalmente considerato un giovane di \"Tyrannosaurus rex\", potrebbe essere un esemplare pi\u00f9 giovane di \"Nanotyrannus\".\nAlla fine del 2011, \u00e8 stata fatta notizia su una scoperta del 2006 di un nuovo esemplare di tyrannosauride praticamente completo trovato insieme a un ceratopside. Gli esemplari sono stati studiati da Robert Bakker e Peter Larson sul posto, che hanno identificato il ceratopside come \"Triceratops\" e il tyrannosauride come \"Nanotyrannus\". L'esemplare, soprannominato \"Bloody Mary\", presenta braccia lunghe quasi 3 piedi, con le ossa della mano una volta e mezza pi\u00f9 lunghe di quelle dell'esemplare di \"T. rex\" \"Sue\". Tuttavia, la verit\u00e0 di tali affermazioni e se il campione sia effettivamente distinto da \"T. rex\", sono attualmente impossibili da determinare, poich\u00e9 l'esemplare \"Bloody Mary\" rimane in mani a privati e lontano dall'accesso scientifico. Il paleontologo Jack Horner \u00e8 arrivato al punto di affermare che l'esemplare \"Bloody Mary\" \u00e8 \"scientificamente inutile\" a causa del suo scavo da parte di privati, e non da parte di accademici addestrati a conservare i dati dell'ambiente circostante. La propriet\u00e0 dell'esemplare, che \u00e8 ancora contestata, sar\u00e0 decisa dalla Corte Suprema del Montana, nel 2019.\nUno studio del 2020 condotto da Woodward e colleghi ha stabilito che gli esemplari riferiti a \"Nanotyrannus\" erano ontogeneticamente immaturi e hanno dimostrato che le affinit\u00e0 pi\u00f9 probabili di questi campioni appartenevano a \"Tyrannosaurus\".\nClassificazione e validit\u00e0.\nTra le principali differenze che i paleontologi a favore della teoria di Bakker sulla quale il \"Nanotyrannus\" rappresenterebbe una specie a parte da \"Tyrannosaurus\", vi sono il numero dei denti. Il \"Nanotyrannus\" possedeva molti pi\u00f9 denti nelle sue fauci, contando ben 14-15 denti per ciascun lato della mascella superiore e 16 denti in ciascun lato della mascella inferiore. Dal canto suo il \"Tyrannosaurus\" disponeva di ben 11-12 su ogni lato della mascella superiore e 11-14 in quella inferiore. Le implicazioni esatte di questa differenza nel numero di denti \u00e8 molto controverso. In uno studio del 1999 sui modelli di crescita dei tirannosauridi, il paleontologo Carr ha dimostrato che, in \"Gorgosaurus libratus\", il numero di denti diminuiva con la crescita dell'animale e ha usato tali dati per sostenere l'ipotesi che il \"Nanotyrannus\" fosse solo un esemplare giovane di \"T. rex\". Tuttavia tale ipotesi fu smentita e screditata da un'accurata ricerca sui modelli di crescita di \"Tarbosaurus bataar\" (animale maggiormente imparentato con \"Tyrannosaurus\"), esponendo che durante la crescita questi animali non perdevano i denti, affermando anche i livelli e i modelli di crescita di \"Tyrannosaurus\" e \"Gorgosaurus\" sono molto diversi in quanto fanno parte di due diverse sottofamiglie. La prova di tale teoria arriv\u00f2 nel 2006 con il ritrovamento del cranio di un giovane \"Tarbosaurus\" che contava lo stesso numero di denti di un adulto, dando un'ulteriore prova che il \"Nanotyrannus\" fosse un genere a se stante. Ulteriore prova della distinzione di \"Nanotyrannus\" da \"Tyrannosaurus\", suggerita da Larson oltre che alla diversa costituzione del cranio, sono le zampe anteriori che in \"Nanotyrannus\" sono ben pi\u00f9 lunghe (in relazioni al corpo), presentando anche falangi pi\u00f9 grandi e una forcula pi\u00f9 estesa.\nUn'altra differenza citato da coloro che sostengono la validit\u00e0 di \"N. lancensis\" come specie, \u00e8 la presenza di piccoli forami, o buchi, nell'osso quadratogiugale, un osso nell'angolo posteriore del cranio. Sia il cranio olotipo sia l'esemplare \"Jane\" presentano questa caratteristica, facendo supporre che non si tratti di una deformit\u00e0 ma di una caratteristica distintiva, non presente nei tirannosauridi adulti. Gli oppositori alla teoria di Bakker, affermano che si tratterebbe di un fenomeno presente solo nei giovani esemplari di \"Tyrannosaurus\" e affini ma tali fori non sono stati ritrovati in esemplari giovani di animali affini come \"Tarbosaurus\". Tuttavia, ci\u00f2 mette in dubbio anche la validit\u00e0 stessa di \"Nanotyrannus\", poich\u00e9 tali fori indicherebbero un'incompleta sutura delle ossa, rivelando che si tratti di un esemplare giovane di \"T. rex\".\nUn'ulteriore prova, scoperta pi\u00f9 di recente, arriva dai modelli 3D delle cavit\u00e0 del cervello del cranio olotipo di \"Nanotyrannus\" e quello di \"Tyrannosaurus\", che mostrano che la posizione dei vasi sanguigni e i nervi ottici sono posti in una differente posizione, ad ulteriore prova che i due animali siano de generi separati. Tuttavia, ci\u00f2 potrebbe essere giustificato da cambiamenti nella forma del cranio durante la crescita di \"T. rex\" o da una distorsione tafonomica.\nL'analisi delle proporzioni degli arti pubblicata nel 2016, suggerisce che gli esemplari di \"Nanotyrannus\" hanno livelli diversi di cursorialit\u00e0, citati come una potenziale differenza tra \"N. lancensis\" e \"T. rex\". Tuttavia, il paleontologo Manabu Sakomoto ha commentato che questa conclusione \u00e8 probabilmente influenzata dalle ridotte dimensioni degli esemplari e la discrepanza non riflette necessariamente la distinzione tassonomica. Pu\u00f2 anche rappresentare il partizionamento di nicchie ecologiche, permettendo agli individui di diversi livelli ontogenetici di abitare nello stesso habitat, cacciando prede differenti, senza entrare in competizione."}
{"id": "1312355", "revid": "38120", "url": "https://it.wikipedia.org/wiki?curid=1312355", "title": "Betelgeuse (I Cavalieri dello zodiaco)", "text": ""}
{"id": "1312356", "revid": "81195", "url": "https://it.wikipedia.org/wiki?curid=1312356", "title": "Carbammato", "text": ""}
{"id": "1312360", "revid": "729019", "url": "https://it.wikipedia.org/wiki?curid=1312360", "title": "Jean Baptiste Philibert Vaillant", "text": "Divenuto senatore nel 1852, fu ministro della Guerra dal 1854 al 1859 e ministro della casa dell'Imperatore e dei Beni Culturali dal 1860 al 1870.\nBiografia.\nVaillant studi\u00f2 all'\u00c9cole polytechnique nel 1807 per poi passare alla scuola del genio di Metz, dalla quale usc\u00ec nel 1809, entrando a far parte dell'esercito francese.\nPrest\u00f2 servizio nella Campagna di Russia partecipando alla presa di Danzica nel 1811, incontrando personalmente Napoleone nel 1812 e venendo fatto prigioniero nel 1813, nel corso della battaglia di Kulm assieme a Dominique-Joseph Ren\u00e9 Vandamme ed a Fran\u00e7ois Nicolas Beno\u00eet Haxo che saranno poi valenti generali come lui. Liberato alla sigla della pace, durante i Cento giorni combatt\u00e9 a Ligny, a Waterloo ed a Parigi ove venne ferito.\nPromosso al rango di capo di battaglione, comand\u00f2 quindi una formazione nella campagna d'Algeria del 1830 ove venne nuovamente ferito. Promosso al grado di tenente colonnello, serv\u00ec sotto G\u00e9rard nella spedizione del Belgio del 1831 per poi tornare nuovamente in Algeria.\nVaillant comand\u00f2 le fortificazioni di Algeri dal 1837 al 1838, quando, richiamato in patria, divenne direttore dell\"'\u00c9cole polytechnique\". Promosso tenente generale nel 1845, fu incaricato di costruire le fortificazioni attorno a Parigi sotto il comando di Dode de la Brunerie. Nel 1849 gli fu affidato il comando del genio del corpo di spedizione francese a Roma per liberare la citt\u00e0 dai rivoluzionari della Repubblica Romana e restaurare l'autorit\u00e0 pontificia. Al termine di questa missione ottenne la gran croce della Legion d'onore.\nNominato maresciallo di Francia nel 1851, Vaillant serv\u00ec come ministro della guerra dal 1854 al 1859, entrando all'Accademia delle scienze nel 1853 e venendo nominato senatore e gran maresciallo di palazzo da parte di Napoleone III. Tra il 1856 ed il 1860, ottenne per tre volte l'incarico di ministro dell'istruzione pubblica e del culto (1\u00ba luglio - 13 agosto 1856; 15 agosto 1857 - 28 agosto 1860; 30 settembre - 10 ottobre 1860).\nNel 1859 prese parte alla Seconda guerra di indipendenza italiana e fu presente alla Battaglia di Magenta, siglando l'8 luglio di quello stesso anno la sospensione delle armi che precedette il ben pi\u00f9 famoso Armistizio di Villafranca.\nNel 1860 divenne ministro responsabile della casa imperiale e nel 1864 fu nominato Gran Cancelliere della Legion d'onore. Dal 1863 al 1870 venne nominato ministro dei Beni Culturali nonch\u00e9 membro del Consiglio Privato dell'imperatore. Dal 1858 al 1870 presiedette il Consiglio generale della C\u00f4te-d'Or, suo dipartimento natale. Dopo la caduta del Secondo Impero nel settembre 1870, Vaillant fu mandato in esilio, ma l'anno successivo gli fu concesso di tornare. Mor\u00ec a Parigi nel 1872."}
{"id": "1312367", "revid": "125590773", "url": "https://it.wikipedia.org/wiki?curid=1312367", "title": "Sean Kingston", "text": "Biografia.\nKingston nasce il 3 febbraio 1990 a Miami, e frequenta la Ocho Rios High School a Ocho Rios, Saint Ann Parish, Giamaica. Suo nonno paterno era il produttore Lawrence Lindo, conosciuto come Jack Ruby.\nIl giovane cantante debutta nell'estate del 2007 con il singolo \"Beautiful Girls\", primo estratto dal suo album d'esordio \"Sean Kingston\", sotto le etichette Epic Records e Coach Records. Il primo singolo, dalle sonorit\u00e0 reggae, contiene un campionamento di \"Stand by Me\" di Ben E. King e ottiene un gran successo in Inghilterra venendo remixata e coverata da numerosi artisti tra cui una coetanea del cantante, Jojo. Vengono poi estratti \"Me Love\", contenente il campionamento di \"D'Yer Mak'er\" dei Led Zeppelin, \"Take You There\" e \"There's Nothin\", nata dalla collaborazione con la cantante sua coetanea Paula DeAnda.\nNel 2009 avrebbe dovuto recitare nel film \"Notorious B.I.G.\" ma i suoi legali e produttori discografici rifiutarono nettamente la partecipazione dell'artista.\nVanno infine ricordate le collaborazioni, nel secondo album Tomorrow, con il gruppo dei Good Charlotte (gruppo pop-punk statunitense) per \"Shoulda Let U Go\", con il rapper haitiano Wyclef Jean per \"Ice Cream Girl\" e nella fine del 2009 nel brano \"Feel It\" del gruppo rap Three 6 Mafia e del dj olandese Ti\u00ebsto.\nIl 29 maggio 2011 rimane coinvolto in un grave incidente con un acquascooter a Miami: il rapper perde il controllo del mezzo e si schianta contro il Palm Island Bridge. Le condizioni di Kingston sono apparse subito gravi: l'artista, soccorso da un diportista di passaggio, \u00e8 stato subito trasferito d'urgenza al Jackson Memorial Hospital e ricoverato in terapia intensiva. Il 7 agosto sul palco dei Teen Choice Awards dichiara di essersi pienamente ristabilto, ringraziando fans e colleghi per il supporto mostratogli durante la convalescenza.\nNel 2018 collabora con i produttori italiani Takagi &amp; Ketra cantando insieme a Giusy Ferreri nel singolo Amore e capoeira, uscito il 1 Giugno.\nTelevisione.\nSean Kingston ha inoltre partecipato ad un episodio di Zack e Cody sul ponte di comando andato in onda in Italia il 17 marzo 2011 sul canale Disney Channel, cantando \"Dumb love\"."}
{"id": "1312369", "revid": "121822421", "url": "https://it.wikipedia.org/wiki?curid=1312369", "title": "Suore di carit\u00e0 delle Sante Bartolomea Capitanio e Vincenza Gerosa", "text": "Le suore di carit\u00e0 delle Sante Bartolomea Capitanio e Vincenza Gerosa, dette anche suore di Maria Bambina, sono un istituto religioso femminile di diritto pontificio: i membri di questa congregazione pospongono al loro nome la sigla S.C.C.G.\nStoria.\nLa congregazione venne fondata da Bartolomea Capitanio (1807\u20131833) e dalla sua collaboratrice Vincenza Gerosa (1784\u20131847) che, sotto la direzione del sacerdote Angelo Bosio, il 21 novembre 1832 lasciarono le loro case e si ritirarono in un'umile abitazione (il \"conventino\") presso l'ospedale di Lovere dove iniziarono a dedicarsi all'assistenza agli ammalati e all'educazione delle fanciulle. La Capitanio mor\u00ec pochi mesi dopo la fondazione.\nLa fraternit\u00e0, sorta secondo lo spirito di san Vincenzo de' Paoli, adott\u00f2 le costituzioni delle suore della carit\u00e0, approvate da papa Pio VI il 25 luglio 1819. Il 5 giugno 1840, con il breve \"Multa inter pia\", papa Gregorio XVI esoner\u00f2 le suore di Lovere dalla dipendenza dalla congregazione della Thouret, autorizzando il sodalizio guidato dalla Gerosa a costituirsi in istituto autonomo: il 14 settembre 1841 Carlo Domenico Ferrari, vescovo di Brescia, accolse la professione dei voti delle prime nove postulanti, dando formalmente inizio alla nuova congregazione.\nNel 1884 le religiose adottarono il nome di suore di Maria Bambina, per la statuina riproducente Maria in fasce conservata nella casa madre e in omaggio al mistero della nativit\u00e0 della Vergine. Adottarono l'attuale nome dopo la solenne canonizzazione delle due fondatrici, celebrata da papa Pio XII il 18 maggio 1950.\nAttivit\u00e0 e diffusione.\nLe suore di carit\u00e0 hanno come fine l'esercizio di tutte le opere di misericordia, particolarmente l'istruzione della giovent\u00f9 e l'opera di assistenza negli ospedali, anche in terra di missione.\nSono presenti in Europa (Italia, Regno Unito, Romania, Spagna), nelle Americhe (Argentina, Brasile, Per\u00f9, Stati Uniti d'America, Uruguay), in Africa (Egitto, Zambia, Zimbabwe) e in Asia (Bangladesh, Birmania, Giappone, India, Israele, Nepal, Thailandia, Turchia); la casa generalizia \u00e8 a Milano in via Santa Sofia, 13.\nAl 31 dicembre 2005, la congregazione contava 5.068 religiose in 447 case."}
{"id": "1312372", "revid": "647919", "url": "https://it.wikipedia.org/wiki?curid=1312372", "title": "Suore di Maria Bambina", "text": ""}
{"id": "1312375", "revid": "125793378", "url": "https://it.wikipedia.org/wiki?curid=1312375", "title": "De La Chapelle", "text": "La De la Chapelle \u00e8 una piccola casa automobilistica francese fondata nel 1975.\nStoria.\nQuesta Casa automobilistica ha sempre avuto in listino delle vetture particolarissime. Essa nacque per volere di Xavier de la Chapelle, un personaggio che tra i suoi antenati vantava i titolari di una piccola Casa automobilistica francese d'inizio Novecento, chiamata \"Stimula-De la Chapelle\".\nIn loro onore egli apr\u00ec una nuova Casa automobilistica chiamata nuovamente De La Chapelle.\nIl primo lavoro che vide impegnata questa Casa automobilistica fu la realizzazione di un prototipo, che in pratica era la replica di una Bugatti Tipo 55 d'inizio anni trenta. Il titolare scelse proprio questo soggetto da replicare per via della sua enorme passione per le Bugatti. Il prototipo fu terminato nel 1978 e fu presentato al Salone di Ginevra, riscuotendo un tale successo che se ne decise la produzione in piccola serie. La vettura fu denominata tra l'altro proprio Type 55, come la vettura originale, e montava meccanica di derivazione BMW. Tale modello rimase in listino per diversi anni.\nAll'inizio degli anni ottanta, la Casa francese si dedic\u00f2 ad un particolarissimo settore automobilistico: quello delle repliche-giocattolo per bambini, che andavano a costituire la linea \"Junior\", e che proponevano repliche di vetture come alcune Bugatti, BMW e Ferrari.\nNel 1992, la Casa francese cominci\u00f2 a cimentarsi anche nel settore delle monovolume e introdusse un modello lussuoso denominata Parcours.\nInfine, la De la Chapelle propose nel 1996 anche una specie di roadster a motore centrale ispirata nella linea alle Porsche Boxster, ma pi\u00f9 contenuta come dimensioni e motorizzata Peugeot."}
{"id": "1312378", "revid": "287204", "url": "https://it.wikipedia.org/wiki?curid=1312378", "title": "Venanzio di Luni", "text": "Biografia.\nDi nobile famiglia, originario di Luni, fu consacrato vescovo della diocesi costituita nella sua citt\u00e0 natale a Roma da papa Gregorio Magno; \u00e8 il vescovo lunense di cui si sa di pi\u00f9 nel periodo dell'Alto Medioevo.\nEbbe un intenso rapporto epistolare con il papa, che gli scrisse otto lettere e lo nomin\u00f2 in altre due; viene citato inoltre nei \"Dialoghi\", dove \u00e8 presentato come \"viro venerabili Venantio, Lunensi Episcopo\" (\u00abVenanzio, uomo venerabile, vescovo di Luni\u00bb).\nLe otto lettere che lo riguardano sono indirizzate trattano della vita pastorale nella diocesi.\nSecondo tradizione mor\u00ec nel 603 ad Albacina nelle Marche, dove era in missione apostolica. Nella diocesi di Luni si festeggiava il 14 ottobre.\nNel 2009 gli \u00e8 stato dedicata una giornata di studi."}
{"id": "1312382", "revid": "1682079", "url": "https://it.wikipedia.org/wiki?curid=1312382", "title": "Mar\u00eda Lagunes", "text": "Le sue opere figurano in numerose collezioni pubbliche e private europee e americane. Vive e lavora a Citt\u00e0 del Messico.\nPur aderendo alle correnti artistiche di avanguardia ha coltivato sin dagli esordi nei primi anni sessanta, uno stile personale che l'ha portata a discostarsi dalle manifestazioni pi\u00f9 note dell'arte messicana. La sua elaborazione scultorea ha percorso la strada dell'astrazione a partire da forme organiche, senza distaccarsi completamente dalla realt\u00e0.\nLa formazione.\nStudia arredamento d'interni e chitarra classica per dedicarsi, gi\u00e0 alla fine degli anni cinquanta, all'arte (pittura, incisione, ceramica) e particolarmente alla scultura. Nel 1966, borsista del Governo francese per studiare con Andr\u00e9 Bloc l'integrazione della scultura con l'architettura e con l'urbanistica, frequenta altres\u00ec \u00c9tienne-Martin, Fran\u00e7ois Stahly, Ossip Zadkine, partecipando sin dal 1973 al Salon de Mai, organizzato annualmente a Parigi. Negli anni, il suo linguaggio caratteristico si evolve da forme naturalistiche (umane, animali, vegetali) verso volumi geometrici, a seconda dei materiali prescelti: l'acciaio, il legno, il marmo, l'onice, il bronzo, materiale, quest'ultimo, utilizzato per la maggior parte delle sue opere.\nLo stile.\nSin dalla prima mostra personale, nel 1965, il tema della citt\u00e0 e dell'uomo ha pervaso la sua opera, insieme a una ricerca mirata alla realizzazione di forme piene alternate a vuoti che permettono di attraversare con lo sguardo l'opera in tutte le direzioni. Degli anni Sessanta sono le \"Famiglie\", le \"Coppie\", alcuni ritratti quali quelli dell'architetto Enrique Segarra e del poeta spagnolo Le\u00f3n Felipe, in bronzo patinato. A partire dagli anni settanta, forme geometriche articolate in volumi compositi, avviano una nuova ricerca che culmina in sculture urbane come il monumento alla scrittrice messicana Rosario Castellanos o la \"Se\u00f1al\" di Torre Lomas, entrambe nella capitale messicana. Accanto alle opere monumentali, viene realizzata la serie \"Schemi\", in bronzo lucido. Dal 2000, con l'uso dell'acciaio, Lagunes apre una nuova strada di sperimentazione: lamiere piegate formano volumi virtuali, potenzialmente abitabili e sempre pi\u00f9 architettonici. La ricerca di permeabilit\u00e0 delle opere, sia fisica che visiva, resta per\u00f2 la principale caratteristica della sua opera.\nLe opere sparse nel mondo.\nLe sue sculture figurano in collezioni pubbliche e private in Italia, Francia, Svezia, Spagna, Stati Uniti, Canada, Messico, Germania. In particolare, nel Museo de Arte Moderno di Citt\u00e0 del Messico, nelle collezioni del Consejo Nacional para la Cultura y las Artes (Citt\u00e0 del Messico), nel Lauren Rogers Museum of Art (Laurel, Mississippi), nella General Motors Collection of Mexican Art, nel Museo de Arte Contempor\u00e1neo Ateneo de Yucat\u00e1n, nel Museo de Valladolid e nell'Hospital Real de Granada in Spagna.\nLe esposizioni principali.\nTra le mostre pi\u00f9 significative si contano quelle organizzate dall'Institut Fran\u00e7ais d'Am\u00e9rique Latine di Citt\u00e0 del Messico (1965, 1969, 1981), che hanno avvicinato Mar\u00eda Lagunes all'ambiente artistico parigino. Tra il 1969 e il 1989, le sue opere sono state pi\u00f9 volte esposte presso la Galer\u00eda de Arte Misrachi, sempre a Citt\u00e0 del Messico, mentre nella provincia messicana, la Casa de la Cultura de Morelia (1981), la Galer\u00eda El \u00c1gora di Xalapa (1982) e l'Instituto Veracruzano de Cultura di Veracruz (1989) hanno presentato mostre retrospettive.\nDal 1991 Lagunes ha scelto la capitale francese per mostrare la sua produzione, dapprima presso la Galerie Sculptures, (1991, 1995, 1997, 2000) e dal 2003 presso la Galerie Jean-Luc M\u00e9chiche. Nel 2000 \u00e8 stata organizzata una mostra itinerante in Italia con varie tappe tra cui Roma (Istituto Italo Latinoamericano), Conversano (Monastero di San Benedetto), e Ravello (Villa Rufolo). Nel 2001, la Serra Grande del Giardino Inglese della Reggia di Caserta ha accolto una selezione di sculture di grande formato, oltre a una serie di disegni. Contemporaneamente, la Montserrat Gallery di New York presentava una serie di piccoli bronzi nello spazio di SoHo. Nel 2004, le opere di Lagunes sono state esposte al Museo Macay di M\u00e9rida (Messico), presso il quattrocentesco Colegio de Santa Cruz di Valladolid (Spagna); e presso l'Hospital Real di Granada (Spagna). Ha altres\u00ec partecipato a numerose esposizioni collettive in musei europei e americani.\nInsegnamento.\nDal 1969 al 2005 Mar\u00eda Lagunes ha insegnato Disegno e Forme scultoree presso la Facolt\u00e0 di Architettura dell'Universidad Nacional Aut\u00f3noma de M\u00e9xico."}
{"id": "1312384", "revid": "793215", "url": "https://it.wikipedia.org/wiki?curid=1312384", "title": "Trinity College", "text": "Trinity College \u00e8 il nome di diversi istituti scolastici:"}
{"id": "1312393", "revid": "98077", "url": "https://it.wikipedia.org/wiki?curid=1312393", "title": "Toblacher Feld", "text": ""}
{"id": "1312395", "revid": "124305003", "url": "https://it.wikipedia.org/wiki?curid=1312395", "title": "George Kollias", "text": "Attualmente \u00e8 membro della death metal band statunitense dei Nile.\nBiografia.\nNasce in Grecia, a Corinto nell'agosto 1977. Inizia a suonare la batteria all'et\u00e0 di 12 anni, e forma la sua prima band, gli Extremity Obsession. Dopo il 1995 escono due demo della band, nelle quali George ha un ruolo importante nelle vocals e nella scrittura dei pezzi. Le demo ricevono recensioni buone dalle fanzine specializzate.\nNel 1999 George prende lezioni private dal maestro greco Yannis Starvopulous, e nel 2000 si trasferisce ad Atene, per iniziare la sua carriera di musicista professionista.\nNel 2001 entra nei Nightfall, e registra con loro l'album \"I Am Jesus\", che riceve buoni responsi in tutto il mondo. L'anno dopo suona come session drummer in molte band ateniesi, ed inizia la carriera di insegnante.\nNel 2003 forma i Sickening Horror, extreme metal band con lo scopo di creare metal tecnico e brutale. Il loro \"Promo 2003\" riceve ottime recensioni.\nSuccessivamente registra il successivo album dei Nightfall.\nNel 2004 si unisce alla formazione americana dei Nile, e con loro registra il loro quarto album, \"Annihilation of the Wicked\". Il disco risulta molto valido, quasi sul livello del precedente In Their Darkened Shrines. In seguito all'album, inizia il \"Annihilation of the Wicked Tour\" in tutto il mondo.\nNel 2005 registra il primo album coi Sickening Horror, \"When Landscapes Bled Backwards\"; nello stesso anno inizia a dare lezioni pubbliche di batteria (drum clinics). \nNell'aprile 2007 registra l'album dei Nile, \"Ithyphallic\" nel quale raggiunge nuovi vertici creativi e tecnici inaugurando un nuovo stile nell'ambito del death metal e non solo.\nNel tempo libero si dedica anche a un progetto jazz/fusion insieme al greco Mike Papadopoulos.\nL'anno seguente George rilascia il suo primo DVD didattico \"Intense Metal Drumming\" della durata di tre ore e mezza, del quale pubblicher\u00e0 un seguito, \"Intense Metal Drumming 2\", nel 2013. \nNel novembre del 2009 esce in Europa l'album dei Nile, \"Those Whom the Gods Detest\". \nOltre all'attivit\u00e0 coi Nile ha dato il via a un suo progetto solista dove suona tutti gli strumenti e dimostra il suo talento di musicista. Nel 2014 pubblica un libro, \"The Odyssey of Double Bass Drumming\", dove illustra molti degli esercizi necessari ed utili a tutti i batteristi desiderosi di imparare a padroneggiare la doppia cassa nel metal estremo.\nStile.\nDopo essere entrato nei Nile, George \u00e8 diventato famoso per il suo stile di batterismo assolutamente estremo e personale.\nCome batterista death metal, \u00e8 abbondante nel suo stile l'uso del blast beat e della doppia cassa dove spesso ricorre alla tecnica \"Swivel.\nLa caratteristica principale che lo differenzia da molti altri batteristi estremi, \u00e8 l'incredibile creativit\u00e0 che riesce a mantenere, non limitandosi ad un semplice blastbeat, ma aggiungendo giochi di indipendenza e di rileggiature, come il paradiddles invertito, sul quale espone il suo vastissimo e complesso utilizzo nel suo DVD. George trae inoltre molta ispirazione dal funk e dal jazz, dei quali aggiunge elementi in ogni sua canzone, rendendo il suo stile assolutamente unico. \u00c8 inoltre una persona molto umile ed accogliente verso i suoi fan.\nEndorsement.\nA dimostrazione della grande capacit\u00e0 di Kollias, vi sono i nomi sotto la quale ha un rapporto da endorser, quali Pearl, Sabian, Vic Firth (la quale produce le Vic Firth SGK Signature George Kollias), Evans, Axis (che vende una serie speciale di pedali dedicata al batterista greco, la \"Axis George Kollias Special Edition Pedals\"), SKB], Direct Sound, Footblaster, Serial Drummer Clothing, e D'Addario.\n\"Drumset\".\n\"Pearl Masterworks Series in Piano Black con Hardware Gold\"\n\"Piatti Sabian\"\n\"Bacchette Vic Firth\"\n\"Pelli Evans\"\n\"Hardware\""}
{"id": "1312399", "revid": "15756", "url": "https://it.wikipedia.org/wiki?curid=1312399", "title": "Battaglia di Velletri (1744)", "text": "La battaglia di Velletri fu combattuta nel 1744 nell'ambito della Guerra di successione austriaca.\nAntefatto.\nPochi anni prima (1734), nell'ambito della Guerra di successione polacca, l'Austria aveva ceduto alla Spagna il Regno di Napoli (che peraltro nel 1707 l'Austria aveva strappato alla Spagna nell'ambito della Guerra di successione spagnola; fino ad allora, negli ultimi due secoli l'Italia meridionale e la Sicilia erano appartenuti alla Spagna come viceregni). L'autonomia dei regni di Napoli e di Sicilia dalla corona spagnola era stata ottenuta grazie all'azione diplomatica della regina Elisabetta Farnese, seconda moglie del re di Spagna Filippo V, la quale rivendicava per i propri figli, esclusi dalla successione al trono spagnolo da Don Ferdinando (il futuro Ferdinando VI di Spagna), figlio di primo letto di Filippo V. Dopo aver inizialmente ottenuto il Ducato di Parma e Piacenza in qualit\u00e0 di erede dei Farnese, il 10 maggio 1734 il primogenito di Filippo V e di Elisabetta Farnese, don Carlos, assunse le corone di Napoli e di Sicilia sottraendoli alla dominazione austriaca.\nIl giovane regno fu coinvolto pochi anni dopo nella Guerra di successione austriaca: il 13 settembre 1743, il Regno di Gran Bretagna, il Regno di Sardegna e l'Arciducato d'Austria avevano firmato a Worms un trattato in base al quale si impegnavano ad allontanare i Borbone da Napoli e dalla Sicilia, in cambio della cessione al Re di Sardegna, da parte dell'Austria, di Piacenza e di parte della Lombardia. Come reazione, la Francia e la Spagna sottoscrissero un nuovo patto di famiglia contro i firmatari del trattato di Worms, fra l'altro con l'intento di ottenere anche i Ducati di Milano e di Parma che avrebbero dovuto essere consegnati a Filippo di Borbone, il secondogenito di Elisabetta Farnese e Filippo V di Spagna.\nLa battaglia.\nQuando Lobkowitz inizi\u00f2 la campagna che doveva portare a Velletri, cio\u00e8 a marzo 1744, l'Armata d'Italia(austriaca),sotto il suo comando, coadiuvato da Ulisses Brown, contava 11614 fanti e 2867 cavalieri.\nIl 29 maggio mossero dai loro accampamenti sia l'Armata d'Italia da Rocca di Papa, sia l'esercito combinato napolispano da Valmontone, con Lobkowitz che tent\u00f2 una diversione su Colonna e Zagarolo, puntando invece con il grosso dell'esercito su Marino e Velletri, invece i napolispani si concentrarono a Lariano puntando poi su Velletri.\nNella notte fra il 1\u00b0 ed il 2 di giugno Lobkowitz arriv\u00f2 a Nemi, dove pose il campo, mentre le sue truppe leggere occuparono la cresta del monte Monte Artemisio, tagliando l'acquedotto della Faiola, che riforniva d'acqua la citt\u00e0.l'esercito napolispano, guidato da re Carlo e dal conte di Gages, era accampato pochissimi chilometri pi\u00f9 a sud, sul monte Artemisio, a Velletri.\nI napolispani fortificarono l'abitato di Velletri appoggiandosi al colle dei Cappuccini ed a Porta Romana, mentre gli austriaci li fronteggiavano su Monte Spina (o Monte della Fajola) e Monte Piccolo (4\u00a0km a N dell'abitato), mentre rimase praticamente scoperta la via tra Velletri e Genzano. Anche se a Velletri mancava l'acqua potabile, tuttavia anche il campo di Nemi, sebbene esaltato in un rapporto che Lobkowitz invi\u00f2 alla regina era estremamente insalubre.\nNel giugno e luglio Lobkowitz invi\u00f2 in Abruzzo il generale Novati con i colonnelli Soro e Gorani per far sollevare le provincie ed allontanare, quindi, da Velletri parte della forze napolispane, ottenendo comunque risultati politici molto limitati e allontanando dal campo di Velletri solo circa 1500 uomini.\nIl Colletta descrive la posizione di Velletri, in cima ad un colle con pendici ripide coltivate a uliveti e vigne, circondato da tre valli in cui scorrono torrenti, mentre verso nord ed est sale verso i Colli Albani ed i Monti Lepini. A nord era il Monte Artemisio, lontano 4 miglia o pi\u00f9 da Velletri. Il campo borbonico aveva l'ala destra verso l'Artemisio e l'ala sinistra verso la Porta Romana ed il centro nell'abitato: il centro non era fortificato ma presidiato, sul Colle dei Cappuccini erano posizionate le artiglierie e campi per singole unit\u00e0 di fanteria o cavalleria per il controllo delle posizioni ed il nemico, tagliando i canali dell'acquedotto, imped\u00ec di rifornire una fonte perenne che abbelliva la piazza della citt\u00e0. A questo punto venne scavata una vena dal fondo di una valle a 3 miglia dalla citt\u00e0.Tuttavia i viveri erano abbondanti (nonostante la scarsit\u00e0 di acqua) riforniti grazie \"all'amore dei soggetti\" (sudditi). Invece l'esercito nemico, accampato sui monti, contava sia gli uomini sia le armi ed era coperto dalle balze de terreno, pur avenado abbondanza di acqua, ma scarsezza di viveri, sebbene Roma ed altre citt\u00e0 lo rifornissero, tuttavia Lobkowitz, per attaccare il campo borbonico, doveva portare le sue truppe nelle valli, esponendosi quindi al tiro dell'esercito pi\u00f9 forte\nLa sorpresa sul Monte Piccolo.\nIl 17 giugno, appena calata l'oscurit\u00e0, 12000 napolispani mossero verso le fortificazioni di Monte Piccolo. All'alba i granatieri valloni dei reggimenti spagnoli occuparono la batteria di Monte Piccolo, mentre altre truppe occupavano il Maschio dell'Artemisio, La Fajola e incendiavano i Pratoni del Vivaro, il comandante della guarnigione del Monte Piccolo (gen. Pestaluzzi) fu catturato, probabilmente ubriaco in una cascina di vignaioli. Il giorno successivo, a causa delle condizioni non troppo favorevoli Gages diede l'ordine di ritirarsi e conservare solo la linea di cresta dell'Artemisio.\nLa sorpresa dell'11 agosto.\nIl 28 luglio arriv\u00f2 a Lobkowitz la richiesta di trasferire almeno un reggimento in Piemonte per cercare di evitare la caduta del Regno di Saredegna, attaccato dai borbonici attraverso le Alpi. A questo punto Lobkowitz decise di cercare di sorprendere i borbonici con un attacco a tenaglia, dando a Brown 6000 uomini per attaccare l'ala sinistra napolispana e tenedone altri ad attaccare l'Artmesio e l'ala destra napolispana. A posteriori (in una lettera datata 12 agosto) Lobkowitz sostenne che lo scopo della sorpresa era quello di catturare lo stato maggiore dell'armata napolispana ed in particolare re Carlo. Questa ipotesi non appare fondata, soprattutto per i gravi problemi diplomatici a cui avrebbe portato.\nI combattimenti nell'abitato.\nBrown mosse dal campo di San Gennaro a mezzogiorno del 10 agosto dirigendosi inizialmente verso Lanuvio, ma deviando con la notte su Velletri e fermandosi ad attendere la cavalleria alla fonte Paganica (in Contrada Paganico, presso Velletri). Quando, all'alba, arriv\u00f2 la cavalleria, Brown diede l'ordine di marciare su Velletri, giunta a contatto con i borbonici la fanteria di Brown riusc\u00ec a forzare Porta Napoletana ed entrare nell'abitato. Una volta nell'abitato le colonne puntarono su Palazzo Ginnetti, dove alloggiava re Carlo, ma intanto il re si era rifugiato a Villa Antonelli (sede del quartier generale tattico e dove si trovava la sua guardia del corpo) e da dove successivamente diresse la battaglia. Gages, che stava salendo sull'Artemisio, accortosi di quanto stava accadendo, allert\u00f2 l'ala destra dello schieramento napolispano, per tentare un contrattacco. Intanto le fanterie di Brown si erano date al saccheggio dell'abitato, perdendo quindi il momento per infliggere ai napolispani una sconfitta decisiva. La ritirata, iniziata verso le 7 di mattina, avvenne regolarmente senza che i napolispani tentassero un'intercettazione, comunque possibile, lungo la linea di ritirata degli uomini di Brown. Il bottino di Brown furono 574 prigionieri (fra cui il generale Mariani, e 74 ufficiali), 12 bandiere e 3 stendardi di cavalleria.\nI combattimenti sull'Artemisio.\nMentre in citt\u00e0 si combatteva, i generali Andrassy e Platz portavano le loro truppe all'attacco sull'Artemisio. L'attacco di Platz, contro le batterie poste sull sommit\u00e0 del monte, spinse gli spagnoli a difendere quel settore lasciando solo i micheletti (fucilieri di montagna) a difesa delle opere minori, mentre Andrassy successivamente attaccava la linea delle difese ispanonapoletane, travolgendo i micheletti, ma Gages invi\u00f2 in loro soccorso le truppe ancora non impegnate all'ala destra e costringendo anche Andrassy a ritirarsi alle 8.30. le perdite austriache sull'Artemisio non sono mai state quantificate l tuttavia si pu\u00f2 supporre che i morti siano stati circa 500, contro circa 200 della colonna di Brown, cosa che toglie altra credibilit\u00e0 all'affermazione \"a posteriori\" di Lobkowitz.\nA ottobre nel campo borbonico scoppi\u00f2 il colera, di cui si ammalarono il re e tutta la corte e solo il 1\u00ba novembre Lobkowitz lasci\u00f2 il campo di Nemi per portarsi verso Roma e successivamente a Viterbo\nPer il grande coraggio dimostrato in battaglia, il re di Sardegna Carlo Emanuele III, alleato dell'Austria, scrisse dopo la guerra al suo ambasciatore a Napoli, conte Solaro di Monasterolo, che re Carlo \u00abaveva rivelato una costanza degna del suo sangue e che si era comportato gloriosamente\u00bb..\nOpera lirica.\nIn et\u00e0 risorgimentale, la battaglia di Velletri, essendo stata combattuta contro l'esercito imperiale austriaco da parte di uno stato italiano, fu molto popolare. Il terzo atto de \"La forza del destino\" di Giuseppe Verdi si svolge infatti a Velletri, alla vigilia dello scontro con le truppe austriache."}
{"id": "1312401", "revid": "36426", "url": "https://it.wikipedia.org/wiki?curid=1312401", "title": "Alan Wilson", "text": "Biografia.\nSuonava la chitarra e l'armonica a bocca e scrisse le canzoni pi\u00f9 originali e fortunate della band, tra le quali \"On the Road Again\" e \"Going Up the Country\", dove inoltre figura come voce principale. Mor\u00ec per overdose di barbiturici secondo quanto riportato nella sua autopsia. Alcuni colleghi sostengono che si sia tolto la vita, ma non ci sono prove a sostegno di questa tesi.\nCol suo gruppo prese parte a due dei pi\u00f9 importanti festival degli anni sessanta: il Monterey Pop Festival, nel 1967, e il festival di Woodstock nel 1969. Tra gli altri brani dei Canned Heat da lui cantanti come voce solista vanno menzionati \"Help Me\", \"Shake It And Break It\", \"My Time Ain't Long\" e \"Time Was\".\nIl soprannome \"Gufo Cieco\" era dovuto alla grave miopia, tale da rendergli impossibile riconoscere qualcuno a mezzo metro di distanza."}
{"id": "1312414", "revid": "41275", "url": "https://it.wikipedia.org/wiki?curid=1312414", "title": "Munizioni Vulcano", "text": ""}
{"id": "1312416", "revid": "1305772", "url": "https://it.wikipedia.org/wiki?curid=1312416", "title": "Askuti", "text": "Askuti (\"il boy-scout\") \u00e8 il titolo di una delle pi\u00f9 celebri canzoni di Lounis Ait Menguellet (un cantante cabilo nato nel 1951), che la inser\u00ec nell'album \"A lmus-iw\" del 1981. La canzone d\u00e0 il titolo al romanzo omonimo di Said Sadi.\nGli scout algerini.\nL'interesse di questi autori per gli scout deriva dal fatto che questi ragazzi erano in Algeria il simbolo della generazione che si era battuta per l'indipendenza con la purezza di ideali tipica dello scautismo. Infatti, quando ancora l'Algeria era una colonia francese, molti giovani algerini che volevano la libert\u00e0, non potendosi riunire in organizzazioni politiche che sarebbero state vietate, si incontrarono e cominciarono a far circolare la parola d'ordine della lotta per l'indipendenza proprio nel quadro dell'associazione degli scout algerini (\"Scouts musulmans alg\u00e9riens\"), che era sorta negli anni trenta da una costola del movimento scout francese.\nTra questi scout vi furono molte persone di spicco che divennero un simbolo della lotta per l'indipendenza come Laim\u00e8che Ali o Mohand Idir Ait Amrane.\nLa canzone di Ait Menguellet.\nDopo la sanguinosa guerra di liberazione, che dur\u00f2 ben otto anni, il potere venne assunto dai militari, e tutto il paese, che aveva sognato di essere libero, si ritrov\u00f2 a vivere sotto una dittatura militare. La canzone di Ait Menguellet esprime proprio la delusione di chi si accorgeva dell'enorme divario tra gli ideali della rivoluzione e la realt\u00e0 dello Stato indipendente.\nMolto suggestive le immagini impiegate da questo autore, che molti considerano tra i pi\u00f9 grandi poeti cabili odierni. All'inizio, per esempio, egli parla delle stelle, che gli scout imparano a conoscere per sapersi orientare, mentre col passare del tempo non contano pi\u00f9 le stelle in cielo ma le \"stellette\" sulla divisa in un paese militarizzato.\nAnche il tradizionale altruismo e interesse per il prossimo che \u00e8 tipico degli scout verr\u00e0 corrotto dalla nuova societ\u00e0, trasformandosi nell'invito a interessarsi degli altri... per sorvegliarli e fare la spia.\nSono rimasti celebri i versi conclusivi, che esprimono compiutamente il disincanto dell'autore:"}
{"id": "1312421", "revid": "1543377", "url": "https://it.wikipedia.org/wiki?curid=1312421", "title": "Repliche della statua della Libert\u00e0", "text": "La statua della Libert\u00e0 \u00e8 probabilmente il monumento pi\u00f9 famoso della citt\u00e0 di New York e di tutti gli Stati Uniti d'America. Inoltre, il suo carattere universale di allegoria della libert\u00e0 le ha conferito notoriet\u00e0 a livello mondiale. Per questo numerose repliche del monumento, pi\u00f9 o meno grandi, sono state realizzate dalla sua inaugurazione nel 1886.\nA causa del suo status di monumento universale, la statua della Libert\u00e0 \u00e8 stata riprodotta a grandezze diverse in numerose parti del globo. Queste riproduzioni vanno dalle semplici miniature souvenir che si trovano nei negozi del museo della struttura, alle riproduzioni in grande scala che risiedono all'ingresso di alcune citt\u00e0, perch\u00e9 legate in qualche modo alla storia del monumento o di qualcuno dei suoi creatori, oppure semplicemente perch\u00e9 la statua costituisce uno dei principali simboli della libert\u00e0 nel mondo.\nLe prime riproduzioni della statua, realizzate dall'impresa Gaget Gautier (da cui il sostantivo \"gadget\" in inglese) sono state commercializzate e distribuite alle numerose personalit\u00e0 presenti alla cerimonia di inaugurazione il 28 ottobre 1886. Queste prime riproduzioni furono cos\u00ec i modelli per le diverse repliche costruite successivamente. La maggior parte di esse oggi si trova in Francia e negli Stati Uniti, sebbene se ne trovino anche in numerosi altri Paesi, tra cui l'Austria, la Germania, l'Italia, il Giappone, la Cina, e anche il Vietnam, anticamente colonia francese.\nFrancia.\nDue riproduzioni della statua della Libert\u00e0 si trovano a Parigi. Una si trova nei giardini del Lussemburgo; un'altra, pi\u00f9 grande (11,50 metri), \u00e8 vicino al pont de Grenelle sull'All\u00e9e des Cygnes, un'isola sulla Senna, nelle vicinanze del vecchio laboratorio di Bartholdi. Donata alla citt\u00e0 il 15 novembre 1889, guarda verso l'oceano Atlantico, verso la sua \"sorella maggiore\" nel porto di New York, eretta tre anni prima.\nUna copia a grandezza naturale della torcia si trova vicino agli Champs Elys\u00e9es, e fu donata alla citt\u00e0 per le celebrazioni del Centenario dell'inaugurazione della statua. La torcia si trova all'ingresso del tunnel de l\u2019Alma, il tristemente noto tunnel automobilistico dove la notte del 31 agosto 1997 avvenne il tragico incidente in cui persero la vita la principessa Diana, il suo compagno Dodi Al-Fayed e l'autista Henri Paul. Dato che l'accesso al tunnel \u00e8 vietato ai pedoni, \nUn'altra riproduzione, alta 2,5 metri, \u00e8 sita a Bordeaux. Una prima replica fu abbattuta e fusa dai nazisti durante la seconda guerra mondiale. Fu rimpiazzata nel 2000, e vi fu apposta una targa commemorativa delle vittime degli attentati dell'11 settembre 2001.\nEsiste un'altra riproduzione nel nord-ovest della Francia, nella cittadina di Barentin, vicino a Rouen, nella Senna Marittima. Costruita in poliestere, alta 13,5 m e dal peso di 3 tonnellate, fu realizzata per un film francese del 1965, \"Le Cerveau\" (\"Il cervello\"), diretto da G\u00e9rard Oury e interpretato da Jean-Paul Belmondo e Bourvil. Dopo aver soggiornato nei locali della dogana di Saint-Maurice, non essendo stata sdoganata, la statua avrebbe dovuto essere distrutta. \u00c8 stato grazie all'azione di Belmondo, del sindaco di Barentin all'epoca, e di G\u00e9rard Oury che questa statua fu conservata. Sistemata il 21 agosto 1969 su una piazza, fu spostata sulla piattaforma di Mesnil-Roux, dominando cos\u00ec la nuova estensione della citt\u00e0; dal 2 aprile 1990 si trova al centro di una rotonda.\nUn'altra replica, dorata, si trova nel centro della citt\u00e0 di Saint-Cyr-sur-Mer vicino a Marsiglia.\nUna replica alta 12 metri a Colmar, la citt\u00e0 natale di Fr\u00e9d\u00e9ric-Auguste Bartholdi, fu inaugurata il 4 luglio 2004 per commemorare il centesimo anniversario della sua morte. Essa \u00e8 situata all'ingresso nord della citt\u00e0. Il Museo Bartholdi di Colmar contiene numerosi modelli di varie dimensioni costruiti da Bartholdi durante la progettazione della statua.\nUna lista non esaustiva, dato che non tutte sono note, delle diverse riproduzioni di \"Lady Liberty\" in Francia:\nAltre riproduzioni conosciute:\nStati Uniti.\nDal 1902 al 2002, una replica alta 11 metri fu posizionata sul tetto della \"Liberty Warehouse\". Nel febbraio del 2002, la statua fu rimossa dai proprietari dell'edificio per permettere l'espansione di quest'ultimo. Fu donata al Brooklyn Museum of Art, dove venne posizionata nel giardino delle sculture nell'ottobre 2005, in onore dei poliziotti, pompieri e altro personale di emergenza uccisi negli attacchi dell'11 settembre.\nUna scultura in bronzo della statua \u00e8 in esposizione al Metropolitan Museum of Art di New York.\nDuluth, nel Minnesota, ne possiede una piccola copia sul lato ovest del \"Duluth Entertainment Convention Center\", in mezzo ad una radura circondata da alberi di pino, dove pu\u00f2 passare inosservata. Fu donata alla citt\u00e0 da alcuni discendenti di Bartholdi ivi residenti.\nTra il 1949 e il 1951, circa 200 repliche alte 2,5 metri in rame furono comprate dall'associazione dei \"Boy Scouts of America\" e donate a varie citt\u00e0 degli USA. Queste statue, prodotte in massa, non sono particolarmente accurate (uno dei loro conservatori not\u00f2 che \"il volto non \u00e8 maturo come quello della vera statua. \u00c8 pi\u00f9 rotondo, e pi\u00f9 come quello di una ragazzina\"), ma esse sono egualmente benvolute, in special modo a seguito degli attacchi dell'11 settembre. Molte di queste sono state perse o sono andate distrutte, ma coloro che si occupano della loro conservazione ne hanno contate circa un centinaio, e un reparto dei BSA del Wyoming ha collezionato fotografie di pi\u00f9 di 90 di queste repliche.\nUna replica in scala 1:2 \u00e8 ubicata al New York-New York Hotel &amp; Casino di Las Vegas, Nevada.\nLa citt\u00e0 di Sioux Falls, nel Sud Dakota, ha eretto una riproduzione in bronzo alta 2,7 metri nel parco di McKennan come rimpiazzo di una precedente replica in legno scomparsa da lungo tempo\nUna piccola riproduzione si trova a Mountain Brook, un sobborgo di Birmingham, Alabama.\nDue repliche di 12 metri sono situate in cima al Liberty Building di Buffalo, New York, circa 108 metri sopra il livello della strada.\nUna riproduzione di 7,6 metri giace su una banchina di un ponte della ferrovia nei dintorni di Dauphin, sul fiume Susquehanna a Harrisburg, in Pennsylvania. Fu costruita da un attivista del luogo, Gene Stilp, il 2 luglio 1986; era fatta di tende veneziane ed era alta 5,5 metri. Sei anni pi\u00f9 tardi, dopo essere stata distrutta da una tempesta, fu ricostruita dallo stesso Stilp con l'aiuto di altri concittadini, in legno, metallo, vetro e fibra di vetro, della grandezza attuale.\nLa Lego ha commercializzato una riproduzione costituita da 2882 mattoncini, alta quasi un metro. Il prodotto ha riscosso un grande successo presso gli appassionati di Lego: dopo essere uscita di produzione, a causa delle pressanti richieste della clientela la confezione \u00e8 stata rimessa in vendita. Una riproduzione molto pi\u00f9 grande costruita interamente in Lego \u00e8 visibile presso il parco Legoland di Billund, in Danimarca. Una versione pi\u00f9 piccola di quest'ultimo \u00e8 esposta nel parco Legoland in California.\nUna riproduzione alta 7,5 metri della statua, che innalza una croce cristiana e regge i Dieci comandamenti, chiamata la \"statua della liberazione attraverso Cristo\", \u00e8 stata costruita da una chiesa di predominanza afroamericana a Memphis, nel Tennessee, il 4 luglio 2006.\nUna piccola riproduzione si trova nel palazzo del governo della contea di Cherokee, a Tahlequah, nell'Oklahoma, un regalo della sezione locale dei Boy scout nel 1950.\nAnche Fargo, citt\u00e0 pi\u00f9 popolosa del Dakota del Nord, possiede una replica della statua, all'ingresso del ponte della Main Avenue.\nUn'altra replica si trova nel palazzo del Governo del Kansas, a Topeka.\nResto del mondo.\nDal 1887 al 1945, una copia della statua fu esposta ad Hanoi. Alta 2,75 metri, fu eretta dal governo coloniale francese dopo essere stata spedita dalla Francia per un'esposizione. Era conosciuta presso la popolazione locale, ignara della sua storia, come \"T\u01b0\u1ee3ng B\u00e0 \u0111\u1ea7m x\u00f2e\" (\"La statua della signora col vestito aperto\"). Quando i francesi persero il controllo dell'Indocina durante la seconda guerra mondiale, la statua fu rovesciata il 1\u00ba agosto 1945, poich\u00e9, insieme con altre statue erette dai francesi, venne considerata un retaggio del governo coloniale.\nDurante la Protesta di piazza Tiananmen del 1989, gli studenti cinesi che manifestavano a Pechino costruirono una raffigurazione alta 10 metri chiamata la Dea della Democrazia; lo scultore Tsao Tsing-yuan disse di averla creata intenzionalmente \"dissimile\" dalla statua della Libert\u00e0 per evitare che fosse \"troppo apertamente filo-americana\".\nNel 1897 una replica di 123 centimetri in ferro e bronzo fu eretta a Cenicero, in Spagna, per onorare i combattenti locali della Prima guerra carlista. Fu rimossa nel 1936 durante la dittatura di Francisco Franco, riposizionata nel 1976 e spostata in interni nel 1997 a causa del progressivo deterioramento. Al suo posto \u00e8 stata piazzata una nuova statua in bronzo.\nIn Giappone, la statua della Libert\u00e0 arriv\u00f2 al parco marino di Odaiba, sull'omonima isola artificiale di Tokyo, da aprile 1998 a maggio del 1999, dono della Francia, per celebrare le proficue relazioni commerciali fra i due Paesi. A causa della sua popolarit\u00e0, nel 2000 una replica fu eretta nello stesso luogo. In Giappone \u00e8 presente anche un'altra piccola riproduzione, nell'\"Amerikamura\" , quartiere dello shopping di Osaka.\nUna replica pi\u00f9 piccola si trova nel villaggio norvegese di \"Visnes\", creata col rame estratto dalla miniera locale.\nUna riproduzione si erge sul tetto dell'hotel Victory a Pri\u0161tina, nel Kosovo (Serbia).\nNel parco di divertimento \"Minimundus\", vicino al W\u00f6rthersee, in Carinzia (Austria), si trova un'altra replica della statua.\nNe esiste anche una piccola replica situata nella base della RAF di Lakenheath, costruita col rame avanzato dall'originale.\nUna copia alta 35 metri \u00e8 nel parco a tema tedesco \"Heide Park\" a Soltau, in un lago solcato da riproduzioni delle navi a vapore del Mississippi. Pesa 28 tonnellate, \u00e8 costituita da poliuretano su uno scheletro d'acciaio con rivestimento in poliestere; fu progettata dall'artista olandese Gerla Spee.\nAll'ingresso della localit\u00e0 spagnola di Cadaqu\u00e9s ne esiste una copia che ha la particolarit\u00e0 di avere due braccia sollevate entrambe con la torcia."}
{"id": "1312432", "revid": "88740", "url": "https://it.wikipedia.org/wiki?curid=1312432", "title": "Battaglia di Velletri", "text": ""}
{"id": "1312435", "revid": "30794", "url": "https://it.wikipedia.org/wiki?curid=1312435", "title": "Emakimono", "text": "L' \u00e8 un'opera di narrativa illustrata e orizzontale, sviluppatasi tra l'XI e il XVI secolo in Giappone. Tipico di quel paese, l\"emakimono\" unisce testo e immagini, ed \u00e8 disegnato, dipinto o stampato su un rotolo. Vi vengono rappresentati amori, battaglie, concetti religiosi, storie popolari e racconti soprannaturali.\nStoria e caratteristiche tecniche.\nLa tradizione del rotolo nasce in India e arriva in Giappone attraverso la Cina nel sesto o settimo secolo, insieme al Buddismo. L'interesse verso questa forma d'arte e narrazione si sviluppa durante il periodo Heian, anche perch\u00e9 tali rotoli portatili divennero un ottimo strumento per la propaganda delle idee buddiste.\nI rotoli, fatti di carta o seta, erano attaccati sul lato sinistro a bacchette di legno di modo da poter essere arrotolati e conservati. Una volta arrotolati, tali oggetti venivano legati con una cordicella di seta intrecciata e poi coperti con altra seta. Cos\u00ec sistemati, i rotoli potevano essere trasportati, riposti sugli scaffali o conservati in raffinati involucri dipinti. La dimensione di questi rotoli oscilla tra i 30 centimetri di larghezza ai 9 o 12 metri di lunghezza. Una normale narrazione riempiva da uno a tre rotoli in tutto.\nGli \"emakimono\" venivano letti srotolandoli da destra a sinistra, cos\u00ec come richiede la scrittura giapponese. Era comune scrivere all'inizio del papiro una breve sintesi della storia, o inframmezzare le immagini con testi adeguati. Al lettore del rotolo era richiesto poi di riavvolgere la striscia di carta dopo averla scorsa, un po' come si riavvolgono oggi le videocassette dopo averle viste.\nGli \"emakimono\" rappresentano inoltre alcuni dei primi grandi esempi di \"otoko-e\" (disegno della figura maschile) e \"onna-e\" (disegno della figura femminile). Esistono molte sottili differenze tra le due tecniche, a seconda dei gusti estetici dei due generi. Per\u00f2 molte di queste differenze sono facilmente riscontrabili. L\"onna-e\", di cui \u00e8 emblematico il \"Genji monogatari\", descrive la tipica vita di corte, specie delle cortigiane, e s'incentra su temi romantici. L\"otoko-e\" d'altra parte rappresenta spesso degli avvenimenti storici, specie battaglie. L'assedio del palazzo Sanj\u014d (1160), rappresentato nell'opera \"Attacco notturno al palazzo Sanj\u014d\" \u00e8 un celebre esempio di questo stile.\nOpere note.\nIl pi\u00f9 discusso esempio di \"emakimono\" \u00e8 \"Genji monogatari\" datato intorno al 1130. Questo \"emaki\" illustra l'epica storia di Genji di Murasaki Shikibu. Scritto intorno all'anno 1000, il romanzo racconta la vita e gli amori del principe Genji e le vicende della Corte di Heian dopo la sua morte. A noi \u00e8 arrivato solo il 15% dell'opera originale. Altri frammenti sono conservati tra i tesori nazionali del Giappone.\nIl \"Ch\u014dj\u016b giga\" (Rotolo degli animali eccitati) di Toba S\u014dj\u014d fa invece un uso insolito del mezzo: non contiene alcun testo ma solo immagini di divertenti scene animali, metafore degli usi del Giappone del XII secolo."}
{"id": "1312441", "revid": "1318658", "url": "https://it.wikipedia.org/wiki?curid=1312441", "title": "Ivan Vladimirovi\u010d Mi\u010durin", "text": "Biografia.\nNato nel 1855 a Dolgoe nell'oblast' di Or\u00ebl (regione della Russia europea), nel 1875 il giovane Mi\u010durin inizi\u00f2 a raccogliere, in un piccolo appezzamento di terreno varie specie di piante, sperimentando innesti e metodi di selezione e coltivazione. Nel 1899, disponendo di una superficie pi\u00f9 estesa, pot\u00e9 proseguire e ampliare le sue ricerche.\nAgli inizi degli anni venti, terminata la guerra civile, con il consolidarsi del regime sovietico, Mi\u010durin ricevette l'incoraggiamento del nuovo governo e i mezzi per proseguire i suoi studi coordinando anche l'attivit\u00e0 di altri centri di ricerca agricola. I suoi sforzi riuscirono a produrre variet\u00e0 di piante da frutto migliori e pi\u00f9 adatte alle particolari condizioni ambientali e climatiche della Russia continentale.\nLe sue teorie, a supporto dei risultati raggiunti, fondate sulla prevalenza dell'ambiente nella trasmissione dei caratteri ereditari delle piante e ispirate al \"lamarckismo\", furono riprese in epoca staliniana dall'agronomo Lysenko e utilizzate nella polemica contro la genetica classica mendeliana, accusata di essere una \"pseudoscienza borghese\". Una delle vittime pi\u00f9 illustri della polemica, tra gli scienziati di scuola \"mendeliana\", fu l'agronomo e botanico Nikolaj Vavilov, arrestato, imprigionato e morto in carcere nel 1943.\nUna citt\u00e0 della Russia europea, Kozlov, nell'oblast' di Tambov, fu ribattezzata Mi\u010durinsk in suo onore nel 1932, e in questa stessa citt\u00e0 Mi\u010durin mor\u00ec, a settantanove anni, nel 1935.\nNel 1948 il regista sovietico Aleksandr Dov\u017eenko ha realizzato il film \"Mi\u010durin\", sulla vita dello scienziato russo, interpretato da Grigorij Belov. Altri attori: Sergej Bondar\u010duk, F\u00ebdor Grigor'ev, Vladimir Isaev."}
{"id": "1312451", "revid": "767487", "url": "https://it.wikipedia.org/wiki?curid=1312451", "title": "Albert Ammons", "text": "Dal 1934 al 1938, Ammons si esib\u00ec con la sua band a Chicago, per muovere poi alla volta di New York, dove si esib\u00ec nel concerto \"From Spirituals to Swing\", al Carnegie Hall. Ammons, insieme ad altri due musicisti che si erano esibiti a quel concerto, Meade Lux Lewis e Pete Johnson, divenne il pi\u00f9 popolare pianista di boogie woogie del momento.\nI tre lavorarono insieme al Caf\u00e8 Society, esibendosi come trio.\nAmmons continu\u00f2 sempre a lavorare intensamente, fino alla morte avvenuta nel 1949.\nLa sua musica ha avuto grande influenza su moltissimi pianisti come Dave Alexander, Hadda Brooks, Dr.John, Axel Zwingenberger, Frank Muschalle, Katie Webster e Joerg Hegemann. Quest'ultimo ha onorato Ammons, in occasione del centenario della nascita dell'artista nel 2007, con l'album \"A Tribute To Albert Ammons\"."}
{"id": "1312457", "revid": "226458", "url": "https://it.wikipedia.org/wiki?curid=1312457", "title": "Approccio dei beni pubblici", "text": "Introduzione.\nLa globalizzazione, unita all'innovazione tecnologica, ha da tempo attenuato la tradizionale rigidit\u00e0 dei confini tra nazioni, che limitava profondamente le possibilit\u00e0 di cooperazione, ed ha permesso un approfondimento delle interazioni tra paesi, anche alla luce delle nuove sfide che la nascita di un'economia globale ha portato con s\u00e9 (Sandler, 2005).\nPer affrontarle, gli Stati si sono trovati a dover interagire reciprocamente: da una parte, quando sono chiamati a coordinare le rispettive politiche economiche e sociali, nella consapevolezza che le iniziative unilaterali potrebbero avere ripercussioni sul benessere di altri paesi; dall'altro lato, quando il raggiungimento di taluni obiettivi richiede, implicitamente, un intervento coordinato (Canitano e Triulzi, 2006).\nL'approccio dei beni pubblici analizza la cooperazione internazionale ed, in particolare, tutti quegli obiettivi talmente ambiziosi che nessuno Stato pu\u00f2 essere ritenuto in grado di raggiungere attraverso la propria azione individuale. La collaborazione, oltrepassando lo stato-nazione, si rende necessaria per poter controllare il crescente numero di beni pubblici globali (Global Public Goods) nati, anche, dal processo di globalizzazione in atto. Tuttavia, non sempre gli Stati decidono di cooperare per raggiungere un determinato risultato; esiste un sistema d'incentivi, alla base del comportamento collaborativo, che favoriscono o inibiscono la cooperazione internazionale.\nPu\u00f2 accadere, pertanto, che prevalga l'adozione di politiche nazionalistiche, intenzionali e non, che hanno un rilevante impatto sul benessere dell'intera comunit\u00e0 internazionale e conducono a risultati inefficienti dal punto di vista collettivo. Tutti i fenomeni d'interdipendenza mondiale possono essere interpretati attraverso la teoria dell'azione collettiva. Tale teoria interpreta il sistema di relazioni internazionali come una collettivit\u00e0 di unit\u00e0 geopolitiche interdipendenti, che interagiscono strategicamente creando esternalit\u00e0 reciproche e producendo, volontariamente o meno, beni (o mali) pubblici i cui benefici (costi) hanno rilevanza internazionale (Kindleberger, 1986).\nCaratteristiche dei beni pubblici.\nI beni (o mali) pubblici si caratterizzano per due elementi fondamentali: la \"non escludibilit\u00e0\" dei benefici e la \"non rivalit\u00e0\" del consumo. Tali caratteristiche generano una produzione sub-ottimale, poich\u00e9 nessun agente economico razionale \u00e8 disposto a produrre o scambiare le proprie risorse per ricevere dei benefici, quando potrebbe ottenerli comunque adottando un comportamento opportunistico (\"free riding\"). \u00c8 inevitabile, quindi, una maggiore cooperazione o perfino la centralizzazione delle decisioni di produzione e allocazione di tali beni poich\u00e9, in assenza di coordinamento, la quantit\u00e0 aggregata fornita volontariamente tenderebbe ad essere inferiore al livello socialmente desiderabile.\nLa possibilit\u00e0 di esclusione \u00e8 un elemento determinante per la produzione di beni pubblici. Se la fruizione di un determinato bene pu\u00f2 essere impedita, \u00e8 possibile che si generino degli incentivi simili a quelli di mercato, che garantiscano un'allocazione efficiente (\"club goods, beni privati\"). Pi\u00f9 un bene \u00e8 escludibile, pi\u00f9 facilmente i consumatori saranno disposti a pagare per ottenerlo, internalizzando le esternalit\u00e0 ed evitando il fallimento del mercato.\nEvento opposto si ha nel caso di beni non escludibili ma parzialmente o totalmente rivali. In tal caso, il bene pu\u00f2 essere liberamente consumato da tutti, ma la risorsa tende ad essere sfruttata eccessivamente e si genera un'esternalit\u00e0 negativa sul benessere sociale in termini di \u201ccongestione\u201d, ovvero di minore quantit\u00e0 disponibile del bene per il resto della collettivit\u00e0. Si tratta della cosiddetta tragedia dei beni comuni, che vale, anche, per le cosiddette \u201crisorse parzialmente rinnovabili\u201d, come le foreste, la fauna ittica o i bacini idrici.\nVi \u00e8 un consenso crescente riguardo all'importanza dell'approccio dei beni pubblici nel disegno delle politiche di sviluppo (Binger, 2003). In primo luogo, la societ\u00e0 \u00e8 oggi maggiormente protesa a porre rimedio a talune delle imperfezioni del mercato attraverso il coordinamento delle politiche economiche e la produzione di altri GPGs. Questo \u00e8 ancora pi\u00f9 rilevante per i paesi in via di sviluppo, dove i fallimenti del mercato sono relativamente pi\u00f9 pervasivi. L'approccio dei beni pubblici ha contribuito ad unire insieme sfide e problemi dello sviluppo globale che erano stati, fino ad oggi, trattati separatamente. In secondo luogo, molti problemi relativi alla rimozione della povert\u00e0 nel mondo possono essere legati alla produzione ed all'allocazione sub-ottimale di beni pubblici: la domanda di tali beni \u00e8, implicitamente, una richiesta di rafforzamento qualitativo e quantitativo di sicurezza globale, stabilit\u00e0 finanziaria, tutela internazionale dell'ambiente, ricerca sanitaria (Kaul et al., 2003).\nUno dei motivi per cui la globalizzazione \u00e8 spesso criticata \u00e8 da ricercarsi proprio nella mancata fornitura di molti GPGs: l'internazionalizzazione delle attivit\u00e0 economiche ha creato profondi divari, che hanno un impatto negativo sull'economia e sul progresso sociale e generano, il pi\u00f9 delle volte, una produzione di beni pubblici inferiore a quanto socialmente desiderabile. Tali divari, o \"gap\", possono essere di tre tipi: giurisdizionali, di partecipazione e d'incentivi.\nLe tecnologie di aggregazione.\nLa tecnologia d'aggregazione indica in che misura gli agenti individuali contribuiscono alla produzione e alla fornitura della quantit\u00e0 totale di bene pubblico disponibile per il consumo (Sandler, 2005; Binger, 2003). Questa propriet\u00e0 fornisce degli strumenti aggiuntivi per comprendere la conformazione dell'architettura istituzionale alla base della fornitura di beni pubblici.\nQ = \u03a3 qi\ndove \"Q\" rappresenta la quantit\u00e0 totale del bene pubblico e \"qi\" \u00e8 il contributo del paese i-esimo che partecipa alla produzione del bene.\nQi = \u03a3 \u03b1i qi\ndove \"qi\" rappresenta la produzione del paese \"i\" e \"\u03b1i\" la porzione del bene pubblico prodotto. Questa tecnologia di aggregazione si adatta in particolare ai beni pubblici regionali (RPGs), che incidono solo per pochi Stati in una regione definita (Anand, 2002).\ndove \"qi\" rappresenta il contributo dell paese\" i\" alla quantit\u00e0 aggregata di bene pubblico. \ndove qi rappresenta il contributo dell'agente i al bene pubblico fornito. Quando la tecnologia \u00e8 del tipo \"best shot\", una redistribuzione delle risorse all'interno del gruppo \u00e8 tanto pi\u00f9 efficiente quanto pi\u00f9 garantisce la concentrazione delle risorse sull'agente con maggiori probabilit\u00e0 di fornire il bene pubblico."}
{"id": "1312464", "revid": "184755", "url": "https://it.wikipedia.org/wiki?curid=1312464", "title": "0534", "text": "0534 \u00e8 il prefisso telefonico del distretto di Porretta Terme, appartenente al compartimento di Bologna.\nIl distretto comprende la parte sud-occidentale della citt\u00e0 metropolitana di Bologna. Confina con i distretti di Bologna (051) a nord-est, di Firenze (055) a sud-est, di Prato (0574) a sud, di Pistoia (0573) a sud-ovest, di Sassuolo (0536) e di Modena (059) a ovest.\nAree locali e comuni.\nIl distretto di Porretta Terme comprende 7 comuni compresi in 1 area locale, nata dall'aggregazione dei 2 preesistenti settori di Castiglione dei Pepoli e Porretta Terme: Alto Reno Terme, Camugnano, Castel di Casio, Castiglione dei Pepoli, Gaggio Montano, Lizzano in Belvedere e San Benedetto Val di Sambro ."}
{"id": "1312470", "revid": "767487", "url": "https://it.wikipedia.org/wiki?curid=1312470", "title": "Pete Johnson", "text": "Dal 1926 al 1938 lavor\u00f2 come pianista, accompagnando spesso Big Joe Turner.\nNel 1938 partecip\u00f2 con Turner al concerto \"From Spirituals to Swing\", al Carnegie Hall di New York.\nIl concerto fu l'inizio di un sodalizio musicale tra Johnson ed altri due pianisti di boogie-woogie, Albert Ammons e Meade Lux Lewis. I tre lavorarono insieme al Caf\u00e8 Society e registrarono spesso come trio.\nLa canzone \"Roll 'Em Pete\", che vedeva Turner come voce e Johnson al pianoforte, fu una delle prime registrazioni rock and roll.\nNegli anni cinquanta, nonostante i problemi di salute, Johnson continu\u00f2 ad andare in tour ed in studio, realizzando preziose collaborazioni con Jimmy Rushing, Big Joe Turner e la Jazz at the Philharmonic.\nNel 1958 un ictus lo lasci\u00f2 parzialmente paralizzato.\nFece un'ultima apparizione nel 1967, due mesi prima della sua morte. Mor\u00ec al Meyer Hospital a Buffalo, New York."}
{"id": "1312473", "revid": "196390", "url": "https://it.wikipedia.org/wiki?curid=1312473", "title": "San Venanzio (vescovo di Luni)", "text": ""}
{"id": "1312477", "revid": "1534511", "url": "https://it.wikipedia.org/wiki?curid=1312477", "title": "Patologia dentale umana", "text": "La patologia dentale umana \u00e8 quella parte della patologia orale che studia come individuare e curare le patologie dentali e dei tessuti paradontali.\nCarie.\nLa carie \u00e8 una patologia che colpisce i tessuti duri del dente fino ad arrivare alla polpa dentaria, la quale per\u00f2 non viene intaccata dalla malattia. La cause che la determinano sono varie, sia di natura esterna che interna, ma \u00e8 stato stabilito con certezza che una delle principali cause \u00e8 rappresentata dall'accumulo di placca batterica, la quale pu\u00f2 essere favorita anche da altre patologie, come il tartaro.\nLa carie rimane la malattia pi\u00f9 diffusa (almeno il 90% della popolazione mondiale \u00e8 affetta da carie), per lo pi\u00f9 concentrata nei paesi tecnologicamente avanzati, a causa del tipo di alimentazione, e nel sesso femminile, a causa di stati fisiologici come la gravidanza e l'allattamento.\nPulpite.\nLa pulpite \u00e8 un'infiammazione di origine batterica della polpa dentaria: il contatto tra la polpa e i germi avviene attraverso il canale scavato nei tessuti duri dall'azione della carie.\nMalattie paradontali.\nComprendono tutte le malattie infiammatorie e recessive delle gengive e del parodonto.\nGengivite.\nLa gengivite \u00e8 un'infiammazione che si pu\u00f2 manifestare in pi\u00f9 punti delle gengive contemporaneamente. Generalmente ricade sulla parte superficiale della gengiva ed \u00e8 di natura batterica.\nParadontite.\nLa paradontite, o parodontite, \u00e8 un'infiammazione del parodonto, caratterizzata dall'assorbimento dell'osso mascellare o mandibolare, dalla formazione di tasche patologiche e dall'atrofia ossea. In genere, ha origine da una gengivite e, insieme alla carie, \u00e8 una della malattie pi\u00f9 diffuse al mondo.\nAnomalie dentali numeriche.\nLe patologie di numero che coinvolgono gli elementi dentali possono riguardare l'assenza totale, parziale o singola dei denti oppure un loro aumento.\nAgenesia.\nSi definisce agenesia dentaria o dentale l'assenza congenita di uno o pi\u00f9 elementi dentali. La prevalenza dell\u2019agenesia nella popolazione europea \u00e8 di circa 0,4-0,9%, mentre l\u2019incidenza nella popolazione orientale \u00e8 del 2,4%. L'agenesia \u00e8 per definizione una patologia che riguarda il follicolo dentale (struttura embrionale da cui si former\u00e0 il dente), il quale pu\u00f2 subire differenti processi morbosi che ne impediscono la formazione. Il follicolo pu\u00f2 non formarsi per difetto genetico (per mancata invaginazione e specializzazione della lamina epiteliale dello stomodeo) oppure la sua formazione iniziale pu\u00f2 essere abolita da fattori esterni, rappresentati principalmente da traumi, processi infettivi, carenze nutrizionali (avitaminosi), o da fattori interni, come patologie neuroendocrine (ipopituitarismo) ed esposizione a tossici ambientali (es. diossine, bifenili policlorinati).\nL'agenesia totale della dentizione decidua viene definita agenodonzia e rappresenta un evento rarissimo nella specie umana. Essa comporta l'assenza totale anche della dentatura permanente, definita come ablastodonzia (la dentatura permanente si forma infatti per la presenza del cosiddetto \"gubernaculum dentis\", struttura embriologica derivante dal follicolo dentale deciduo, per cui un'agenesia decidua comporta sempre l'agenesia del corrispettivo dente permanente). L'agenodonzia e l'ablastodonzia costituiscono due entit\u00e0 cliniche di eccezionale rilievo e si associano sempre ad altre patologie all'interno di gravi sindromi genetiche.\nLe agenesie parziali possono essere simmetriche oppure casuali e vengono classificate in base all'assenza di un numero di denti che pu\u00f2 essere superiore o inferiore al numero di denti presenti solitamente all'interno di una emiarcata. Vengono definite come oligodonzie e ipodonzie: l'oligodonzia \u00e8 l'assenza di un numero di denti superiore alla met\u00e0 della rispettiva dentizione, si riconoscono pertanto oligogenodonzie, assenza di oltre 10 denti nella dentizione decidua (normalmente infatti la dentizione decidua \u00e8 costituita da 20 elementi dentali) e oligoblastodonzie, assenza di oltre 16 denti nella dentizione permanente (normalmente costituita da 32 elementi dentali); le ipodonzie si possono definire come l'assenza di un numero di denti inferiore alla met\u00e0 della rispettiva dentizione, si riconoscono pertanto ipogenodonzie, assenza di numero di denti inferiore a 10 nella dentizione decidua, e ipoblastodonzie, assenza di un numero di denti inferiori a 16 nella dentizione permanente. \nAnche le agenesie parziali costituiscono dei reperti clinici di rara osservazione e per lo pi\u00f9 legate a sindromi malformative come:\nDi frequente riscontro, invece, risultano le agenesie singole, cio\u00e8 l'assenza di un tipo di dente mono o bilateralmente: gli elementi dentali che pi\u00f9 frequentemente risultano agenetici sono (in ordine di frequenza) l'incisivo laterale superiore, il terzo molare inferiore e i secondi premolari superiori; l'agenesia singola \u00e8 un processo che interessa sempre gli ultimi elementi della serie dentale (es. l'incisivo laterale superiore rappresenta l'ultimo elemento della serie degli incisivi cos\u00ec come il terzo molare rappresenta l'ultimo elemento della serie molare).\nLe agenesie totali e parziali causano seri problemi ortognatodontici derivanti dalla riduzione della dimensione verticale, dall'alterazione delle classi dento-scheletriche e dalla difficoltosa terapia protesico-riabilitiva.\nUno studio correla le agenesie nel sesso femminile con una aumentata incidenza di cancro alle ovaie.\nPer determinare la frequenza della presenza di agenesie in dentatura permanente laddove queste interessassero in precedenza la dentatura decidua, \u00e8 stato condotto uno studio (\"Marinelli A., Giuntini V., Fanchi L., et al. Dental anomalies in the primary dentition and their representition in the permanent dentition: a diagnostic performance study. Odontology 2012; 100:22-7\"). Gli studiosi hanno analizzato la frequenza delle anomalie dentali (agnesie, soprannumerari, fusioni, geminazioni) in dentature permanenti di 189 soggetti che le presentavano in dentatura decidua. I soggetti in prima analisi (dentatura decidua) avevano un'et\u00e0 media di 5 anni e 7 mesi. In seconda analisi gli stessi soggetti presentavano un\u2019et\u00e0 media di 11 anni e 2 mesi (dentatura permanente). Successivamente un secondo gruppo composto da 271 soggetti, i quali in dentatura decidua non presentavano anomalie dentali, \u00e8 stato sottoposto alla medesima analisi (circa nel medesimo lasso temporale). \nConfrontando i risultati ottenuti dalla valutazione del primo gruppo con quelli rilevati nel secondo, \u00e8 emerso che in soggetti che presentano agenesie dentali in dentatura decidua, queste si ripresentano in dentatura permanente nel 95,6% dei casi. Inoltre prendendo in considerazione l\u2019incisivo centrale, il canino superiore e il molare inferiore in dentatura decidua, l\u2019agenesia si ripresenta in dentatura permanente nel 100% dei casi. Grazie anche a studi precedenti, \u00e8 stato appurato che l\u2019agenesia interessa maggiormente i secondi premolari inferiori e gli incisivi laterali superiori, con incidenza molto maggiore rispetto agli incisivi inferiori. L\u2019aspetto importante da sottolineare \u00e8 che l\u2019agenesia si ripresenta nella quasi totalit\u00e0 dei casi dato che la dentatura decidua e quella permanente sono strettamente correlate.\nL\u2019analisi ha evidenziato che nel 4,4% dei casi un soggetto affetto da agenesia in dentatura decidua non la presenta in dentatura permanente, e che in certi casi l\u2019agenesia in quest\u2019ultima \u00e8 dovuta alla presenza del corrispondente elemento deciduo. Per spiegare questi fenomeni bisogna fare riferimento allo sviluppo embrionale. I denti decidui originano dalla lamina generale laterale, mentre quelli permanenti derivano dalla lamina generale successionale. Un difetto della lamina generale pu\u00f2 determinare quindi l\u2019agenesia dei denti decidui e permanenti, mentre difetti specifici della lamina generale laterale e successionale determinano rispettivamente l\u2019agenesia del deciduo e del permanente.\nDentizione permanente congenitamente mancante: dimorfismo sessuale, modelli di occorrenza, fattori associati e fattori di distorsione.\nUno studio (Vahid Rakhshan, Aghdas Rakhshan) ha analizzato, in modo completo e per la prima volta, la letteratura sulla prevalenza dei denti congenitamente mancanti (CMT) nei maschi e nelle femmine e il modello dei denti congenitamente mancanti, tenendo conto dell\u2019influenza che determinati fattori potessero avere sullo sviluppo della patologia. \nDa settembre 2012 a giugno 2013 \u00e8 stata eseguita una ricerca specifica per trovare tutte le fonti disponibili riguardanti i fattori e i modelli associati alla CMT, inclusi il dimorfismo sessuale, gli archi, le regioni anteriori e posteriori della bocca, i modelli unilaterali e bilaterali e i denti coinvolti. I dati sono stati analizzati statisticamente.\nDallo studio \u00e8 emerso che la prevalenza media della CMT era del 6,42 \u00b1 2,76% nei maschi e del 7,55 \u00b1 2,67% nelle femmine. Nel complesso, la CMT \u00e8 pi\u00f9 diffusa nelle donne (solo nei campioni epidemiologici e non nei pazienti ortodontici o dentali). Il coinvolgimento di pazienti ortodontici e odontoiatrici potrebbe aumentare la CMT osservata nei ragazzi e / o ridurla nelle ragazze. Il dimorfismo di genere non \u00e8 stato influenzato da nessuno dei fattori (tempo o fattori di distorsione). In conclusione, la CMT \u00e8 pi\u00f9 comune nelle ragazze che nei ragazzi e pare che il segmento anteriore sia colpito, nonostante non ci sia una predominanza significativa di coinvolgimento mascellare o mandibolare.\nTrattamento delle agenesie dentali dei denti permanenti.\nNella valutazione del trattamento da preferire per trattare le agenesie nella dentatura permanente \u00e8 importante tenere conto del tipo di profilo, dello spazio disponibile e della posizione degli incisivi, poich\u00e9 sono tratti molto importanti nella valutazione della terapia da adottare. \nSi presentano maggiormente due casi: l\u2019agenesia dei secondi premolari inferiori e degli incisivi laterali superiori. Le procedure da adottare sono diverse nei due casi. \nAgenesie dei secondi premolari permanenti e relativo trattamento.\nNel caso delle agenesie dei secondi premolari, laddove il paziente abbia un\u2019occlusione accettabile, si deve cercare di mantenere i secondi molari decidui, in quanto, fino ad un\u2019et\u00e0 adulta, possono essere conservati (addirittura fino ai 40-60 anni). Solitamente occorre una riduzione dell\u2019ampiezza mesiodistale della dentatura, per far s\u00ec che nella \u00e8 posizione occlusale della mandibola le cuspidi dei denti posteriori di entrambe le arcate dentarie si possano interporre completamente (occlusione centrica). Professionisti del settore sostengono che ridurre di dimensione i molari decidui causi il riassorbimento delle radici divergenti degli stessi in senso mesiodistale, per via del contatto con le radici divergenti dei denti permanenti. Anche nel caso di una sostituzione implantare o protesica del molare deciduo sarebbe opportuno conservarlo il pi\u00f9 possibile, affinch\u00e9 venga conservata una porzione sufficiente di osso alveolare. La formazione dei secondi premolari \u00e8 pi\u00f9 tardiva rispetto agli altri denti e, molto spesso, si potrebbe ritenere che questi manchino. Ma, in un\u2019analisi successiva, si scopre invece che essi sono in via di formazione. Infatti, i premolari di buona qualit\u00e0 si formano prima degli otto anni d\u2019et\u00e0. Se questo non avviene spontaneamente, tra i sette e i nove anni si pu\u00f2 eseguire un\u2019estrazione dei secondi molari da latte per far s\u00ec che i primi molari permanenti possano mesializzarsi. Questo pu\u00f2 essere effettuato solo nel caso in cui lo spazio, i rapporti scheletrici e il profilo lo consentano. Questa operazione pu\u00f2 comportare la chiusura totale o parziale dello spazio. Tuttavia, pu\u00f2 risultare necessario dover estrarre denti nell\u2019arcata opposta, poich\u00e9 l\u2019entit\u00e0 e la direzione dello spostamento dei denti non \u00e8 prevedibile. L\u2019eccezione si ha nel caso in cui tutti e quattro i secondi premolari presentino agenesia. \nNella chiusura dello spazio dei secondi premolari mancanti \u00e8 necessario, oltre all\u2019estrazione precoce che riduce il tempo del trattamento, un ulteriore trattamento ortodontico multidisciplinare. Il medico deve evitare qualsiasi alterazione dannosa dell'occlusione e del profilo facciale. Quando manca un solo molare deciduo occorre trattare il problema in modo conservativo invece che ortodonticamente. Fa eccezione il caso in cui vi sia una reale perdita di spazio monolaterale o un affollamento sul lato opposto. Risulta molto pi\u00f9 complicato, quasi impossibile, non spostare la linea mediana nella chiusura dello spazio dallo stesso lato, e dare origine ad un rapporto diverso nell\u2019interarcata anteriore.\nSe lo spazio verr\u00e0 lasciato aperto per un eventuale restauro, gli obiettivi del trattamento ortodontico sono di creare la giusta quantit\u00e0 di spazio e di lasciare la cresta alveolare in una condizione ideale per un futuro restauro. \nAgenesie degli incisivi laterali permanenti dell\u2019arcata superiore e relativo trattamento.\nA differenza dei secondi premolari negli incisivi laterali la permanenza di quelli da latte non \u00e8 auspicabile. Ci sono diversi scenari che si possono osservare quando non sono presenti gli incisivi laterali. In alcuni casi, lo spazio a carico dell\u2019incisivo laterale in arcata viene occupato dal canino permanente, il quale, durante la sua uscita, determina un riassorbimento radicolare dell\u2019incisivo laterale deciduo. Di conseguenza, il canino deciduo non viene sostituito dal corrispondente permanente. I pazienti che presentano questa situazione da adulti solitamente perdono i canini decidui durante l\u2019adolescenza, anche se il canino permanente non occupa lo spazio del canino deciduo. In casi pi\u00f9 rari il canino permanente fuoriesce in posizione normale, anche se il laterale deciduo rimane in arcata. Possedere il canino permanente nella posizione dell\u2019incisivo laterale mancante \u00e8 vantaggioso, sia nel caso si voglia sostituire con una protesi il dente perch\u00e9 ci permette di ricreare l\u2019osso alveolare, sia si voglia sostituire il laterale con il canino. E\u2019 importante considerare la forma e il colore del canino poich\u00e9 influenzano la scelta della terapia migliore da utilizzare.\nSe l\u2019obiettivo principale \u00e8 la chiusura dello spazio e la sostituzione degli incisivi laterali decidui con i canini permanenti, bisogna fare particolare attenzione, in quanto a volte si viene a creare un grosso diastema tra i centrali permanenti a causa dell\u2019assenza degli incisivi laterali. Per far s\u00ec che i canini permanenti scendano \u00e8 necessario chiudere il diastema. Successivamente, se durante la formazione della dentatura permanente, le radici dei canini decidui non si stanno riassorbendo, \u00e8 necessario estrarli per permettere la migrazione del premolare nello spazio del canino e la mesializzazione dei denti posteriori. \nSolitamente si cerca di evitare la chiusura dello spazio monolaterale nella zona anteriore della bocca poich\u00e9 \u00e8 pi\u00f9 probabile far combaciare i denti attraverso la sostituzione degli incisivi laterali o con altre soluzioni conservative, invece che con la ridisposizione dei denti posti su una emiarcata. L\u2019agenesia monolaterale di un incisivo laterale, per favorire la fuoriuscita del canino nello spazio laterale, potrebbe richiedere l\u2019estrazione dell\u2019incisivo laterale controlaterale. Al contrario lo spostamento dei canini nella loro posizione corretta va praticato prima dell\u2019uscita dei premolari.\nAutotrapianto.\nNei pazienti che hanno un affollamento localizzato e una mancanza di uno o pi\u00f9 denti in un\u2019altra sede, l\u2019autotrapianto rappresenta una soluzione valida. Il dente pu\u00f2 essere trapiantato quando la radice \u00e8 circa met\u00e0 della sua lunghezza. \nUno studio (\"Paulsen HU, Andreasen JO, Schwartz O. Pulp and Periodontal healing, root development and root resorption subsequent to transplantation and orthodontic rotation: A long-term study of autotransplanted premolars. Am J Orthod 108:630-640, 1995\") ha preso in esame centodiciotto pazienti ai quali sono stati trapiantati i premolari in una fase di sviluppo della radice da 3/4 a 4/4 con forame apicale spalancato. Tali pazienti sono stati seguiti con tecniche cliniche e radiografiche per monitorare i segni di guarigione del legamento pulpare e parodontale e lo sviluppo della radice. In alcuni di essi \u00e8 stata osservata una crescita continua delle radici dei premolari. L'arresto completo dello sviluppo della radice era seguito dallo sviluppo della struttura della radice mancante nel sito donatore.\nSui premolari di 11 pazienti \u00e8 stata eseguita una rotazione ortodontica che ha indotto un leggero riassorbimento superficiale e un significativo accorciamento della lunghezza del dente (media 1. 2 mm), rispetto ai denti trapiantati ma non trattati. \nIn 2 degli 11 casi trattati 6 anni dopo il trapianto e 5 anni dopo la rotazione ortodontica, si \u00e8 verificata la necrosi tardiva della polpa. Per prevenire la necrosi tardiva della polpa, si consiglia di effettuare la rotazione ortodontica dopo la guarigione parodontale e prima che abbia avuto luogo l'obliterazione totale del canale pulpare, ovvero da 3 a 9 mesi dopo che \u00e8 stato eseguito il trapianto. Questo \u00e8 equivalente a quanto trovato in precedenti indagini sul trattamento ortodontico di premolari non trapiantati. \nGrazie a questo studio possiamo annoverare che la decisione di effettuare un autotrapianto, spostando il dente da un sito all\u2019altro all\u2019interno della stessa bocca, deve essere presa durante la dentizione mista. Ci sono numerosi modi in cui la tecnica del trapianto pu\u00f2 essere utilizzata. Il pi\u00f9 comune implica lo spostamento dei premolari al posto degli incisivi laterali mancanti. Inoltre, pu\u00f2 essere utilizzato per sostituire i primi molari mancanti con i terzi molari. A conferma di questo, \u00e8 stato fatto uno studio. (\"Bauss O, Sadat-Khonsari R, Engelke W, Kahl-Nieke B. Results of transplanting developing third molars as part of orthodontics space management. Part 2: Results following the orthodontic treatment of transplanted developing third molars in cases of aplasia and premature loss of teeth with atrophy of the alveolar process. J Orofac Orthop 64:40-47, 2003\"). Lo scopo di questo studio era quello di valutare gli effetti dell'atrofia del processo alveolare e del successivo trattamento ortodontico sui risultati del trapianto di terzi molari in via di sviluppo. Sono stati presi in esame 35 denti, i quali sono stati trapiantati in un processo alveolare atrofizzato. In 19 casi i denti dei pazienti sono stati trattati ortodonticamente dopo il trapianto. Il gruppo di controllo era costituito da 61 molari in via di sviluppo trapiantati in un nuovo alveolo post-estrattivo. I denti trapiantati sono stati seguiti clinicamente e radiograficamente per un periodo medio di 3,2 anni. La percentuale di successo di tale studio \u00e8 stata dell'85% per i trapianti in nuovi alveoli post-estrattivi e dell'84% per i trapianti in sezioni mascellari atrofizzate con successivo trattamento ortodontico. Al contrario, i trapianti su sezioni mascellari atrofizzate senza successivo trattamento ortodontico hanno mostrato una percentuale di successo significativamente inferiore (p &lt;o = 0,001) di solo il 37,5%. Questi risultati peggiori erano dovuti alla persistente occlusione e anchilosi. Anche nei casi con atrofia del processo alveolare quindi, un trapianto con successivo trattamento ortodontico rappresenta un trattamento valido. Al contrario, i denti trapiantati senza successivo trattamento ortodontico hanno mostrato una percentuale di successo inferiore. Il movimento ortodontico dei denti non ha avuto alcun effetto negativo sui tassi di guarigione dei terzi molari in via di sviluppo trapiantati.\nAttraverso l\u2019autotrapianto \u00e8 possibile ottenere degli ottimi risultati anche a lungo termine, sia esteticamente che funzionalmente. Questo grazie anche ad un attento intervento chirurgico, combinato ad un corretto posizionamento del dente trapiantato. Per migliorare la posizione del dente \u00e8 bene far seguire al trapianto un trattamento ortodontico con forze leggere ed un trattamento protesico affinch\u00e9 le corone dei denti trapiantati siano conformate. (\"Zachrisson BU, Stenvik A, Haanaes HR. Management of missing maxillary anterior teeth with emphasis on autotransplantation. Am J Orthod Dent Orthop 126:284-288, 2004\") \nGrazie a questo trattamento accurato si pu\u00f2 ottenere un livello di successo elevato e soddisfacente nei confronti dei pazienti.\nIperodonzia.\nL'iperodonzia \u00e8 definita come la presenza in eccesso di uno o pi\u00f9 denti rispetto alla relativa dentizione. Nel caso dell\u2019iperodonzia, i valori della prevalenza nella popolazione si aggirano intorno allo 0,3-0.8%.\nQuesta anomalia \u00e8 altamente presente a livello degli incisivi laterali superiori. Al contrario dell\u2019agenesia, nell\u2019iperodonzia la presenza di denti in soprannumero in dentatura decidua non rappresenta un rischio elevato per la ripetizione dell\u2019anomalia nella dentatura permanente (60,7% casi di iperodonzia in dentatura decidua che si \u00e8 ripresentata in dentatura permanente contro il 95,6% dell\u2019agenesia).\nSi distinguono una iperodonzia vera, quando gli elementi in eccesso sono effettivamente in surplus, ed una \"pseudoiperodonzia\", quando gli elementi in eccesso non sono effettivamente tali, ma rappresentano denti decidui persistenti.\nGli elementi dentali iperodontici vengono distinti in \"sovrannumerari\" e \"supplementari\". I denti supplementari sono elementi dentali formatisi in eccesso, ma con una struttura amelo-dentinale e corono-radicolare regolare, molto o del tutto simile a quella dei denti normali. I denti sovrannumerari sono elementi dentali formatisi in eccesso, ma con una struttura corono-radicolare irregolare, costituendo nella maggior parte dei casi dei denti rudimentali.\nI problemi di allineamento di inclusioni correlati agli elementi dentali prossimi ai soprannumerari possono essere evitati attraverso un\u2019avulsione tempestiva. Questo \u00e8 reso possibile tramite una valutazione precoce delle anomalie numeriche in eccesso nella dentatura permanente, date le irregolarit\u00e0 presenti nella dentatura decidua.\nAnomalie numeriche a s\u00e9 stanti sono invece da considerarsi il \"mesiodens\" e il \"quarto molare\" o \"nono\": il mesiodens viene cos\u00ec definito in quanto rappresenta un dente che erompe sul piano sagittale fra i due incisivi superiori causando notevoli problemi di natura ortodontica e chirurgica (qualora sia in inclusione); il quarto molare \u00e8 un elemento che erompe nei settori estremo-dorsali, prevalentemente dell'arcata mandibolare, causando per la sua posizione (talora localizzata sulla branca montante) problematiche chirurgiche.\nL'iperodonzia, parimenti alle ipodonzie, causa problemi ortodontici, classicamente, di affollamento e rotazione dentaria, e deve essere trattata chirurgicamente. \nDenti sovrannumerari multipli non sindromici.\nUno studio condotto da Joaqu\u00edn Alvira-Gonz\u00e1lez, Cosme Gay-Escoda ha evidenziato che i denti sovrannumerari multipli non sindromici (NSMST) si presentano con una prevalenza molto bassa, che \u00e8 opportunamente descritta in letteratura medica.\n\u00c8 stata condotta una ricerca nei database PubMed, Web of Knowledge, Science Direct e Scopus per individuare e identificare articoli su casi e serie di casi di pazienti che possedevano pi\u00f9 denti soprannumerari non associati a sindromi finora conosciute o correlate a questa patologia. Sono stati registrati i seguenti dati: genere, numero di denti nella mascella e nella mandibola, numero totale di denti in sovrannumero, numero di denti in ciascuna serie dentale (incisivo, canino-premolare e molare) ed et\u00e0. Sono state anche individuate la bilateralit\u00e0 nelle serie dentali e la sua localizzazione nella mascella o nella mandibola.\nDa questo studio sono emersi i seguenti risultati: \u00e8 stato identificato un totale di 393 soprannumerari, di cui il 43,26% era localizzato nella mascella e il 56,74% nella mandibola. Non sono state riscontrate differenze significative tra i sessi rispetto al numero totale, al coinvolgimento delle serie dentali o alla distribuzione di denti soprannumerari in ciascuna delle arcate.\nIn conclusione, sebbene i denti sovrannumerari multipli non sindromici siano una condizione che ha una maggiore incidenza nel sesso maschile, non sono state riscontrate differenze per quanto riguarda il loro numero e la loro localizzazione in entrambi i sessi. La bilateralit\u00e0 sembra essere una caratteristica comune di questo disturbo.\nStrumenti diagnostici utilizzati per prevedere la prevalenza di denti soprannumerari.\nTramite alcuni strumenti diagnostici \u00e8 possibile fornire una panoramica della prevalenza di denti soprannumerari nella popolazione.\n\u00c8 stata condotta una ricerca bibliografica (RP Anthonappa 1, NM King , ABM Rabie) completa dei rapporti di prevalenza sui denti soprannumerari utilizzando due database. Due osservatori indipendenti hanno valutato questi articoli in base a criteri di affidabilit\u00e0, veridicit\u00e0 e attendibilit\u00e0 delle fonti. Ventotto documenti sono stati inclusi nell'analisi per determinare le variazioni nelle cifre di prevalenza in relazione al metodo di diagnosi e quattordici studi sono stati inclusi per stimare le cifre di prevalenza per i denti soprannumerari. L'analisi statistica \u00e8 stata calcolata utilizzando l'analisi della varianza (ANOVA), il test di Student Neumann-Keuls (SNK) e l'analisi di regressione multipla.\nLe differenze statisticamente significative erano evidenti nei dati di prevalenza basati solo su un esame clinico, al contrario di quelle riscontrate nei gruppi che utilizzavano anche radiografie (p &lt;0,05, ANOVA, SNK). Le cifre di prevalenza per i denti in sovrannumero oscillavano tra lo 0% e il 3%. Il valore medio di prevalenza per la popolazione bianca europea [ circa il 1,6% con un errore di 0,6] era inferiore a quello della popolazione della Cina meridionale [circa il 2,7% con un errore di 0,14]. La prevalenza complessiva di denti in sovrannumero per i maschi era significativamente pi\u00f9 alta che per le femmine [rischio relativo = 1,37 (1,13-1,50)].\nIn conclusione l'esame clinico integrato con alcuni tipi di radiografia \u00e8 fondamentale per determinare la prevalenza di denti soprannumerari; tuttavia, \u00e8 ancora sottovalutato. Questo perch\u00e9 diverse disparit\u00e0 nei rapporti sulla prevalenza rendono discutibili i dati disponibili sui denti soprannumerari.\nAnomalie dentali morfologiche.\nLe anomalie dentali di forma possono riguardare tutto il dente o solo parte di esso, corona o radice.\nDens in dente e dens evaginatus.\nIl Dens in dente, detto anche dens invaginatus, \u00e8 un'anomalia dei tessuti del germe dentario, incaricati della formazione della futura corona. Essi si introflettono nel germe stesso, creando una formazione dentaria all'interno della cavit\u00e0 pulpare del dente principale; in pratica formano un \u201cdente dentro un dente\u201d. \nNel caso in cui i tessuti dentali si estroflettessero, si avr\u00e0 invece un Dens evaginatus, una formazione dentaria che si sviluppa sopra il dente principale.\nTaurodontismo.\nIl taurodontismo \u00e8 dovuto alla presenza di radici dentali molto corte e un notevole ampliamento della camera pulpare, che portano alla formazione di un dente con un colletto \u201ctaurino\u201d (taurodente). Questa anomalia riguarda principalmente i denti molari, ed \u00e8 molto frequente nei soggetti con Sindrome di Down.\nTubercoli paramolari.\nUn tubercolo paramolare \u00e8 una protuberanza tondeggiante, singola, che si sviluppa sulla superficie liscia dei molari superiori.\nDenti congiunti.\nSotto questa etichetta sono raggruppati quattro fenomeni che riguardano uno o due germi dentari:\nMicrodonzia e Macrodonzia.\nSono anomalie di dimensione che possono interessare tutti i denti, ed essere quindi parte di una condizione generale dell'organismo (nanismo o gigantismo); oppure possono interessare solo alcuni denti simmetrici, posti sulla stessa arcata. Nel caso della microdonzia, solitamente si hanno degli incisivi laterali o dei terzi molari pi\u00f9 piccoli; la macrodonzia riguarda generalmente gli incisivi centrali superiori.\nIpoplasia dello smalto.\nL\u2019ipoplasia dello smalto \u00e8 un fenomeno dovuto all'alterazione dello smalto e si manifesta in maniera permanente negli individui, poich\u00e9 lo smalto non \u00e8 soggetto a sostituzione nel tempo. Possono esserci vari livelli di ipoplasia, che vanno dal semplice mutamento di colore del dente fino a casi estremi di assenza completa dello smalto.\nL'ipoplasia dello smalto pu\u00f2 essere sia un fatto ereditario, sia acquisito.\nSe \u00e8 ereditaria, pu\u00f2 interessare tutti i denti o solo alcuni, seguendo per\u00f2 un modello preciso. In questo caso si parla di Amelogenesi imperfetta e pu\u00f2 essere di quattro tipologie:\nSe \u00e8 un fatto acquisito durante la gravidanza o nei primi periodi dell'infanzia, l'ipoplasia interesser\u00e0 simmetricamente solo alcuni gruppi di denti. Tra le varie cause ci possono essere: \nDentinogenesi imperfetta.\nLa Dentinogenesi imperfetta \u00e8 un'alterazione della mineralizzazione della dentina dovuta a fattori genetici. Se ne distinguono tre tipi, detti di \"Shields\", dal nome dello studioso che si interess\u00f2 a questo fenomeno: la prima interessa i denti decidui, i quali presentano una colorazione ambrata; la seconda e la terza, invece, possono interessare anche i permanenti e presentano, rispettivamente, una colorazione di alabastro e cognac."}
{"id": "1312479", "revid": "125472953", "url": "https://it.wikipedia.org/wiki?curid=1312479", "title": "Alberto Savino", "text": "Carriera.\nGiocatore.\nCresciuto nelle giovanili del , squadra di Torre Annunziata, passa nell'estate del 1990 all'Ercolano in Serie D con cui colleziona 21 presenze.\nL'anno successivo verr\u00e0 acquistato dalla Turris dove per\u00f2 non avr\u00e0 occasione di collezionare nessuna presenza.\nL'anno seguente ritorner\u00e0 al Savoia con la quale avr\u00e0 la possibilit\u00e0 in tre stagioni di collezionare 67 presenze in Serie C2.\nNell'estate del 1995 viene acquistato dal Brescia dove con il mister Mircea Lucescu con il quale non riesce ad esprimersi al meglio; esordisce nel Brescia il 10 settembre 1995, sostituendo Giandomenico Costi, al 31'. Con l'arrivo del mister Edoardo Reja, rientra nei suoi piani tecnici, collezionando 16 presenze in B in quella stagione.\nL'anno successivo Alberto Savino riesce a trovare continuit\u00e0 e titolarit\u00e0 nella squadra del mister Reja. Si trov\u00f2 a giocare con campioni come Andrea Pirlo e Cristiano Doni in quella stagione, che port\u00f2 il Brescia alla vittoria della Serie B 1996-1997.\nDopo due anni in B, esordisce il 31 agosto del 1997 con i lombardi in Serie A, contro l'Inter. Questa gara viene ricordata per l'esordio di Ronaldo, in questa partita Savino marcava \"Il Fenomeno\" e riusc\u00ec a non fargli gonfiare la rete,ma ci fu la doppietta di Recoba che rimont\u00f2 la partita, dopo il gol per le rondinelle di Hubner.\nIl primo gol in A, avviene contro la Juventus,dopo il gol dell'1-0 di Filippo Inzaghi, Savino trova il pari e consente di concludere la gara sull'1-1. Tuttavia la stagione vede il Brescia al quindicesimo posto e quindi si conclude con la retrocessione.\nDopo una stagione in B chiusasi al 7 posto, nel 1999 passa al Lecce, con i quali disputa tre campionati in Serie A, qui colleziona 84 presenze in A facendo 2 gol, entrambi contro il Milan, uno nella stagione 1999-2000 ed un altro nella stagione 2000-2001.\nNel 2002 partecipa ad una tourn\u00e9e in America con il Milan disputando 3 amichevoli.\nDopo il Lecce, veste anche le maglie di Napoli (pre e post fallimento) e . L'unico gol in maglia azzurra, avviene contro il Cittadella, in una partita storica per la rinascita del Napoli, che vede allo stadio ben 55.000 spettatori.\nNel gennaio del 2005 poi, passa al dove ottiene solo due apparizioni. Decide cos\u00ec di tornare al in Serie D e dopo al .\nNel dicembre 2007 firma un contratto con la Scafatese, prima di passare nella stagione successiva al dove pur giocando solo sei partite, conquista una storica promozione in Serie B.\nA gennaio 2010 viene tesserato dal , squadra militante nel campionato di Serie D, con cui vince la Coppa Italia di Serie D 2009-2010 e viene promossa in Serie C2. Alberto Savino vanta di oltre 300 presenze fra i professionisti.\nAllenatore.\nA gennaio 2011, dopo aver svolto per alcuni mesi il ruolo di calciatore e allenatore del Nola, sostituisce sulla panchina dell'Ercolano il tecnico Onorato dimessosi dopo la crisi finanziaria che ha colpito la societ\u00e0 granata.\nDebutta da allenatore il 6 febbraio 2011 contro il Ctl Campania. Dopo un anno di inattivit\u00e0 assume la guida dell'Isernia, societ\u00e0 militante in Serie D. \nAd agosto del 2014 Alberto Savino firma per il l'A.S.D Real Monterosi militante in Eccellenza.\nIl 7 agosto inizia la sua avventura al Monterosi con il ritiro precampionato. Nell'agosto 2015 fonda la \"ASD Savino Soccer\", scuola calcio che porta il suo nome.\nDa settembre 2019 inizia la sua avventura nelle giovanili della Societ\u00e0 Sportiva Turris Calcio. Nella stagione 2020-2021 \u00e8 alla guida della Primavera."}
{"id": "1312484", "revid": "1543377", "url": "https://it.wikipedia.org/wiki?curid=1312484", "title": "0542", "text": "0542 \u00e8 il prefisso telefonico del distretto di Imola, appartenente al compartimento di Bologna.\nIl distretto comprende la parte sud-orientale della citt\u00e0 metropolitana di Bologna. Confina con i distretti di Ferrara (0532) a nord, di Lugo (0545) a est, di Faenza (0546) a sud-est, di Firenze (055) a sud-ovest e di Bologna (051) a ovest.\nAree locali e comuni.\nIl distretto di Imola comprende 8 comuni compresi in 1 area locale, nata dall'aggregazione dei 2 preesistenti settori di Borgo Tossignano e Imola: Borgo Tossignano, Casalfiumanese, Castel del Rio, Castel Guelfo di Bologna, Dozza, Fontanelice, Imola e Mordano ."}
{"id": "1312485", "revid": "124487113", "url": "https://it.wikipedia.org/wiki?curid=1312485", "title": "Erre\u00e0", "text": "La Erre\u00e0 Sport S.p.A. \u00e8 un'industria italiana di abbigliamento tecnico sportivo (calcio, pallavolo, pallacanestro, pallovale, tempo libero) con sede a San Polo di Torrile in provincia di Parma. \u00c8 stata fondata nel 1988 dalla famiglia Gandolfi, con Angelo Gandolfi come attuale presidente.\nProdotti.\nA fianco della linea \"Erre\u00e0\", che racchiude tutti i prodotti dedicati a sport come calcio, pallavolo, pallacanestro, pallovale e corsa, Erre\u00e0 produce abbigliamento intimo tecnico sportivo (linea \"3D Wear\") e abbigliamento per tempo libero (\"Erre\u00e0 Republic\").\nErre\u00e0 \u00e8 inoltre la prima azienda certificata Oeko-Tex nel settore Teamwear, garantendo tessuti che non rilasciano sostanze nocive in quantit\u00e0 superiore ai limiti previsti dall'Oeko-Tex standard 100.\nSponsorizzazioni.\nNell'automobilismo \u00e8 stata sponsor tecnico della scuderia di Formula 1 Manor Marussia Formula One Team per la stagione 2015 e del WTCR Coppa del Mondo Turismo nel 2018 e nel 2019. Attualmente \u00e8 sponsor del Campionato del Mondo rally. Nel calcio, \u00e8 stata lo sponsor tecnico della Nazionale di calcio dell'Islanda ad Euro 2016 e ai mondiali 2018 ed \u00e8 fornitore delle squadre di calcio professionistico di Parma, Pescara, Catanzaro, Potenza, Monopoli, Campobasso, ADO Den Haag, Sion, Inverness, nonch\u00e9 della Nazionale di pallavolo maschile dell'Italia e Modena Volley. Dal 2018 \u00e8 anche sponsor della World Archery, del Rovato calcio e del Nordival rugby rovato.\n\u00c8 sponsor tecnico delle franchigia italiana Benetton rugby. \u00c8 anche lo sponsor dell'Aquila Cagliari e della Moaconcept Impavida Ortona (pallavolo), oltre che di diverse squadre di pallacanestro, tra cui Treviso Basket e VL Pesaro\nDal 2022 al 2024 sar\u00e0 partner tecnico UEFA per la fornitura della nazionali minori, il Kit Assistance Scheme."}
{"id": "1312488", "revid": "298055", "url": "https://it.wikipedia.org/wiki?curid=1312488", "title": "Luke Danes", "text": ""}
{"id": "1312492", "revid": "1431409", "url": "https://it.wikipedia.org/wiki?curid=1312492", "title": "Giorgio Locuratolo", "text": "Biografia.\n\u00c8 noto soprattutto per aver prestato la voce a David Hasselhoff in svariate circostanze; tra le pi\u00f9 conosciute, le serie TV \"Supercar\" (nel ruolo di Michael Knight e in alcuni episodi Garthe Knight) e \"Baywatch\" (nel ruolo di Mitch Buchannon). Inoltre, ha doppiato il vicesceriffo Enos Strate (con un'altra tonalit\u00e0 di voce) interpretato da Sonny Shroyer nel telefilm \"Hazzard\".\nHa partecipato al doppiaggio di \"Atlas UFO Robot\", il primo cartoon del filone del genere robotico, approdato in Italia alla fine degli anni settanta. \nIn tale occasione dava voce a Alcor.\nI suoi credits apparivano nei titoli di coda insieme a quelli di Romano Malaspina (doppiatore di Actarus).\nSempre per il mondo anime, ha doppiato il personaggio di Robespierre in Lady Oscar. Nel mondo dei cartoni animati, ha doppiato i personaggi di Fred Jones in \"Scooby-Doo\" e del Cacciatore in \"Freakazoid\".\nHa doppiato Tex nel lungometraggio \"Cars\", e il personaggio Agamemnon Busmalis nel telefilm \"Oz\".\nHa recitato nella prima e nella seconda stagione della soap italiana \"Un posto al sole d'estate\" (Rai 3), ed \u00e8 la voce fuori campo del cartone animato \"Lupi, streghe e giganti\", in onda all'interno del contenitore \"Trebisonda\" (Rai 3).\n\u00c8 stato, altres\u00ec, narratore nella serie animata per i pi\u00f9 piccoli \"Il trenino Thomas\"."}
{"id": "1312496", "revid": "512973", "url": "https://it.wikipedia.org/wiki?curid=1312496", "title": "Momento di quadrupolo elettrico", "text": "Il momento di quadrupolo di un sistema di N cariche elettriche puntiformi formula_1, \u00e8 definito come\nIl potenziale corrispondente \u00e8\ndove R \u00e8 un vettore con origine nel sistema di cariche e n\n\u00e8 il versore nella direzione di R."}
{"id": "1312497", "revid": "297059", "url": "https://it.wikipedia.org/wiki?curid=1312497", "title": "Goffredo di L\u00e8ves", "text": "Fu il successore di Sant'Ivo nella sede vescovile di Chartres. La scuola progressista di Chartres, malvista dai teologi conservatori, era assai prossima alle tesi di Pietro Abelardo. Lo stesso Goffredo difender\u00e0 Abelardo fino a quando il commento a una lettera di san Paolo, scritto da Abelardo, non glielo metter\u00e0 contro. Anche Bernardo di Chiaravalle, prima del Concilio di Sens del 1140, si rivolger\u00e0 a lui per lettera per evitare di ritrovarselo contro."}
{"id": "1312498", "revid": "120745792", "url": "https://it.wikipedia.org/wiki?curid=1312498", "title": "Monte Somma", "text": "Il Monte Somma \u00e8 un rilievo montuoso, parte integrante del complesso vulcanico chiamato \"Somma-Vesuvio\", di cui rappresenta l'attuale versante settentrionale, posto all'interno del territorio di diversi comuni della citt\u00e0 metropolitana di Napoli.\nEvoluzione vulcano-tettonica.\nLe prime evidenze di un'attivit\u00e0 vulcanica nell'area del Monte Somma, sono delle lave e dei depositi piroclastici intercalati a depositi di origine marina, che si rinvengono in sondaggio a circa 1350\u00a0m di profondit\u00e0.\nI depositi marini sono stati datati tramite il nanoplancton, tra e anni prima e questa et\u00e0 viene estesa anche ai depositi di origine vulcanica, poich\u00e9 di questi ultimi non esiste una datazione diretta. Questi depositi sono stati successivamente sepolti da uno dei pi\u00f9 caratteristici depositi della regione, l'Ignimbrite Campana, che \u00e8 il prodotto della maggiore eruzione dei Campi Flegrei, avvenuta circa anni prima.\nL'accrescimento del Monte Somma, i cui prodotti consistono in una sovrapposizione di flussi lavici e depositi di spatter e scorie \u00e8 durato fino a circa anni prima, quando una serie di eruzioni pliniane e sub-pliniane intervallate da periodi pi\u00f9 o meno lunghi di quiescenza hanno provocato il collasso della struttura.\nQuesti eventi sono, l'eruzione delle Pomici di Codola ( anni prima), l'eruzione delle Pomici di Base o di Sarno ( anni prima), l'eruzione delle Pomici Verdoline ( anni prima), l'eruzione di Mercato o di Pomici Gemelle ( anni prima), l'eruzione di Avellino (3800 anni prima) e l'eruzione del 79 d.C. (che distrusse le citt\u00e0 romane di Pompei, Ercolano, Oplontis e Stabiae).\nMorfologia.\nL'edificio originario del Monte Somma doveva raggiungere circa 2000\u00a0m s.l.m.. Il collasso dell'edificio ha lasciato una depressione di forma approssimativamente ellissoidale (caldera) ad estensione E-W, il cui asse maggiore misura 4,9\u00a0km ed il suo asse minore misura 3,4\u00a0km, e con un'altezza massima di 1132 metri s.l.m., il cui orlo \u00e8 ben visibile nella porzione Settentrionale dell'edificio, unico versante sopravvissuto alle fasi di demolizione causate dalle eruzioni pliniane.\nL'area che separa il Monte Somma dal Vesuvio \u00e8 denominata Valle del Gigante (divisa in Atrio del Cavallo a sud e Valle dell'Inferno a nord). Il cono del Vesuvio si \u00e8 accresciuto all'interno della caldera, secondo la teoria pi\u00f9 accreditata dopo l'eruzione pliniana del 79 d.C. (eruzione di Pompei) e ha raggiunto l'attuale morfologia negli ultimi 2000 anni di attivit\u00e0. Partendo da ovest e proseguendo verso est, lungo il bordo calderico si incontrano diverse creste morfologiche chiamate:\nLuoghi di interesse.\nPunta del Nasone.\nCaratteristica del Monte Somma \u00e8 il suo punto pi\u00f9 alto, che raggiunge i 1.132\u00a0m, chiamato \"Punta del Nasone\" a causa della forte somiglianza con un naso rientrante nel profilo di un viso disteso lungo la sommit\u00e0 della montagna. Tale somiglianza si apprezza guardando il Monte Somma dalla cima del Vesuvio.\nLa gola tra il Vesuvio ed il Monte Somma si chiama \"Valle del Gigante\" proprio perch\u00e9 dominata dal profilo di un gigante disteso la cui parte pi\u00f9 vistosa \u00e8 il famoso \"nasone\".\nColata del 1944.\nSpettacolare colata lavica che interrompe il profilo della montagna scendendo verso il centro abitato di San Sebastiano al Vesuvio e parte di Massa di Somma.\nUn affascinante sentiero escursionistico (n.\u00a09 nella numerazione del Parco Nazionale del Vesuvio) permette di attraversare l'intera colata larga quasi 200 metri.\nParco Nazionale del Vesuvio.\nDal 1995 anche tutto il Monte Somma rientra nel Parco Nazionale.\nL'Olivella.\nL'Olivella \u00e8 una localit\u00e0 a circa 400\u00a0m s.l.m. sul versante nord, nel territorio del comune di Sant'Anastasia. Si presenta come un anfiteatro naturale in cima al quale si trova lo sbocco superiore della \"sorgente dell'Olivella\", poco distante c'\u00e8 lo sbocco inferiore di questa sorgente, sormontato da un arco in pietra che faceva parte dell'acquedotto voluto all'epoca da Ferdinando di Borbone per far giungere le acque fino a Napoli.\nMineralogia.\nNei dintorni del Monte Somma sono stati rinvenuti diversi minerali; i pi\u00f9 rilevanti, per i quali \u00e8 definita localit\u00e0 tipo, sono:"}
{"id": "1312503", "revid": "1543377", "url": "https://it.wikipedia.org/wiki?curid=1312503", "title": "0545", "text": "0545 \u00e8 il prefisso telefonico del distretto di Lugo, appartenente al compartimento di Bologna.\nIl distretto comprende la parte nord-occidentale della provincia di Ravenna. Confina con i distretti di Ferrara (0532) a nord, di Ravenna (0544) a est, di Faenza (0546) a sud e di Imola (0542) a ovest.\nAree locali e comuni.\nIl distretto di Lugo comprende 8 comuni compresi in 1 area locale, nata dall'aggregazione dei 2 preesistenti settori di Lugo e Massa Lombarda: Bagnacavallo, Bagnara di Romagna, Conselice, Cotignola, Fusignano, Lugo, Massa Lombarda e Sant'Agata sul Santerno ."}
{"id": "1312504", "revid": "15756", "url": "https://it.wikipedia.org/wiki?curid=1312504", "title": "Avversit\u00e0 della vite", "text": "Elenco di avversit\u00e0 di \"Vitis vinifera\" L.\nInsetti.\nLepidotteri.\ntignola rigata della vite cryptoblabes gnidiella \nAttacca gli acini del uva da vino \u00e8 da tavola \nVari nottuidi tra cui spiccano: \nDitteri.\nCecidomia - le larve di \"Dichelomyia oenophila\" causano galle fogliari di colore rosso, di aspetto convesso su entrambe le pagine fogliari, con il lato inferiore peloso e forato, un'attenta osservazione delle galle evita di confonderle con quelle di \"Fillossera\"\nTisanotteri.\nTripide della vite - il tripide \"Drepanothrips reuteri\" attacca la vegetazione giovane, poco dopo l'apertura delle gemme, causando ritardi nel germogliamento della vite. \u00c8 possibile notare striature e tacche necrotiche lungo le nervature e alla base dei germogli.\nColpo di sole.\nL'irradiazione solare eccessiva provoca la comparsa di macchie brunastre sugli acini, che presentano la buccia raggrinzita e con vistose spaccature\nDanni da freddo.\nL'abbassamento drastico delle temperature provoca la necrosi delle gemme, il rammollimento dei germogli e necrosi parziale o totale dei tralci"}
{"id": "1312505", "revid": "287204", "url": "https://it.wikipedia.org/wiki?curid=1312505", "title": "Fiocchi Munizioni", "text": "La Fiocchi Munizioni S.p.A. \u00e8 una delle pi\u00f9 importanti e antiche aziende italiane specializzate nella produzione di cartucce e munizioni di piccolo calibro (per caccia, tiro, difesa e sport). Dalla fine del 2017 \u00e8 controllata dal fondo di private equity Charme III.\nStoria.\nGli inizi.\nL\u2019azienda nasce il 3 luglio 1876 quando Giulio Fiocchi rileva a Lecco, insieme al commerciante Eugenio Ferrari, una piccola fabbrica di fucili da caccia in crisi, la \u201cMicheloni e C.\u201d e avvia la produzione di munizioni presso il fabbricato di Castello sopra Lecco. Il capitale \u00e8 di 40.000 lire versato in parti uguali dai due soci ai quali si aggiunge ben presto Giuseppe Nappi. Il 25 aprile 1878 l\u2019impresa viene trasformata nella societ\u00e0 in accomandita semplice \u201cFiocchi e C.\u201d e vede l\u2019ingresso di due nuovi soci: il conte Pietro Sormani Andreani, possidente di Milano, e Luigi Giacosa, negoziante di Torino. Gerenti responsabili della societ\u00e0 sono Giulio Fiocchi e il fratello Giacomo. Nel 1880 inizia la produzione di polvere pirica attraverso l\u2019acquisizione della licenza della ditta Fumagalli che possedeva un polverificio ad Introbio ed un deposito ad Olate; nel 1885 la societ\u00e0 apre un laboratorio per la polvere pirica a Castello sopra Lecco, poco tempo dopo Giulio Fiocchi liquida i soci rimanendo unico proprietario dell'azienda mentre il fratello si trasferisce in Sicilia per gestire con una propria impresa la produzione e la vendita di zolfo. Assicuratosi definitivamente il comando, Giulio Fiocchi pu\u00f2 concentrarsi sullo sviluppo, con l'acquisto mirato di fondi e fabbricati nei comuni di Castello sopra Lecco e Maggianico, e con la diversificazione della produzione, che, a partire dal 1903, arriva a comprendere anche la fabbricazione dei bottoni automatici, realizzati con gli sfridi della lavorazione dei bossoli in ottone.\nLe due guerre.\nLa guerra porta un forte aumento della produzione, nel 1932 la societ\u00e0 \u00e8 modificata in \"Societ\u00e0 anonima Giulio Fiocchi\" e intestata ai sei fratelli Fiocchi, tutti ammessi nel consiglio di amministrazione; la carica di Presidente viene assunta da Carlo Fiocchi, mentre Piero Angelo e Lodovico vengono nominati consiglieri delegati. Anche in occasione della seconda guerra mondiale le forniture crescono, l'azienda \u00e8 requisita prima dai tedeschi e poi bombardata dagli Alleati nel marzo 1945.\nLo sbarco in USA.\nNel dopoguerra l'azienda, guidata da Carlo Fiocchi per due decenni, riprende l'attivit\u00e0 producendo un'ampia gamma di munizioni di piccolo calibro, specializzata nel settore caccia, nel tiro, in ambito di sicurezza e difesa, nonch\u00e9 in particolari settori dell\u2019industria quali l\u2019edilizia e la zootecnia. A met\u00e0 degli anni sessanta la guida passa al figlio, Giuseppe, il quale concentra la lavorazione nello stabilimento di Belledo. Nel 1979 scinde l'attivit\u00e0 di produzione delle armi e munizioni da quelle dei bottoni, dando vita a Fiocchi Munizioni e Fiocchi Snaps (sar\u00e0 poi ceduta nel 1992 al gruppo Prym Fashion). In quel periodo viene anche aperto lo stabilimento produttivo di Fiocchi of America (www.fiocchiusa.com), incorporato a Springfield, nel Missouri. Gli Stati Uniti sono il primo mercato mondiale, negli anni rappresenter\u00e0 per la Fiocchi il 45-50% dei ricavi. Col tempo \u00e8 aperta una filiale in Gran Bretagna, sono realizzate partecipazioni di produzione e distribuzione in Argentina e Nuova Zelanda, sono anche stipulati una serie di accordi in altre aree del mondo.\nNel 2004, in un periodo di difficolt\u00e0 dell'azienda, la guida \u00e8 affidata a Stefano Fiocchi, esponente della quarta generazione. Insieme al cugino Costantino Fiocchi, responsabile dell'area tecnica e anche lui della quarta generazione, Stefano riesce a realizzare negli anni un aumento del fatturato (nel 2016 il 60% dei ricavi \u00e8 dovuto all'export mentre il peso della Difesa italiana \u00e8 del 20%) e del numero dei dipendenti. Ma il problema \u00e8 l'eccessivo frazionamento della propriet\u00e0 con ben 47 soci (anche della quinta generazione Fiocchi) nella holding di famiglia: quasi tutte quote piccole, solo uno ha pi\u00f9 del 10%. Cos\u00ec nel 2017 matura la decisione di aprire a terzi il capitale.\nIl fondo Charme III.\nL'accordo \u00e8 concluso nell'ottobre 2017 con il fondo di private equity Charme III della famiglia Montezemolo. Viene creata una nuova societ\u00e0, la FCC (Fiocchi Con Charme) S.P.A. in cui il fondo Charme ha il 60% e il 40% resta alla Giulio Fiocchi S.P.A., societ\u00e0 della famiglia lecchese. A sua volta la FCC detiene il 100% della Fiocchi Munizioni., presidente di FCC \u00e8 nominato Luigi Sala, presidente dei fondi Charme.\nFiocchi nello sport.\nQuindici titoli olimpici nelle pi\u00f9 recenti Olimpiadi estive e invernali in discipline dell'alta tecnica come tiro al volo, lo skeet, il trap, il double trap e il biathlon."}
{"id": "1312507", "revid": "125681840", "url": "https://it.wikipedia.org/wiki?curid=1312507", "title": "Golfo mistico", "text": "Il golfo mistico, buca d'orchestra o fossa d'orchestra in teatro \u00e8 lo spazio riservato all'orchestra che suona dal vivo, posto tra il proscenio e la platea.\nL'espressione \u00e8 una libera traduzione in italiano dal tedesco \u201cmystisches Abgrund\u201d (abisso mistico), nome con cui Richard Wagner chiam\u00f2 questo spazio destinato agli orchestrali nel teatro costruito secondo le sue idee a Bayreuth.\nGeneralmente \u00e8 protetto e circondato da un parapetto che lo separa dal pubblico. \nIl pavimento \u00e8 pi\u00f9 basso del piano di platea per evitare che le luci dei leggii e i movimenti degli orchestrali disturbino la visione dello spettacolo. Solo il podio del direttore d'orchestra \u00e8 pi\u00f9 alto, affinch\u00e9 abbia facile visione dell'azione scenica.\nNaturalmente, se la rappresentazione a cui si assiste \u00e8 un concerto, l'orchestra suoner\u00e0 sopra il palcoscenico, oppure sopra la buca d'orchestra rialzata. \nQuasi tutti i pavimenti delle buche d'orchestra dei teatri pi\u00f9 grandi sono motorizzati e hanno la possibilit\u00e0 di sprofondare al di sotto del pavimento della platea, cos\u00ec come di elevarsi fino a raggiungere il livello del piano di palcoscenico.\nNei teatri lirici la \"fossa d'orchestra\" \u00e8 molto curata, ne viene studiata e potenziata l'acustica grazie a delle camere d'aria poste sotto il pavimento di legno. Anche la disposizione degli orchestrali richiede molta attenzione, per lasciar loro la massima libert\u00e0 di movimento e, nello stesso tempo, sfruttare al meglio lo spazio della buca.\nNei teatri di prosa spesso manca del tutto.\nStoria.\nVenne introdotto per la prima volta nel Teatro di Besan\u00e7on, progettato da Claude-Nicolas Ledoux e inaugurato nel 1784, il quale adott\u00f2 una sezione concava semicircolare per la parete al di sotto del palco, allo scopo di ottimizzarne l'acustica.\nLa costruzione del golfo mistico divenne la norma in seguito al progetto dovuto al connubio del musicista compositore Richard Wagner con l'architetto Otto Br\u00fcckwald per il Festspielhaus di Bayreuth. L'intervento architettonico sullo sprofondamento dell'orchestra racchiusa in una conchiglia (fungeva da cassa di risonanza) permetteva un evidente miglioramento acustico per la realizzazione delle opere wagneriane, ma un'acustica non adatta per il teatro tipicamente italiano, anche se un primo esempio di sprofondamento dell'orchestra lo ritroviamo proprio in un teatro italiano, il Teatro Massimo di Palermo.\nL'introduzione dell'elettricit\u00e0 permise l'attuazione di uno spazio dedicato all'orchestra sufficientemente illuminato per permetterne l'operativit\u00e0."}
{"id": "1312517", "revid": "1543377", "url": "https://it.wikipedia.org/wiki?curid=1312517", "title": "0544", "text": "0544 \u00e8 il prefisso telefonico del distretto di Ravenna, appartenente al compartimento di Bologna.\nIl distretto comprende la parte orientale della provincia di Ravenna. Confina con i distretti di Ferrara (0532) e di Comacchio (0533) a nord, di Cesena (0547) e di Forl\u00ec (0543) a sud, di Faenza (0546) e di Lugo (0545) a ovest.\nAree locali e comuni.\nIl distretto di Ravenna comprende 4 comuni compresi nelle 2 aree locali di Cervia e Ravenna (ex settori di Alfonsine e Ravenna). I comuni compresi nel distretto sono: Alfonsine, Cervia, Ravenna e Russi."}
{"id": "1312521", "revid": "1573940", "url": "https://it.wikipedia.org/wiki?curid=1312521", "title": "Ziphiidae", "text": "Gli Zifidi (Ziphiidae ) \u00e8 una famiglia di cetacei odontoceti cui appartengono pi\u00f9 di venti specie. Risulta ancora una delle famiglie di grandi mammiferi meno conosciute: alcune specie sono state descritte solamente negli ultimi due decenni ed \u00e8 molto probabile che ne rimangano ancora altre da scoprire. Attualmente risultano identificati sei generi di cui tre di questi, \"Indopacetus\", \"Hyperoodon\" e \"Mesoplodon\", sono stati raggruppati nella sottofamiglia degli Hyperoodontinae.\nGli zifidi sono creature tipiche delle profondit\u00e0 oceaniche e si nutrono delle sostanze nutritive presenti sul fondo marino o nei suoi pressi. Hanno incredibili abilit\u00e0 natatorie: si possono immergere per lunghi periodi, passando da una media di 20-30 minuti al tempo record registrato per questo genere di 85 minuti. Arrivano inoltre a grandi profondit\u00e0, fino a 1899 metri ma probabilmente anche di pi\u00f9, il che renderebbe le specie di questa famiglia quelle in grado di raggiungere le maggiori profondit\u00e0 tra tutti i mammiferi marini.\nClassificazione.\nGli zifidi sono la seconda famiglia pi\u00f9 numerosa di Cetacei (dopo i delfini) e sono stati uno dei primi gruppi a divergere dalla linea ancestrale. I pi\u00f9 antichi fossili conosciuti risalgono al Miocene, circa 20 milioni di anni fa.\nPer ulteriori dettagli sul genere \"Mesoplodon\", comprendente tredici specie, vedere mesoplodonte.\nEcologia.\nGli zifidi possiedono una maniera di nutrirsi unica, conosciuta come nutrizione a suzione. Invece di catturare le loro prede con i denti, le risucchiano nella cavit\u00e0 orale. La loro lingua pu\u00f2 muoversi molto liberamente e quando viene retratta improvvisamente nello stesso tempo il pavimento della gola si distende, la pressione all'interno della bocca scende immediatamente e la preda viene risucchiata insieme all'acqua. Gli zifidi conosciuti variano in dimensione dai 3,4 metri a quasi 13 metri e possono pesare tra 1 e 15 tonnellate. Si trovano in tutti gli oceani e la maggior parte delle specie si avventura raramente nelle acque relativamente basse della piattaforma continentale. In natura sono molto difficili da identificare: la forma del corpo varia poco da una specie all'altra e l'osservatore deve basarsi spesso su sottili differenze di dimensione, colore, forma della fronte e lunghezza del rostro.\nGli zifidi tendono ad associarsi in piccoli gruppi familiari ed evitano le acque basse. Le aree conosciute dove si raggruppano comprendono le acque profonde oltre il margine della piattaforma continentale e le zone vicine alle formazioni del fondo, come montagne sommerse, canyon, scarpate ed isole oceaniche, comprese le Azzorre e le Canarie. La dieta si basa principalmente su calamari di acque profonde, pesci ed alcuni crostacei.\nA causa del loro habitat favorito e della loro inclinazione a compiere lunghe immersioni, sono molto difficili da osservare e conosciamo poco sulla maggior parte delle specie. Alcune sono state descritte o classificate gi\u00e0 in passato; altre sono conosciute solamente a partire dai loro resti e non sono mai state viste vive. Solamente tre o quattro delle circa 20 specie sono ragionevolmente ben conosciute. \"Berardius bairdii\" e di \"Ziphius cavirostris\" sono state oggetto di sfruttamento commerciale al largo delle coste del Giappone; e l\"'Hyperoodon ampullatus\" \u00e8 stato cacciato intensamente nella parte settentrionale del Nord Atlantico alla fine del XIX e agli inizi del XX secolo.\nStato di conservazione.\nPer molti anni, la maggior parte delle specie di zifidi sono vissute isolate dall'impatto umano a causa del loro remoto habitat. Comunque ci sono ora chiari motivi di preoccupazione: gli studi effettuati sugli zifidi spiaggiati hanno mostrato livelli crescenti di sostanze tossiche nel loro adipe(cos\u00ec come avviene in altri superpredatori, come i rapaci, particolarmente vulnerabili all'accumulo di biocontaminanti) ed hanno constatato che anche loro ingeriscono frequentemente sacchetti di plastica una causa di morte frequente fra i cetacei. Con la continua espansione in tutto il mondo della pesca in acque profonde (soprattutto dopo il collasso delle riserve di merluzzo europeo alla fine del XX secolo), gli zifidi rimangono molto pi\u00f9 frequentemente intrappolati nelle reti d'altura e sembrano anche essere vulnerabili alla diminuzione delle prede.\nQuattro delle pi\u00f9 di 20 specie di zifidi sono classificate dalla IUCN come a \"basso rischio, dipendente dalla conservazione\": i berardi australi e boreali e gli iperodonti australi e boreali. Nessuna delle specie rimanenti \u00e8 classificata, non perch\u00e9 considerate al sicuro, ma perch\u00e9 il loro status \u00e8 ancora sconosciuto."}
{"id": "1312524", "revid": "92719", "url": "https://it.wikipedia.org/wiki?curid=1312524", "title": "Balena dal becco di Blainville", "text": ""}
{"id": "1312525", "revid": "92719", "url": "https://it.wikipedia.org/wiki?curid=1312525", "title": "Balena dal becco di Gervais", "text": ""}
{"id": "1312527", "revid": "92719", "url": "https://it.wikipedia.org/wiki?curid=1312527", "title": "Balena dal becco dai denti a ginkgo", "text": ""}
{"id": "1312529", "revid": "92719", "url": "https://it.wikipedia.org/wiki?curid=1312529", "title": "Balena dal becco di Gray", "text": ""}
{"id": "1312530", "revid": "92719", "url": "https://it.wikipedia.org/wiki?curid=1312530", "title": "Balena dal becco di Cuvier", "text": ""}
{"id": "1312531", "revid": "92719", "url": "https://it.wikipedia.org/wiki?curid=1312531", "title": "Balena dal naso a bottiglia settentrionale", "text": ""}
{"id": "1312533", "revid": "92719", "url": "https://it.wikipedia.org/wiki?curid=1312533", "title": "Balena dal naso a bottiglia meridionale", "text": ""}
{"id": "1312534", "revid": "92719", "url": "https://it.wikipedia.org/wiki?curid=1312534", "title": "Ziphius", "text": ""}
{"id": "1312536", "revid": "92719", "url": "https://it.wikipedia.org/wiki?curid=1312536", "title": "Balena dal becco", "text": ""}
{"id": "1312537", "revid": "92719", "url": "https://it.wikipedia.org/wiki?curid=1312537", "title": "Ziphidae", "text": ""}
{"id": "1312540", "revid": "152625", "url": "https://it.wikipedia.org/wiki?curid=1312540", "title": "Laura Abela", "text": ""}
{"id": "1312541", "revid": "81195", "url": "https://it.wikipedia.org/wiki?curid=1312541", "title": "Uretani", "text": ""}
{"id": "1312542", "revid": "81195", "url": "https://it.wikipedia.org/wiki?curid=1312542", "title": "Uretano", "text": ""}
{"id": "1312548", "revid": "33689", "url": "https://it.wikipedia.org/wiki?curid=1312548", "title": "Lucio Tiberio Claudio Pompeiano", "text": ". Ottenne il consolato del 231. Fino al ritrovamento di un diploma militare recante il suo nome, era noto semplicemente come Claudio Pompeiano."}
{"id": "1312552", "revid": "1543377", "url": "https://it.wikipedia.org/wiki?curid=1312552", "title": "0546", "text": "0546 \u00e8 il prefisso telefonico del distretto di Faenza, appartenente al compartimento di Bologna.\nIl distretto comprende la parte sud-occidentale della provincia di Ravenna e due comuni della provincia di Forl\u00ec-Cesena. Confina con i distretti di Lugo (0545) a nord, di Ravenna (0544) a nord-est, di Forl\u00ec (0543) a sud-est, di Firenze (055) a sud-ovest e di Imola (0542) a ovest.\nAree locali e comuni.\nIl distretto di Faenza comprende 8 comuni compresi in 1 area locale, nata dall'aggregazione dei 4 preesistenti settori di Brisighella, Faenza, Modigliana e Riolo Terme: Brisighella, Casola Valsenio, Castel Bolognese, Faenza, Modigliana (FC), Riolo Terme, Solarolo e Tredozio (FC) ."}
{"id": "1312556", "revid": "114763366", "url": "https://it.wikipedia.org/wiki?curid=1312556", "title": "Ruth Rendell", "text": "Biografia.\nAutrice di best seller polizieschi, del mistero e romanzi psicologici, condivideva con la buona amica e scrittrice P. D. James l'appellativo di \"regina del crimine\".\nNata Grasemann, londinese, figlia di insegnanti, il padre di umili origini da lavoratore portuale seppe conquistarsi un'istruzione universitaria fino all'insegnamento scientifico e matematico, la madre svedese di nascita, cresciuta a Copenaghen da dove emigr\u00f2 nel 1905, Ruth venne educata presso la County High School for Girls a Loughton, Essex. Primo impiego come giornalista presso il giornale locale, dal quale fu cacciata, per\u00f2, dopo la pubblicazione di un suo articolo sull'annuale cena del locale Tennis Club senza avervi effettivamente partecipato, smascherata a causa di un incidente tecnico all'amplificazione che interruppe l'oratore a met\u00e0 del discorso e di cui non c'era traccia nel suo articolo. Nel 1950 ventenne sposa il giornalista Donald Rendell dal quale tre anni dopo(1953) ebbe il suo unico figlio.\nDopo un decennio trascorso come casalinga, l'esordio come scrittrice con due novelle inedite che precedettero la pubblicazione del suo primo romanzo poliziesco \"Lettere mortali\" (1964), diventato \"Con la morte nel cuore\" nella ristampa, i cui diritti furono acquistati dall'editore John Long per 75 sterline e che vide la prima apparizione del burbero ma acuto ispettore capo Reginald Wexford, personaggio destinato a diventare protagonista popolare e duraturo, ispiratore anche di riduzioni televisive, in servizio presso la stazione di polizia della immaginaria cittadina di \"Kingsmarkham\", (Sussex).\nI romanzi che vedono le investigazioni dell'ispettore capo Wexford si sviluppano attraverso approfonditi ritratti psicologici coi quali l'autrice tende all'esplorazione del mondo criminale attraverso le ossessioni sessuali o gli effetti dell'incomunicabilit\u00e0 o all'incidenza della casualit\u00e0 sulle personalit\u00e0 criminali. In molti di questi episodi narrativi i protagonisti sono spesso disadattati ai margini della societ\u00e0: quanto questo stato e le sue ripercussioni negative incidano sulle loro gesta e gli effetti sulle vittime \u00e8 l'oggetto delle speculazioni narrative di Rendell.\nIl 1975 vede il divorzio tra Ruth e Donald Rendell; nel 1977 si risposano.\nNel 1986, con lo pseudonimo di Barbara Vine (il nome deriva dalla combinazione del suo secondo nome col cognome da nubile della nonna), la scrittrice introdusse un ulteriore elemento stilistico alle sue narrazioni psicologiche, approfondendo i temi delle incomprensioni famigliari, gli effetti dei segreti custoditi di crimini commessi o anche delle sofferenze dei malati cronici e le ripercussioni sulla vita famigliare di cui l'autrice speriment\u00f2 la tragedia durante la malattia della madre.\nRendell \u00e8 apprezzata per l'eleganza della sua prosa, la cura dei dettagli, lo spessore psicologico dei profili e le sue intuizioni sui complessi meccanismi che sovrintendono al funzionamento della mente umana, per la capacit\u00e0 di cogliere e trattare, nell'arco dello sviluppo di tutta la sua carriera letteraria, l'evoluzione sociale con le sue implicazioni comportamentali, come il diffondersi della violenza domestica, il razzismo, i temi ambientali e gli effetti dell'accresciuto ruolo sociale delle donne.\nMeticolosa e abitudinaria nello stile di vita quanto nel lavoro, era solita scrivere quotidianamente nelle ore della mattinata, fare passeggiate quotidiane durante le quali sviluppava le idee narrative, impegni politici permettendo.\nAlcuni dei suoi romanzi sono stati portati sul grande schermo: \"La morte non sa leggere\", da cui Claude Chabrol trasse il suo \"Il buio nella mente\" del 1995; sempre Chabrol nel 2004 trasse \"La damigella d'onore\" da \"Il pugnale di vetro\"; Pedro Almod\u00f3var trasse il suo Carne tr\u00e9mula dal romanzo del 1986 \"Carne Viva\".\nRuth Rendell \u00e8 stata membro della Camera dei Lords tra i banchi laburisti, mentre tra i conservatori sedeva P. D. James. Nel 1996 le fu assegnata l'onorificenza la Stella dell'Ordine di cavalleria britannico (Commander of the British Empire), nel 1997 fu insignita del titolo di Baronessa di Aldeburgh (nel distretto di Babergh).\nNel 1999 muore il marito Donald.\nColpita da ictus nel gennaio 2015, \u00e8 deceduta nel maggio dello stesso anno all'et\u00e0 di 85 anni."}
{"id": "1312560", "revid": "33689", "url": "https://it.wikipedia.org/wiki?curid=1312560", "title": "Lucio Virio Lupo Giuliano", "text": "Il patrizio Lupo fu molto probabilmente il figlio dell\"'homo novus\" Virio Lupo, sostenitore dell'imperatore Settimio Severo, e fratello minore di Lucio Virio Agricola, console nel 230.\nLupo fu \"sevir equitum Romanorum\" (comandante di uno squadrone di cavalieri romani), \"triumvir capitalis\" (direttore delle carceri) e legato della provincia della Licia e Pamfilia. Lupo divenne prima \"allectus inter quaestorius\" (\"ammesso alla questura\") e poi pretore; nel 232 divenne console."}
{"id": "1312561", "revid": "235890", "url": "https://it.wikipedia.org/wiki?curid=1312561", "title": "Momento di quadrupolo", "text": ""}
{"id": "1312564", "revid": "1543377", "url": "https://it.wikipedia.org/wiki?curid=1312564", "title": "Sviluppo in multipoli", "text": "In matematica e fisica, in particolare in elettrostatica, lo sviluppo in multipoli o sviluppo in serie di multipoli \u00e8 una serie che rappresenta una funzione che dipende da variabili angolari. La serie viene solitamente troncata ad un determinato ordine \"n\": si considerano in tal caso soltanto i primi \"n\" termini dell'espansione, che approssimano la funzione sempre pi\u00f9 fedelmente al crescere di \"n\".\nIn elettromagnetismo tale sviluppo permette di approssimare, a grandi distanze, il potenziale elettrico generato da un sistema di cariche elettriche. Tale procedura risulta tuttavia impossibile quando la distribuzione si estende all'infinito, come nel caso di un piano carico infinitamente esteso. La peculiarit\u00e0 di questo sviluppo \u00e8 che i termini che compaiono sono formalmente identici a quelli di semplici configurazioni spaziali opportunamente scelte, e quindi esso si pu\u00f2 pensare come scomposto nella somma dei potenziali dovuti, nell'ordine, a una singola carica (monopolo), un dipolo, un quadrupolo, e cos\u00ec via.\nDefinizione.\nLo sviluppo in multipoli viene solitamente effettuato sia in coordinate cartesiane, attraverso lo sviluppo in serie di Taylor, sia in coordinate polari o sferiche, dove si utilizzano le armoniche sferiche.\nSviluppo in armoniche sferiche.\nLo sviluppo in multipoli pu\u00f2 essere definito come una combinazione lineare di armoniche sferiche. Con tale descrizione, una funzione formula_1 \u00e8 data da:\ndove formula_3 sono le armoniche sferiche e formula_4 coefficienti costanti. Il termine formula_5 rappresenta il monopolo, la tripla formula_6, formula_7 e formula_8 il dipolo, e cos\u00ec via.\nIn modo equivalente, la serie pu\u00f2 essere scritta come:\ndove ogni formula_10 \u00e8 un versore nella direzione data dagli angoli formula_11 e formula_12, mentre gli indici sono sommati secondo la convenzione di Einstein. Il termine formula_13 \u00e8 il monopolo, formula_14 \u00e8 un insieme di tre numeri che descrive il dipolo, e cos\u00ec via.\nNel caso si considerino funzioni in tre dimensioni in una regione distante dall'origine degli assi, i coefficienti dell'espansione in multipoli possono essere scritti in funzione della distanza formula_15 dall'origine, solitamente attraverso la serie di Laurent delle potenze di formula_15. Ad esempio, il potenziale elettromagnetico formula_17 generato da una sorgente posta in prossimit\u00e0 dell'origine e calcolato in un punto sufficientemente distante da essa \u00e8 espresso nel seguente modo:\nSviluppo in coordinate cartesiane.\nLa serie di Taylor per una funzione formula_19 intorno all'origine formula_20 \u00e8 la seguente:\ndove:\nSe formula_19 soddisfa l'equazione di Laplace:\nallora l'espansione pu\u00f2 essere scritta attraverso le componenti di un tensore del secondo ordine a traccia nulla:\ndove formula_26 \u00e8 la delta di Kronecker mentre formula_27 \u00e8 il quadrato del modulo.\nIn elettromagnetismo si considera frequentemente la particolare espressione:\nSostituendo nell'integrale formula_29 con formula_15, e denotando con formula_31 la carica totale della sorgente, si ottiene il termine di monopolo elettrico:\nche risulta statico in quanto la carica totale non dipende dal tempo. Questo \u00e8 dovuto al fatto che la sorgente \u00e8 considerata localizzata, e pertanto i campi oscillanti non hanno termine di monopolo.\nTermine di dipolo.\nIl primo termine dello sviluppo fornisce:\nTale espressione \u00e8 valida in tutto lo spazio, a differenza dei termini successivi che forniscono una descrizione corretta solamente lontano dalle sorgenti. Integrando per parti e sfruttando l'equazione di continuit\u00e0 per la carica:\nsi ottiene:\nda cui:\nI campi lontano dalla sorgente sono in tal caso:\nL'intensit\u00e0 della radiazione di dipolo \u00e8 data inoltre da:\ndove formula_39 l'angolo solido e si sono utilizzate le unit\u00e0 CGS. Nel caso vi sia una sola carica allora formula_40 si ha in particolare:\ndove formula_42 \u00e8 la sua accelerazione.\nTermine di quadrupolo.\nIl successivo termine dello sviluppo fornisce, lontano dalla sorgente:\ned il potenziale ha la forma:\ndove formula_45 \u00e8 il vettore momento di dipolo magnetico:\nIl potenziale formula_47 \u00e8 proporzionale al campo elettrico ottenuto nel precedente ordine dello sviluppo, e pertanto l'espressione dei campi si ottiene effettuando le sostituzioni:\nSi dimostra che l'integrale di formula_47 pu\u00f2 essere riscritto nel seguente modo:\ned il campo magnetico assume pertanto la forma:\nin cui le componenti di formula_52 sono:\ndove formula_54 \u00e8 il tensore momento di quadrupolo.\nRadiazione totale emessa.\nL'intensit\u00e0 totale della radiazione emessa \u00e8 la somma di quella relativa al dipolo, al quadrupolo ed al dipolo magnetico:\nTalvolta non tutti i termini della somma si misurano effettivamente: ad esempio, nel caso in cui i rapporti fra la massa e la carica relativi alle cariche in moto che compongono il sistema sono tutti uguali i termini di dipolo elettrico e magnetico non si manifestano.\nOnde gravitazionali.\nIn relativit\u00e0 generale \u00e8 teorizzata l'esistenza di onde gravitazionali, cio\u00e8 di onde nello spazio-tempo che, spostandosi alla velocit\u00e0 della luce, modifichino le propriet\u00e0 metriche (cio\u00e8 la distanza) dello spazio stesso. Dato che (anche classicamente, nell'ambito della teoria Newtoniana) \u00e8 possibile eseguire uno sviluppo in multipoli anche per sistemi di masse, \u00e8 ragionevole chiedersi se ogni termine dello sviluppo contribuisca alla generazione di un'onda gravitazionale. Il risultato che si trova \u00e8 che il momento di monopolo non contribuisce alla formazione di onde gravitazionali (per il Teorema di Birkhoff (relativit\u00e0)), mentre le onde vengono generate da distribuzioni di massa con momento di quadrupolo non nullo con derivata terza diversa da zero. Il momento di dipolo \u00e8 identicamente nullo se calcolato nel centro di massa del sistema, come si verifica facilmente:\nmentre le coordinate del centro di massa sono:\nquindi il momento di dipolo in funzione del centro di massa \u00e8 dato da:"}
{"id": "1312565", "revid": "712828", "url": "https://it.wikipedia.org/wiki?curid=1312565", "title": "Y\u016bk\u014d Osada", "text": "Biografia.\nNato Y\u016b Yuki Nagata, esord\u00ec sotto lo pseudonimo di nel 1996 con una storia autoconclusiva con la quale vinse l'hop step della rivista \"Weekly Sh\u014dnen Jump\". Studi\u00f2 all'accademia del fumetto di Tokyo, dove svilupp\u00f2 un forte senso artistico, e impar\u00f2 a creare manga e ad apprezzare il mondo dei fumettisti, prendendo come esempio il grande disegnatore Akira Toriyama, autore di \"Dr. Slump\" e \"Dragon Ball\".\nFresco di accademia disegn\u00f2 la sua prima serie, ovvero \"Toto\", una miniserie composta da due volumi che riscosse moltissimo successo in Giappone. Avendo riscosso tale successo nel campo dei fumetti, continu\u00f2 a produrre miniserie finch\u00e9 non cre\u00f2 un manga che viene apprezzato in tutto il mondo, \"\", un remake della prima serie composto da cinque volumi. L'ultimo suo successo pubblicato \u00e8 intitolato \"C - The Will of the Child\", composto da due volumi. Tuttora, mentre produce miniserie, si dedica al campo dell'animazione.\nOpere pubblicate.\nOpere pubblicate:"}
{"id": "1312568", "revid": "767487", "url": "https://it.wikipedia.org/wiki?curid=1312568", "title": "Ricardo Paciocco", "text": "Carriera.\nNativo di Caracas, cresce calcisticamente nelle giovanili del . Dal 1979 milita prima nella e poi nel , ma \u00e8 con lo che si fa notare, siglando, in due stagioni in Serie C2, 26 reti in 60 partite che gli valgono la chiamata del . Con i rossoneri allenati da Ilario Castagner, appena tornati in Serie A, l'attaccante colleziona solo 4 presenze (di cui 2 in campionato), tutte da subentrante. L'esordio con i lombardi risale al 24 agosto 1983 in Coppa Italia contro il .\nNell'ottobre 1983 viene ceduto al , che contribuisce a portare in Serie A con 9 gol nel campionato di Serie B 1984-1985. In quattro stagioni con i salentini mette a segno 15 gol in 104 presenze tra massima serie e serie cadetta. Nel 1987 viene ceduto al , con cui totalizza 21 presenze e una rete in Serie A. Tornato al Lecce, stavolta in massima serie, nel 1988-1989 segna 2 gol in 26 presenze sotto la guida di Carlo Mazzone.\nNel 1989 passa alla , in Serie B. In - (2-1), valida per il campionato di Serie B 1989-1990, calcia al 91' un calcio di rigore con una rabona.\nHa totalizzato complessivamente 74 presenze e 5 reti in Serie A con le maglie di , e ."}
{"id": "1312569", "revid": "767487", "url": "https://it.wikipedia.org/wiki?curid=1312569", "title": "Sahara (film 1943)", "text": "Sahara \u00e8 un film del 1943 di Zolt\u00e1n Korda ambientato durante la campagna del Nordafrica.\nTrama.\nDurante la seconda guerra mondiale, dopo la caduta di Tobruk, il sergente Joe Gunn, comandante di un carro armato M3 Lee americano, si trova in Libia con la sua truppa. Lungo la ritirata nel deserto, raccoglie alcuni soldati alleati dispersi e un caporale sudanese con un prigioniero italiano.\nIn difficolt\u00e0 per la sete, il gruppo riesce a fermarsi presso un pozzo ma l'arrivo di un battaglione di tedeschi scatena una lotta disperata per il possesso dell'acqua in attesa dei rinforzi inglesi.\nProduzione.\nIl film fu girato nel sud della California, nel Deserto del Mojave, con il supporto della quarta divisione corazzata americana, i cui uomini interpretano i soldati tedeschi. Dato che il conflitto era in pieno svolgimento, era molto difficile reperire armi ed equipaggiamenti tedeschi autentici e moderni, quindi nel film vediamo le truppe dell'Afrika Korps armate con fucili Mauser Gewehr 98 (alcuni soldati usano degli Springfield M1903 statunitensi) e mitragliatrici MG 08 risalenti alla prima guerra mondiale, come pure gli elmetti modello 1916 invece dei pi\u00f9 moderni modello 1935.\nIl semicingolato tedesco che va in ricognizione \u00e8 in realt\u00e0 un semicingolato americano M2; americano \u00e8 anche il caccia che mitraglia il carro nella prima parte del film: si tratta di uno dei primi modelli di P51 Mustang, ridipinto con insegne tedesche.\nLe riprese sono durate dal 28 gennaio al 17 aprile del 1943, il film \u00e8 uscito nei cinema americani nell'ottobre dello stesso anno incassando 2.3 milioni di dollari.\nIl forte di Bir Acroma \u00e8 stato costruito dai tecnici dello studio che hanno utilizzato dei mattoni in creta e paglia recuperati dalla prigione spagnola della California risalente al XVII secolo.\nOgni giorno il cast e la troupe dovevano effettuare un viaggio di 30 miglia in autobus dal loro albergo situato a Brawly, California, fino ai luoghi delle riprese. Zoltan Korda girava dalle 6:30 del mattino fino a che faceva buio.\nLa temperatura superava i 50\u00b0 e per tre giorni vi fu una tempesta di sabbia che \u00e8 visibile nel film, quando Gunn e i suoi arrivano al forte di Bir Acroma.\nCensura italiana.\nIn Italia il film usc\u00ec nel 1950. Ebbe qualche problema di censura perch\u00e9 non si voleva mostrare la figura di un soldato italiano piuttosto codardo e collaborazionista: ci\u00f2 non faceva ben figurare il comportamento dei soldati italiani nel Nord-Africa, che nella realt\u00e0 era stato molto valoroso, specialmente a Giarabub e ad El-Alamein.\nAlla fine il film sarebbe apparso mutilato senza la figura del soldato italiano, perci\u00f2 fu deciso di tenerlo, ricorrendo al doppiaggio di Alberto Sordi."}
{"id": "1312571", "revid": "125879181", "url": "https://it.wikipedia.org/wiki?curid=1312571", "title": "L'isola dei famosi (terza edizione)", "text": "La terza edizione del reality show L'isola dei famosi \u00e8 andata in onda dal 21 settembre al 16 novembre 2005 in prima serata su Rai 2, ed \u00e8 stata condotta per il terzo anno consecutivo da Simona Ventura, affiancata in studio dall'opinionista Antonella Elia e con la partecipazione dell'inviato Massimo Caputi. \u00c8 durata 57 giorni, ha avuto 15 naufraghi e 9 puntate e si \u00e8 tenuta presso Saman\u00e1 (Repubblica Dominicana).\nIn questa edizione, il meccanismo dell'Ultima spiaggia introdotto nella seconda edizione, viene abbandonato poich\u00e9, secondo gli autori, non avrebbe avuto pi\u00f9 senso. Ma questi ultimi non finiscono mai di stupire il pubblico: infatti in questo terzo anno viene annunciato un concorso chiamato Operazione Luna di Miele che consente ad una coppia di sposi di partecipare, come spettatori, facendoli sbarcare direttamente sull'Isola in modo da far vivere loro le vicissitudini dei naufraghi per un'intera settimana. Ma a differenza dei concorrenti, i coniugi avranno a disposizione cibo in abbondanza e una piccola casa sulla spiaggia, completa di tutti i comfort. Numerosi, in questa edizione, saranno anche i ritiri: infatti quest'anno ben tre concorrenti si ritireranno dal gioco, chi per ragioni di salute, chi per ragioni familiari.\nIl programma si \u00e8 concluso il 23 novembre 2005 con il gran gal\u00e0 di chiusura, \"Tutti a casa\".\nAnche questa terza edizione ha riscosso un grandissimo successo, diventando fino a oggi l'edizione pi\u00f9 vista di sempre registrando 35,25% di share in media.\nIl luogo in cui i novelli naufraghi dovranno vivere \u00e8 la penisola di Saman\u00e1 collocata a 245\u00a0km da Santo Domingo, capitale della Repubblica Dominicana.\nL'edizione si \u00e8 conclusa con la vittoria di Lory Del Santo, che si \u00e8 aggiudicata il montepremi di 200\u00a0000 \u20ac.\nI naufraghi.\nL'et\u00e0 dei concorrenti si riferisce al momento dello sbarco sull'isola.\nAlbano Carrisi.\nNasce il 20 maggio 1943, all'et\u00e0 di 16 si trasferisce a Milano deciso ad inseguire il suo pi\u00f9 grande sogno: quello di diventare un cantante famoso, e in attesa che arrivi l'occasione, svolge vari mestieri. Poi nel 1967 viene ingaggiato dal \"\"Clan di Celentano\" e il successo arriva in poche settimane con il suo primo singolo \"Nel sole\"\". Negli anni a venire il cantante si lega sentimentalmente alla cantante-attrice Romina Power che sposa nel 1970 e dalla quale avr\u00e0 quattro figli. Nel 1999 a causa della scomparsa della primogenita Ylenia il suo rapporto con la moglie entra in crisi e nel 2001 si lega alla chiacchieratissima Loredana Lecciso dalla quale avr\u00e0 due figli: Jasmine e Albano jr.\nRomina Jolanda Carrisi.\nNasce il 1\u00ba giugno 1987. \u00c8 la pi\u00f9 piccola dei quattro figli di Albano avuti da Romina Power, da \"grande\" sogna di diventare un'attrice di successo, anche se per adesso ha gi\u00e0 girato una sola fiction. La giovane Romina ha inoltre affermato che ama viaggiare e che il paese dei suoi sogni \u00e8 stata sempre l'Australia, le piace molto la musica, ama il sushi ed \u00e8 una ragazza piena di vivacit\u00e0.\nManuel Casella.\nNasce il 6 novembre 1978. La sua carriera comincia nel 2000, quando viene scelto come inviato esterno del programma \"Il brutto anatroccolo\", qui conosce Amanda Lear, sua compagna da oltre 5 anni. Nel 2002 conduce sul canale francese \"Match Tel\u00e8\" una rubrica di moda e nel 2003 partecipa, vincendo, al concorso \u201c\"The best look of the world\"\u201d. Manuel nella vita privata \u00e8 un ragazzo molto sportivo, infatti fra gli sport che pratica troviamo il tennis, il golf, il basket.\nArianna David.\nNasce il 3 giugno 1973. Inizia la sua carriera televisiva come attrice nel 1991 quando recita nella fiction di Rai 2 \"Europe Connection\", dopodich\u00e9 partecipa come soubrette in varie trasmissioni di Rai Uno. Nel 1993 viene incoronata Miss Italia e nel 1994 grazie alla sua bellezza si classifica al quarto posto al concorso di Miss Universo. La sua carriera di continua con soddisfazione fino ad oggi, infatti il successo la porta a diventare attrice e conduttrice.\nLory Del Santo.\nNasce il 28 settembre 1958. Carattere molto forte e intraprendente quello di Lory, comincia a muovere i primi passi nel mondo dello spettacolo nel 1975, quando viene scelta come valletta del Festivalbar. Poco dopo si trasferisce a Roma dove viene notata e scritturata da Arbore e De Crescenzo per ricoprire il ruolo della svampita nella trasmissione \"\"Tagli, ritagli e frattaglie\". Da quel momento la sua carriera la vede impegnata nel campo cinematografico, infatti recita in numerosi film di successo tra cui \"Dove vai se il vizietto non ce l'hai?\" del 1979 e \"la gorilla\"\" del 1982. Lory \u00e8 famosa anche per suoi legami sentimentali avuti con Eric Clapton, Richard Krajicek e con il miliardario Khashoggi.\nMaria Giovanna Elmi.\nNasce il 25 agosto 1940. Nel 1974 viene assunta dalla rai in qualit\u00e0 di annunciatrice televisiva, mentre Tra il 1988 e il 1994 presenta programmi come \"Sette giorni al Parlamento\", \"Sanremo\" e \"\"Sereno Variabile\". Negli ultimi anni ha presentato sfilate, concerti, premi letterari, ed \u00e8 stata spesso invitata come ospite in importanti trasmissioni televisive, come \"Quelli che\u2026 il calcio\", \"La vita in diretta\", \"La sai l'ultima?\"\", \"Alle falde del Kilimangiaro\" e tante altre. Nel 2003 Maria Giovanna viene eletta \u201cLa pi\u00f9 amata di tutte le annunciatrici della storia della TV\u201d. Per quanto riguarda la vita privata, Maria Giovanna \u00e8 una donna piuttosto sportiva, carismatica e solare, ama viaggiare e non si perde mai d'animo.\nMaurizio Ferrini.\nNasce il 12 aprile 1953. Noto per aver interpretato la simpatica signora Coriandoli a \"Domenica In\" nel 1990, dopodich\u00e9 tra il 1991 e il 1994 ha condotto \"Striscia la notizia\" insieme a Sergio Vastano e Alba Parietti. Ha recitato anche come attore nel celebre film di Carlo Verdone \"\"Compagni di scuola\" e in \"Animali metropolitani\" diretto da Steno. I suoi hobby sono leggere e viaggiare, mentre la sua pi\u00f9 grande passione \u00e8 l'astrologia. Come sport pratica nuoto ma ammette di praticarlo poco a causa della sua pigrizia.\nIdris.\nNasce il 2 gennaio 1951. Idris arriva in Italia nel 1972 con una borsa di studio ottenuta dall'Universit\u00e0 per stranieri di Perugia, successivamente si trasferisce a Brescia e comincia a fare il dj nelle discoteche e nelle radio locali. Il suo esordio nel mondo dello spettacolo risale al 1977 quando comincia a lavorare come giornalista sportivo, ma raggiunge il successo nel 1989 grazie al programma per i nuovi talenti di Canale 5, Star 90, infatti nel 1990 viene subito contattato per recitare nel film \"Bianco e Nero\". Negli anni a venire viene spesso invitato come ospite a trasmissioni televisive importanti come \"Quelli che... il calcio\" e \"Che tempo che fa\"\".\nDaniele Interrante.\nNasce il 9 dicembre 1980. Sportivo fin da piccolo, pratica il nuoto a livello agonistico, gareggiando persino nei campionati nazionali. Mentre il suo debutto in tv avviene nel 1998 quando viene scelto da Amanda Lear come boys nella sua trasmissione \"il brutto anatroccolo\". In seguito intraprende la carriera di modello, sfilando per Ferr\u00e8 e Grigio Perle. Ma il successo lo trova nel 2003 partecipando come tronista alla trasmissione di Maria De Filippi \"Uomini e donne\", qui conosce l'amico, ormai inseparabile, Costantino Vitagliano, con il quale girer\u00e0 anche un film basato sulla loro vita, intitolato \"Troppo belli\".\nSandy Marton.\nNasce il 4 ottobre 1959. Produce il suo primo singolo nel 1983, dal titolo \"Ok run\", ma l'anno storico sar\u00e0 il 1984 quando con la celebre \"People from Ibiza\" raggiunger\u00e0 i primi posti della classifica mondiale. Negli anni a venire produce altri numerosi singoli di successo tra cui Exotic and erotic, Camel by Camel e Marry Xstmas. Nel 1989 scompare dalla scena musicale per trasferirsi in Spagna. Torner\u00e0 in Italia nel 1999, per partecipare come inviato al programma di Lorella Cuccarini, \"La notte vola\". Dopodich\u00e9 ritorner\u00e0 in a Ibiza, mentre il suo paese natale era la Jugoslavia.\nCristina Quaranta.\nNasce il 14 agosto 1972. Debutta in tv a soli 17 anni, quando Gianni Boncompagni la sceglie per partecipare a \"Domenica in\", e solo due anni dopo, affiancata da Pippo Baudo conduce \"Stasera mi Butto\". Nel 1991 di nuovo Boncompagni le offre l'opportunit\u00e0 di far parte della squadra femminile di \"\"Non \u00e8 la rai\", Questa esperienza, che pi\u00f9 tardi lei stessa definir\u00e0 importantissima per la sua carriera anche se molto impegnativa, le consente di prendere parte ad altri due programmi televisivi: \u201c\"Tutti i frutti\"\u201d con Orietta Berti e \u201c\"Bulli e pupe\"\u201d con Paolo Bonolis. Nel 1995 viene scelta come velina del programma Striscia la notizia accanto alla mora Alessia Merz, in seguito ottiene una piccola parte nel film di Carlo Verdone, \"Stasera a casa di Alice\". Nel 1998 conduce l'estiva di \"Striscia doppio lustro\" accanto a Miriana Trevisan, dopodich\u00e9 conduce per quattro anni Guida al campionato. Cristina ha moltissimi hobby tra cui, viaggiare e ritiene che il posto pi\u00f9 bello che finora abbia visto sia Cuba.\nFulco Ruffo Di Calabria.\nNasce il 28 luglio 1954. Dopo gli studi, si trasferisce nella sede della Fiat in Belgio come incaricato alle vendite auto al corpo diplomatico, dopodich\u00e9 va a lavorare in Sudafrica per volere di suo padre. Da circa tre anni si occupa della produzione di alimentari per le prime colazioni di alberghi di lusso. Tra i suoi hobby troviamo le immersioni subacquee, il paracadutismo e la lettura, in particolar modo la passione per la lettura di libri di storia.\n\u00c8 l'unico partecipante di questa edizione dell'Isola che non provenga dal mondo dello spettacolo.\nElena Santarelli.\nNasce il 18 agosto 1981. muove i suoi primi passi nello spettacolo facendo la modella e sfilando per stilisti del calibro di Giorgio Armani, Laura Biagiotti, Gai Mattiolo. Nel 1998 vince il concorso italiano \u201c\"Elite moda e look\"\u201d, nel 2004 viene scelta come ereditiera nel celebre quiz di Amadeus l'eredit\u00e0 e nel 2004-2005 conduce insieme ad Enrico Varriale il programma \"Stadio Sprint\". Ama la danza e il fitness, e adora ascoltare la musica, tra i suoi hobby c'\u00e8 quello di cucinare, in particolar modo piatti romani, tra i quali predilige gli spaghetti alla carbonara.\nEnzo Paolo Turchi.\nNasce il 18 luglio 1949. Fin da piccolo ha sempre desiderato di diventare un ballerino professionista e per realizzare il suo sogno si diploma alla Scuola del Teatro San Carlo in danza classica, e dopo una lunga carriera da primo ballerino in numerosi teatri Italiani e stranieri, nel 1971 crea la prima scuola italiana di danza moderna. I suoi esordi in tv cominciano in Rai dopodich\u00e9 grazie alla sua bravura viene ingaggiato anche da mediaset e qui Enzo Paolo conoscer\u00e0 la sua futura moglie Carmen Russo. Dopo il matrimonio con quest'ultima, La sua carriera televisiva prosegue con la partecipazione in qualit\u00e0 di primo ballerino a trasmissioni come \"Sanremo\", \"Canzonissima\", \"Grand Hotel\"\" ecc. Il biondo coreografo \u00e8 noto anche per aver \"firmato\" con Raffaella Carr\u00e0 l'\"allusivo\" balletto \u201cTuca tuca\u201d. Attualmente vive in una villa vicino a Roma con Carmen.\nAntonio Zequila.\nNasce il 1\u00ba gennaio 1964. La sua carriera comincia nel 1986 quando recita nel film \"\"Delizia\", successivamente recita nella fiction \"Giovanna d'Arco\", in televisione \u00e8 stato ospite fisso in programmi come \"Buona Domenica\", \"Passaparola\" e \"Ci vediamo in TV\". Infine ha partecipato anche a diverse fiction tra cui \"Centovetrine\", \"Un posto al sole\" e \"Carabinieri\"\". \u00c8 spesso finito al centro di gossip per le sue innumerevoli relazioni sentimentali con Simona Tagli, Joan Collins e Linda Evangelista. Antonio ama le auto sportive e i film in bianco e nero, ama anche molto i fumetti.\nTabella delle nomination e dello svolgimento del programma.\nLegenda\nNota 1: Nelle prime due settimane di gioco i naufraghi vengono divisi in due gruppi la squadra della spiaggia (donne), e squadra della caverna (uomini).\nNota 2: Enzo Paolo Turchi passa dalla squadra della caverna a quella della spiaggia.\nNota 3: Elena Santarelli passa dalla squadra della spiaggia a quella della caverna.\nNota 3.1: Il giorno 8 ottobre Enzo Paolo Turchi si ritira dal gioco per problemi di salute, viene sostituito da Idris.\nNota 4: Nella quinta settimana di gioco si ritirano Albano Carrisi e Sandy Marton, il primo per problemi familiari, l'altro per motivi di salute, al Loro posto entreranno Antonio Zequila e Maurizio Ferrini.\nNota 5: Alla fine dell'ottava puntata Simona Ventura apre un televoto fra i 5 concorrenti rimasti. Ad essere eliminata \u00e8 Arianna David\nNota 6: Dopo l'eliminazione di Arianna David viene aperto un altro televoto fra gli ultimi 4 concorrenti rimasti. Il pubblico elimina Elena Santarelli\nNota 7: Dopo l'eliminazione di Elena Santarelli viene aperto un altro televoto fra gli ultimi 3 concorrenti rimasti della durata di una settimana. Il pubblico elimina Maria Giovanna Elmi\nNota 8: Il voto del pubblico non \u00e8 pi\u00f9 per \"chi vuoi eliminare\" ma per \"chi vuoi che vinca\""}
{"id": "1312574", "revid": "43530", "url": "https://it.wikipedia.org/wiki?curid=1312574", "title": "Miglia orarie", "text": ""}
{"id": "1312575", "revid": "43530", "url": "https://it.wikipedia.org/wiki?curid=1312575", "title": "Miglia all'ora", "text": ""}
{"id": "1312576", "revid": "49231193", "url": "https://it.wikipedia.org/wiki?curid=1312576", "title": "Terminale stupido", "text": ""}
{"id": "1312586", "revid": "767487", "url": "https://it.wikipedia.org/wiki?curid=1312586", "title": "Carlotta (cantante)", "text": "Biografia.\nCresciuta ad Amelia (Terni), dove vive, si avvicina al mondo della musica fin dall'infanzia; nei primi anni della sua vita comincia infatti a studiare canto e parallelamente frequenta anche corsi di danza moderna e classica.\nA 16 anni entra a far parte di un gruppo locale in qualit\u00e0 di cantante, con il quale si esibisce in serate nelle regioni Lazio e Umbria.\nDopo essersi diplomata in ragioneria, nel 1994, partecipa a numerosi concorsi di voci nuove, ottenendo sempre degli ottimi risultati e si iscrive alla \"Louis Music Academy\" di Roma, una scuola che le permette di studiare per tre anni canto e jazz, solfeggio, musica d'insieme e armonia. Proprio in quegli anni inizia un'altra esperienza importante per la sua carriera seppur breve; partecipa alla punk band \"Pea Brain\" suonando il basso elettrico.\nNel 1999 riesce ad avere un contratto con un'etichetta discografica, la \"Carosello\", e pubblica il suo primo singolo, \"Mi chiamano Candy\", che ottiene un ottimo successo, seguito da \"Baciami adesso\", che totalizza anch'esso un ottimo risultato di airplay.\nIl 2000 si apre positivamente per Carlotta, che viene nominata al Premio Internazionale della Musica come rivelazione italiana dell'anno.\nA maggio dello stesso anno pubblica quella che pu\u00f2 essere considerata la canzone pi\u00f9 importante e ricordata della cantante, \"Frena\", estratta dal suo album d'esordio \"Smack!\" che usc\u00ec anch'esso in quei mesi. Il brano diventa un vero e proprio tormentone estivo di quell'anno, grazie anche al video con protagonista una Volkswagen Maggiolino in versione cartone animato e le note iniziali sono identiche a quelle della sigla del cartone animato \"Picchiarello\". A confermare il successo, quell'estate, \u00e8 anche la vittoria nella sezione Giovani di Un disco per l'estate. La canzone in seguito viene anche scelta come campagna pubblicitaria per la prevenzione degli incidenti stradali, per via del suo titolo, e viene anche incisa una compilation da vari artisti intitolata \"Frena\", contenente anche il brano d'ispirazione. A fine estate, nel settembre 2000, pubblica il quarto singolo tratto dal suo album, \"7 lavatrici\", che riscuote un tiepido successo.\nNel marzo del 2001 partecipa al Festival di Sanremo con la canzone \"Promessa\", ottenendo il quinto posto nella sezione Giovani ma un successo commerciale limitato, pubblicando anche il suo secondo omonimo album. Nel giugno di quell'anno con il singolo \"Caresse toi\" partecipa al Festivalbar.\nL'anno successivo escono i singoli \"Gelosia (se dovessi strangolarla allora legami)\" e \"L'hai fatto mai l'amore in mezzo al mare?\".\nNel 2003 pubblica l'ultimo singolo da solista con la Carosello, \"L'hai fatto mai l'amore in mezzo al mare?\" e avvia un progetto denominato Scarlatto, un gruppo musicale folk-teatrale che nel 2006 pubblica il suo primo eponimo album, e con il quale si esibisce al prestigioso WorldSpace AbbeyRoad Session a Londra presso gli Abbeyroad studios.\nDal 2010 \u00e8 docente del corso interpreti presso il C.E.T. di Mogol. Nel 2020 pubblica un nuovo singolo intitolato \"Cos'\u00e8 la vita\"."}
{"id": "1312588", "revid": "89688", "url": "https://it.wikipedia.org/wiki?curid=1312588", "title": "Jemma Griffiths", "text": ""}
{"id": "1312591", "revid": "1418004", "url": "https://it.wikipedia.org/wiki?curid=1312591", "title": "Cartier Diamond Dagger", "text": "Il Cartier Diamond Dagger \u00e8 un premio letterario britannico assegnato annualmente dalla Crime Writers' Association ad un autore la cui carriera letteraria sia stata segnata dall'eccellenza e che abbia dato un contributo significativo al genere.\nIl premio \u00e8 basato esclusivamente sul merito, senza alcun riferimento ad et\u00e0, genere e nazionalit\u00e0."}
{"id": "1312608", "revid": "648716", "url": "https://it.wikipedia.org/wiki?curid=1312608", "title": "Superammasso stellare", "text": "Un superammasso stellare (in inglese SSC o super star cluster) \u00e8 un gigantesco ammasso stellare che contiene diverse migliaia di stelle, principalmente di classe spettrale O e B. Un SSC \u00e8 circondato da una calda regione H II (ad una temperatura di circa 104 K), costituita da gas ionizzato (un esempio di tali regioni sono le \"regioni H II ultra dense\" - UDHIIs - nella nostra Via Lattea), intorno alla quale si trova una nube di polvere che assorbe la maggior parte della radiazione alle lunghezze d'onda del visibile provenienti dalle stelle del superammasso. Poich\u00e9 l'estinzione visibile formula_1 \u00e8 superiore di 30 magnitudini, gli SSC sono visibili solamente nelle microonde o nell'infrarosso.\nCaratteristiche peculiari degli SSC sono una grande densit\u00e0 elettronica (formula_2\u2013formula_3 cmformula_4) ed un'altrettanto elevata pressione (formula_5formula_6formula_7\u2013formula_8 K cmformula_4). \nAlcuni astronomi ritengono, sulla base dei dati raccolti, che gli SSC siano i progenitori degli ammassi globulari. \nFino ad ora si pensava fossero oggetti solamente extragalattici perch\u00e9 era stata individuata la loro presenza in altre galassie, generalmente in galassie doppie, e siccome sono molto lontane lo studio della loro configurazione \u00e8 risultato alquanto difficoltoso persino con i telescopi pi\u00f9 potenti.\nUltimamente \u00e8 stata scoperta l'esistenza di uno di questi oggetti (denominato Westerlund 1) all'interno della Via Lattea, posizionato nella costellazione dell'Ara. Una densa nube di gas preclude alquanto l'osservazione delle stelle che lo compongono, e rende difficoltoso l'analizzare le loro strutture sia la luminosit\u00e0 e le dimensioni; solamente qualche decina ne era stata individuata e queste stelle risultavano essere molto grandi.\nSolamente dopo il 2005, grazie allo studio della radiazione proveniente dalle stelle al suo interno \u00e8 stato possibile scoprire ed analizzare oltre 200 stelle, in particolare utilizzando la frequenza dell'infrarosso che non \u00e8 bloccata dalla presenza del gas interstellare, e si \u00e8 notato che il superammasso \u00e8 formato da stelle con dimensioni che variano da dieci volte a qualche migliaio di volte superiore al nostro Sole; certi valori arrivano ad essere paragonati alla dimensione dell'orbita di Saturno, ed il tutto risulta compreso entro uno spazio di circa sei anni luce, ed hanno un'et\u00e0 attribuita, attorno ai 3 milioni di anni. "}
{"id": "1312612", "revid": "43530", "url": "https://it.wikipedia.org/wiki?curid=1312612", "title": "Mbar", "text": ""}
{"id": "1312613", "revid": "155634", "url": "https://it.wikipedia.org/wiki?curid=1312613", "title": "Uditore-Passo di Rigano", "text": "Uditore-Passo di Rigano \u00e8 il diciassettesimo quartiere di Palermo, che prende il nome dal canale che lo attraversa.\nIl quartiere \u00e8 compreso nella V Circoscrizione.\nIl quartiere si trova nella zona soprannominata Palermo Nord, alla falde di Monte Cuccio oltre la circonvallazione di Palermo.\nFino agli anni sessanta l'area era una borgata circondata da ampie campagne ben distante dal centro della citt\u00e0, il suo sviluppo si deve agli anni settanta durante il cosiddetto Sacco di Palermo durante il quale venne velocemente urbanizzata ed ha acquisito la conformazione attuale.\nBuona parte di essa non venne toccata negli anni settanta \u00e8 cos\u00ec ancora possibile vedere scorci di campagna che danno un'idea di come appariva la zona prima del boom edilizio, ma la costruzione negli spazi destinati a tale uso \u00e8 ricominciata e il quartiere si sta nuovamente evolvendo.\nIl quartiere include la storica borgata dell'Uditore e dal 2012 ad oggi \u00e8 stato sensibilmente valorizzato dalla nascita dell'omonimo Parco pubblico ad accesso gratuito, Parco Uditore - Parco della Memoria e della Legalit\u00e0, gestito in modo esemplare dai volontari della Cooperativa Sociale Parco Uditore ONLUS senza fondi pubblici."}
{"id": "1312614", "revid": "963244", "url": "https://it.wikipedia.org/wiki?curid=1312614", "title": "Dame Inglesi", "text": ""}
{"id": "1312616", "revid": "775372", "url": "https://it.wikipedia.org/wiki?curid=1312616", "title": "Ippodromo della Favorita", "text": "L'Ippodromo della Favorita \u00e8 un impianto sportivo della citt\u00e0 di Palermo, adibito principalmente alle corse ippiche, al trotto, al galoppo e al salto ostacoli, noto soprattutto per la sua posizione a pochi passi dallo Stadio Renzo Barbera. \u00c8 stato momentaneamente chiuso il 12 dicembre 2017.\nImpianto.\nL'impianto venne costruito nel 1953. Ha una posizione al nord-est molto particolare all'interno del Parco della Favorita, dal quale prende il nome; \u00e8 un impianto di trotto e si divide in tre aree:\nL'accesso all'impianto \u00e8 gratuito; i posti all'interno sono , di cui a sedere; sono presenti 2 aree di parcheggio, parco giochi per bambini e servizi ristoro.\nL'area di corsa si divide in due parti: la pista da corsa, dove si svolgono le gare, con un percorso complessivo di 1000 metri e 25 di larghezza massima (in retta d'arrivo), ove la base del terreno \u00e8 in tufo coperto di sabbia e che consente lo svolgimento di corse al trotto sulle distanze del miglio (1600 metri circa) e del doppio chilometro, e la pista da allenamento, con un percorso complessivo di 800 metri, che si trova all'interno della pista di gara con la quale condivide anche il materiale di composizione. La pista da allenamento e quella da corsa sono raccordate tra di loro per consentire l'effettuazione delle partenze delle corse \"da fermo\" con il sistema detto dei \"nastri alla tedesca\".\nIl settore scuderie annovera, tra le altre cose, 400 alloggiamenti per i cavalli, alloggi per i dipendenti, servizio veterinario, parcheggi e servizi ristoro."}
{"id": "1312617", "revid": "45217372", "url": "https://it.wikipedia.org/wiki?curid=1312617", "title": "Suore di Loreto", "text": ""}
{"id": "1312620", "revid": "536103", "url": "https://it.wikipedia.org/wiki?curid=1312620", "title": "Palasport Fondo Patti", "text": "Il palasport Fondo Patti \u00e8 il principale palazzetto dello sport di Palermo.\nIl nome deriva dall'area di Palermo nella quale si trova, nel quartiere di Partanna Mondello in via dell'Olimpo.\nStruttura.\nL'impianto \u00e8 predisposto per accogliere i seguenti sport:\nVeniva utilizzato dalle squadre di pallavolo e basket della citt\u00e0, ma viene spesso usato per concerti e spettacoli importanti.\nStoria.\nL'impianto, progettato dall'architetto Manfredi Nicoletti, venne inaugurato il 3 ottobre 1999 e la sua capienza \u00e8 di oltre 6.000 posti a sedere, dispone di un parcheggio di 500 posti auto.\nNell'aprile del 2008 a causa di una forte tempesta, ma soprattutto per l'inefficienza e l'incuria dell'amministrazione comunale, da un danno di soli \u20ac. 200.000,00 si \u00e8 passati al totale abbandono della struttura che sta lentamente portando alla distruzione della struttura.\nNell'aprile 2014, a 6 anni dalla chiusura, il comune ha annunciato i lavori di recupero dell'impianto, per una durata di 1 anno ed una spesa di circa 1.2 milioni di euro, nella spesa \u00e8 inserito anche il costo di restauro del Diamante Fondo Patti."}
{"id": "1312627", "revid": "287204", "url": "https://it.wikipedia.org/wiki?curid=1312627", "title": "Charles de Tornaco", "text": "Inizi\u00f2 l'attivit\u00e0 agonistica a 21 anni nel 1948 correndo la 24 ore di Spa assieme all'amico Jacques Swaters su una MG di sua propriet\u00e0. I due fondarono una scuderia, l'Ecurie Belgique, che due anni pi\u00f9 tardi debutt\u00f2 nelle corse internazionali con una Talbot-Lago; successivamente l'Automobile Club del Belgio li costrinse a cambiare nome alla scuderia, che divenne cos\u00ec l'Ecurie Francorchamps.\nNel 1952 la scuderia si iscrisse alla Formula 1, dove de Tornaco ottenne qualche buon piazzamento, come il settimo posto al Gran Premio del Belgio o il nono posto a Le Mans nel giugno 1953. Tre mesi dopo questa gara, il 18 settembre 1953, durante dei test in pista per il Gran Premio di Modena, la sua Ferrari sband\u00f2, and\u00f2 a sbattere e si capovolse. De Tornaco riport\u00f2 diverse ferite e una frattura del cranio; il circuito era privo di assistenza medica, quindi fu caricato su un'auto privata e trasportato verso l'ospedale di Modena, ma mor\u00ec lungo il tragitto. Charles de Tornaco fu la prima vittima della Scuderia Ferrari a perdere la vita in un test di velocit\u00e0."}
{"id": "1312630", "revid": "110157", "url": "https://it.wikipedia.org/wiki?curid=1312630", "title": "Distretto di Miraflores (Lima)", "text": "Il distretto di Miraflores \u00e8 uno dei 43 distretti del Per\u00f9 che fanno parte politicamente alla provincia di Lima, e situato nell'omonima regione. \u00c8 ubicato a sud della capitale peruviana. . \u00c8 noto anche per i suoi parchi e giardini.\nData di fondazione.\n2 gennaio del 1857\nPopolazione Censimento 2007.\n84 454 abitanti di cui il 57% sono donne e il 43% uomini\nSuperficie.\n9.62 km\u00b2\nDistretti confinanti.\nConfina a nord con il distretto di San Isidro e il distretto di Surquillo, a sud con il distretto di Barranco, ad est con il distretto di Santiago de Surco e ad ovest con l'oceano Pacifico."}
{"id": "1312633", "revid": "110157", "url": "https://it.wikipedia.org/wiki?curid=1312633", "title": "Culture Club Collect - 12&quot; Mixes Plus/Culture Club Remix Collection", "text": "Culture Club Collect \u2013 12\" Mixes Plus \u00e8 una raccolta di remix, pubblicata per la prima volta nel 1991, che raccoglie 14 tracce remixate della band britannica Culture Club, le cui versioni originali furono registrate per i loro primi quattro album (1982-1986) pi\u00f9 alcune tracce tratte dai relativi Long playing ma mai pubblicate in formato singolo, alcuni lati B e un remix."}
{"id": "1312634", "revid": "1543377", "url": "https://it.wikipedia.org/wiki?curid=1312634", "title": "Morning (brigantino a palo)", "text": "La Morning (\"mattino\", in inglese) fu un brigantino a palo a vapore. Utilizzata inizialmente come nave baleniera \u00e8 nota per aver effettuato due viaggi di rifornimento in Antartide e come nave soccorso durante la spedizione della \"Discovery\" di Robert Scott.\nStoria.\nCostruita nei cantieri Svend Foyn di T\u00f8nsberg in Norvegia come nave baleniera venne varata nel 1871 con il nome di \"Morgenen\". Acquistata nel 1901 come nave di supporto per la spedizione Discovery ad un prezzo di 3 880 sterline salpa nel settembre dello stesso anno con destinazione Inghilterra dove viene preparata per la missione e ribattezzata \"Morning\" (la traduzione inglese del nome originale norvegese).\nIn Antartide.\nLa nave salpa da Londra il 2 luglio 1902 con 8 ufficiali (tra cui Edward Evans), 9 marinai e tre fuochisti. Dopo uno scalo a Madera arriva a Lyttelton (Nuova Zelanda) il 16 novembre 1902.\nIl 6 dicembre la nave salpa per effettuare primo viaggio di rifornimento per conto della spedizione Discovery. Il giorno di Natale l'equipaggio avvista due isole non presenti sulle mappe. Viene effettuato uno sbarco per rivendicare il territorio in nome dell'Impero britannico: la nave resta al largo per circa 20 minuti prima di riprendere il suo viaggio verso sud mentre nel frattempo sono raccolti campioni di roccia e di flora. Le isole sono conosciute oggi con il nome di Scott ed Haggitt's Pillar\nIl gruppo di Scott che era giunto in Antartide a bordo della \"Discovery\" aveva preparato un complesso sistema di \"caselle postali\" dove lasciare indicazioni utili per trovare il campo base all'equipaggio della \"Morning\". Il sistema funziona e la nave riesce ad avvistare gli alberi della \"Discovery\" poco prima della mezzanotte del 23 gennaio 1903.\nI rifornimenti sono trasportati sulla banchisa sino alla \"Discovery\". Ernest Shackleton sale sulla \"Morning\" e fa ritorno in Nuova Zelanda in quanto affetto da scorbuto e viene sostituito dal sottotenente G.F.A. Mulock. Diversi altri membri della spedizione ricevono il cambio da uomini imbarcati sulla \"Morning\". La nave lascia il canale McMurdo il 2 marzo ed arriva in Nuova Zelanda il 25 marzo 1903.\nLa \"Morning\" fa ritorno in Antartide una seconda volta in compagnia della \"Terra Nova\" nel 1903 e raggiunge Hut Point il 5 gennaio 1904. Sono state inviate due navi per consentire di evacuare la \"Discovery\" nel caso fosse ancora bloccata nella banchisa. Il ghiaccio comunque si rompe e le tre navi possono far ritorno insieme in Inghilterra.\nI racconti dei viaggi, scritti dal marinaio Leonard Burgess sono conservati nella \"Macmillan Brown Library\", University of Canterbury.\nGatti.\nLa \"Morning\" aveva diversi gatti a bordo:"}
{"id": "1312636", "revid": "963023", "url": "https://it.wikipedia.org/wiki?curid=1312636", "title": "Veggente", "text": ""}
{"id": "1312637", "revid": "697352", "url": "https://it.wikipedia.org/wiki?curid=1312637", "title": "Morgen (unit\u00e0 di misura)", "text": "Un morgen era una unit\u00e0 di misura utilizzata in Germania, Paesi Bassi, Polonia e le colonie e le colonie olandesi, comprese Sudafrica e Taiwan. Le dimensioni di un morgen variano da a acri, cio\u00e8 approssimativamente tra 0,2 ed 1 ettaro. Fu anche usato in Prussia, nei Balcani, Norvegia e Danimarca, dove era uguale a circa due terzi di un acro (0,27 ettari).\nLa parola \u00e8 anche utilizzata come sinonimo tedesco o olandese di \"mattina\". In modo simile all'acro imperiale, \u00e8 pari circa alla quantit\u00e0 di terra lavorabile nelle ore mattutine di una giornata da un uomo che utilizza un aratro a singola lama trainato da un bue od un cavallo. Il morgen corrisponde a circa il 60 - 70% del \"Tagwerk\" (letteralmente \"lavoro di una giornata\") che si riferisce alla quantit\u00e0 di terreno arabile in una intera giornata. Nel 1869 nella confederazione della Germania del Nord fiss\u00f2 il morgen ad un quarto di ettaro (2500 metri quadri) ma nei tempi moderni il lavoro agricolo viene piuttosto misurato come ettari interi. \nIl Morgen \u00e8 ancora usato a Taiwan col nome di \"kah\"; 1\u00a0kah \u00e8 circa 2\u00a0acri or 9,000\u00a0m2."}
{"id": "1312638", "revid": "339392", "url": "https://it.wikipedia.org/wiki?curid=1312638", "title": "Sy Morning", "text": ""}
{"id": "1312640", "revid": "1592097", "url": "https://it.wikipedia.org/wiki?curid=1312640", "title": "Morning", "text": ""}
{"id": "1312649", "revid": "36426", "url": "https://it.wikipedia.org/wiki?curid=1312649", "title": "Villa e Parco Baciocchi", "text": ""}
{"id": "1312652", "revid": "174925", "url": "https://it.wikipedia.org/wiki?curid=1312652", "title": "Johannes Robert Rydberg", "text": ""}
{"id": "1312658", "revid": "122555812", "url": "https://it.wikipedia.org/wiki?curid=1312658", "title": "Eero Saarinen", "text": "Biografia.\nFiglio di Eliel Saarinen, si trasfer\u00ec negli Stati Uniti dalla Finlandia nel 1923, si diplom\u00f2 a Yale nel 1934 e quindi si perfezion\u00f2 presso il \"Cranbrook Institute of Architecture and Design\", di cui suo padre era amministratore. Qui conobbe Charles Eames, col quale collabor\u00f2 a vari progetti. Al pari dello stesso Eames, si dedic\u00f2 alla ricerca di nuove tecnologie nell'uso dei materiali, in particolare nello stampaggio del fiberglass.\nUno dei suoi lavori di grande impegno fu il centro tecnico della General Motors a Warren (Michigan), finito nel 1955, nel quale si avvertono le indicazioni del razionalismo industriale di Mies van der Rohe, ma in forme meno classicistiche. Dello stesso anno sono la cappella e il Kresge Auditorium al Massachusetts Institute of Technology, che segnano per Saarinen l'acquisizione di un linguaggio pi\u00f9 coerente e personale.\nDopo questi inizi di ricerca eclettica tra razionalismo e romanticismo di derivazione scandinava, Saarinen s'impose nella nuova architettura statunitense con lo Yale Hockey Rink a New Haven, terminato nel 1958, una specie d'immenso dinosauro in cemento armato, espressivo non solo nella forma ma anche nello spazio interno.\nQuesta conquista spaziale ed espressionistica fu confermata nell'aeroporto Dulles a Washington, ma soprattutto nel suo capolavoro: il terminal della TWA nell'Aeroporto Internazionale John F. Kennedy a New York (terminato postumo nel 1962), leggerissimo ed espressivo fascio d'ali in volo posato a terra, nel quale lo spazio interno \u00e8 plasmato e modellato in ogni particolare.\nSpos\u00f2 Aline Saarinen, che fu una nota storica dell'arte, e mor\u00ec prematuramente per un tumore cerebrale a 51 anni ad Ann Arbor, nel Michigan.\nCarriera architettonica.\nDopo il suo tour in Europa e in Nord Africa, Saarinen torn\u00f2 a Cranbrook per lavorare per suo padre e insegnare all'accademia. L'azienda era \"Saarinen, Swansen and Associates\", diretta da Eliel Saarinen e da Robert Swansen, dalla fine degli anni '30 fino alla morte di Eliel, nel 1950. L'azienda si trovava a Bloomfield Hills, nel Michigan, fino al 1961, quando fu trasferita ad Hamden, nel Connecticut.\nNel 1940, mentre ancora lavorava per suo padre, Saarinen ricevette il primo riconoscimento critico: con Charles Eames vinse il primo premio al concorso \"Organic Design in Home Furnishings\" per una sedia progettata insieme. La \"Tulip Chair\", come tutte le altre sedie Saarinen, \u00e8 stata messa in produzione dalla societ\u00e0 di mobili Knoll, fondata da Hans Knoll, che spos\u00f2 Florance (Schust) Knoll, amica della famiglia Saarinen. Stava ancora lavorando per suo padre, quando ottenne il primo premio nel concorso del 1948 per la progettazione del Jefferson National Expansion Memorial, St. Louis, rimasto incompleto fino agli anni '60. Il premio della competizione fu erroneamente inviato a suo padre.\nDurante la sua lunga collaborazione con Knoll, progett\u00f2 molti importanti elementi di arredamento, tra cui la poltroncina e il pouf \"Grasshopper\" (1946), la sedia e il pouf \"Womb\" (1948), il divano \"Womb\" (1950), lato e poltrone (1948-1950) e il suo pi\u00f9 famoso gruppo \"Tulip\" o \"Pedestal\" (1956), che comprendeva sedie, poltrone, tavoli da pranzo, tavolini da caff\u00e8 e uno sgabello. Tutti questi progetti hanno avuto molto successo, tranne la poltrona lounge \"Grasshopper\", che, nonostante ci\u00f2, \u00e8 rimasta in produzione fino al 1965.\nUna delle prime opere di Saarinen con cui ricevette consensi internazionali \u00e8 la Crow Island School di Winnetka, Illinois (1940). Il primo grande lavoro di Saarinen, in collaborazione con suo padre, \u00e8 il General Motors Technical Center , Michigan, che segue lo stile razionalista del design Miesiano, incorporando acciaio e vetro, ma con l'aggiunta dei pannelli in due tonalit\u00e0 di blu. Per il GM Technical Center, costruito nel 1956, Saarinen utilizzava modelli che gli permettevano di condividere le sue idee e di scambiare informazioni con altri professionisti."}
{"id": "1312662", "revid": "98077", "url": "https://it.wikipedia.org/wiki?curid=1312662", "title": "Principato del Liechtenstein", "text": ""}
{"id": "1312663", "revid": "287204", "url": "https://it.wikipedia.org/wiki?curid=1312663", "title": "Sovrani leggendari di Danimarca", "text": "I re della Danimarca leggendari sono i predecessori di Gorm il Vecchio, personaggio semi-leggendario. Le fonti su questi re sono confuse e contraddittorie, e in questa lista lo stesso re pu\u00f2 essere ripetuto, a seconda della fonte che lo nomina.\nPer tutti i re successivi a questi e la cui esistenza \u00e8 stata verificata, vedi Elenco di monarchi danesi.\nLinea di R\u00edg e degli Scylding.\nQuesta linea \u00e8 menzionata in pi\u00f9 fonti.\nDopo Hr\u00f3lf Kraki le fonti danno tutte una successione diversa.\nAdamo da Brema.\nAdamo menziona vari re del X secolo che precedono Gorm il Vecchio. Come fonte usa Sweyn II; molti re da lui menzionati sono stati confermati anche da altre fonti.\nGesta Danorum.\nQui di seguito sono riportati i re nominati da Saxo Grammaticus nel Gesta Danorum (Gesta dei Danesi).\nChronicon Lethrense.\nEcco i re nominati nel Chronicon Lethrense.\nBeowulf.\nEcco i re nominati nel Beowulf.\nGr\u00f3ttas\u00f6ngr.\nEcco i re nominati nel poema Gr\u00f3ttas\u00f6ngr.\nSaga degli Skj\u00f6ldungar (lista parziale).\nEcco i re della Saga degli Skj\u00f6ldungar (o Scylding).\nSaga degli Ynglingar.\nEcco i re della Saga degli Ynglingar."}
{"id": "1312665", "revid": "1869172", "url": "https://it.wikipedia.org/wiki?curid=1312665", "title": "20 Greatest Hits", "text": "20 Greatest Hits \u00e8 una raccolta del gruppo musicale britannico The Beatles. Essa raccoglie venti canzoni che raggiunsero il primo posto nelle classifiche musicali inglesi e statunitensi. In seguito l'album non venne pi\u00f9 commercializzato perch\u00e9 sostituito da The Beatles 1, pubblicato nel novembre 2000.\n\"20 Greatest Hits\" venne pubblicato in occasione del ventesimo anniversario della pubblicazione della prima canzone di successo dei Beatles, \"Love Me Do\", del 1962. Come quasi tutti gli album dei Beatles, anche questo usc\u00ec in due differenti versioni: una per il Regno Unito, l'altra per gli Stati Uniti, quest'ultima mancante di alcune tracce importanti, quali \"Eight Days a Week\" e \"Yesterday\"). L'edizione per il mercato statunitense, inoltre, contiene una versione di \"Hey Jude\" ridotta a soli cinque minuti, per vincoli di durata complessiva dell'album.\nLa versione statunitense dell'LP fu pubblicata anche in Canada nonostante le numerose incongruenze tra l'idea alla base della raccolta e il successo delle canzoni dei Beatles in quella nazione; ad esempio il brano \"Can't Buy Me Love\" raggiunse solo la terza posizione delle classifiche generali canadesi, mentre furono altre le canzoni del gruppo, non presenti nell'album, che raggiunsero la vetta, come \"All My Loving\" e \"This Boy\"."}
{"id": "1312671", "revid": "46523", "url": "https://it.wikipedia.org/wiki?curid=1312671", "title": "Emily the Strange", "text": ""}
{"id": "1312672", "revid": "287204", "url": "https://it.wikipedia.org/wiki?curid=1312672", "title": "Allsvenskan 1982", "text": "L'edizione 1982 del campionato di calcio svedese (\"Allsvenskan\") vide la vittoria finale dell'IFK G\u00f6teborg.\nCapocannoniere del torneo fu Dan Corneliusson (IFK G\u00f6teborg), con 12 reti."}
{"id": "1312675", "revid": "287204", "url": "https://it.wikipedia.org/wiki?curid=1312675", "title": "Allsvenskan 1983", "text": "L'edizione 1983 del campionato di calcio svedese (\"Allsvenskan\") vide la vittoria finale dell'IFK G\u00f6teborg.\nCapocannoniere del torneo fu Thomas Ahlstr\u00f6m (), con 16 reti."}
{"id": "1312679", "revid": "287204", "url": "https://it.wikipedia.org/wiki?curid=1312679", "title": "Allsvenskan 1984", "text": "L'edizione 1984 del campionato di calcio svedese (\"Allsvenskan\") vide la vittoria finale dell'IFK G\u00f6teborg.\nCapocannoniere del torneo fu Billy Ohlsson (Hammarby IF), con 14 reti."}
{"id": "1312680", "revid": "20090", "url": "https://it.wikipedia.org/wiki?curid=1312680", "title": "Hank Kleemann", "text": ""}
{"id": "1312682", "revid": "20090", "url": "https://it.wikipedia.org/wiki?curid=1312682", "title": "Hank Kleeman", "text": ""}
{"id": "1312683", "revid": "287204", "url": "https://it.wikipedia.org/wiki?curid=1312683", "title": "Allsvenskan 1985", "text": "L'edizione 1985 del campionato di calcio svedese (\"Allsvenskan\") vide la vittoria finale dell'\u00d6rgryte IS.\nCapocannoniere del torneo furono Peter Karlsson e Billy Lansdowne (entrambi del Kalmar FF) e S\u00f6ren B\u00f6rjesson (\u00d6rgryte IS), con 10 reti."}
{"id": "1312685", "revid": "35804", "url": "https://it.wikipedia.org/wiki?curid=1312685", "title": "Allsvenskan 1986", "text": "La stagione 1986 \u00e8 stata la sessantaduesima edizione della Allsvenskan, massimo livello del campionato di calcio svedese.\nAvvenimenti.\nDopo una partenza favorevole al Brage, la \"regular season\" fu per il secondo anno consecutivo dominata dal Malm\u00f6 FF, che a partire dalla settima giornata guid\u00f2 la graduatoria divenendo la prima squadra a ottenere l'accesso ai playoff. Nelle posizioni immediatamente successive giunsero l'IFK G\u00f6teborg, l' e il Norrk\u00f6ping, con quest'ultima squadra che rimedi\u00f2 il visto per la fase finale grazie ad una differenza reti favorevole nei confronti del Halmstad. La lotta per non retrocedere vide coinvolte numerose squadre, fra cui anche i campioni uscenti dell'\u00d6rgryte: al termine della stagione cadde in Division 1 il Djurg\u00e5rden, seguito dai vincitori della Coppa di Svezia del Kalmar, cui risult\u00f2 inutile la vittoria all'ultima giornata con il Norrk\u00f6ping. Nelle semifinali dei playoff, entrambe conclusesi in parit\u00e0 per somma dei risultati, la regola dei gol fuori casa premi\u00f2 AIK e Malm\u00f6 FF: rimediando alla sconfitta rimediata a Solna con un 5-2 interno, quest'ultima squadra pot\u00e9 fregiarsi del suo tredicesimo titolo nazionale.\nClassifica finale.\nLegenda:\nNote:\nStatistiche.\nClassifica dei marcatori.\nNel corso del campionato sono state segnate complessivamente 344 reti. Di seguito la classifica marcatori:"}
{"id": "1312691", "revid": "287204", "url": "https://it.wikipedia.org/wiki?curid=1312691", "title": "Allsvenskan 1987", "text": "L'edizione 1987 del campionato di calcio svedese (\"Allsvenskan\") vide la vittoria finale dell'IFK G\u00f6teborg.\nCapocannoniere del torneo fu Lars Larsson (), con 19 reti."}
{"id": "1312693", "revid": "713168", "url": "https://it.wikipedia.org/wiki?curid=1312693", "title": "Convento di Santa Maria ad Nives di Palazzolo", "text": "La chiesa di Santa Maria \"ad Nives\" di Palazzolo (anche denominata di Palazzola) \u00e8 un luogo di culto cattolico situato nel comune di Rocca di Papa, in provincia di Roma, nella diocesi suburbicaria di Frascati. Accanto alla chiesa sorge l'ex-convento dei frati minori osservanti.\nIl convento, esistente gi\u00e0 nell'XI secolo, sorge in un luogo pittoresco a strapiombo sul lago Albano: tra alterne vicende raggiunse il periodo di massimo splendore attorno alla met\u00e0 del Settecento, con gli interventi architettonici promossi dal vescovo Jos\u00e9 Maria Ribeiro da Fonseca de \u00c9vora. Il convento fu un protettorato del regno del Portogallo dal 1870 al 1910, finch\u00e9 nel 1915 fu alienato a privati. Dal 1920 ospita un soggiorno estivo per i seminaristi del Venerable English College.\nStoria.\nL'et\u00e0 antica.\nI Colli Albani furono soggetti tra i 600.000 ed i 20.000 anni fa circa all'attivit\u00e0 vulcanica del Vulcano Laziale, che ha generato l'attuale scenario ambientale in cui si trova il convento: ai piedi di Monte Cavo (949 ), antico cratere vulcanico secondario del Vulcano Laziale, sovrasta il lago Albano, un lago vulcanico che riempie quello che fu anch'esso un cratere vulcanico.\nMolto probabilmente fu questo il sito della leggendaria citt\u00e0 di \"Alba Longa\", che secondo il racconto di Dionigi di Alicarnasso sarebbe stata fondata dal figlio di Enea, Ascanio, trent'anni dopo la fondazione di \"Lavinium\", \"vicino ad una montagna e ad un lago, occupando lo spazio tra i due\". Questa descrizione data dall'autorevole storiografo ha fatto sospettare molti studiosi che il sito dell'antica citt\u00e0 fosse collocato sul lato meridionale del lago, tra il Colle dei Cappuccini in comune di Albano Laziale ed il convento di Palazzolo: bench\u00e9 altri autorevoli studiosi abbiano opinato per altri siti, come il lato orientale del lago Albano incluso tra le localit\u00e0 di Costa Caselle presso Marino e di Pozzo Carpino in comune di Grottaferrata, o il lato occidentale del lago, nel luogo dell'attuale centro storico di Castel Gandolfo, attualmente l'ipotesi pi\u00f9 probabile appare la prima, tanto che sulla Carta d'Italia redatta dall'Istituto Geografico Militare il toponimo di \"Alba Longa\" \u00e8 affiancato a quello di Palazzolo.\nSuccessivamente alla distruzione di \"Alba\", datata convenzionalmente al 673 a.C. e comunque collocabile nel VI secolo a.C., i Colli Albani non persero un carattere di sacralit\u00e0 legato alle origini di Roma: per Palazzolo transitava la \"Via Sacra\" che raggiungeva il tempio di Giove Laziale situato sulla sommit\u00e0 di Monte Cavo collegandosi con la via Appia Antica presso l'attuale Ariccia. Lungo questa strada si trova un caratteristico sepolcro rupestre scavato nel peperino per circa 40 metri di larghezza. La cella interna \u00e8 grande 2.60 metri per 2.26, ed i bassorilievi raffigurano un trionfo: i fasci littori qui raffigurati vennero utilizzati dall'archeologo Giacomo Boni come modello per i fasci utilizzati come simbolo dal Partito Nazionale Fascista. L'attribuzione del sepolcro \u00e8 incerta, comunque c'\u00e8 chi ha pensato potesse appartenere a qualcuno dei \"Cornelii Scipiones\".\nDall'alto Medioevo al Trecento.\nLa prima citazione riguardante l'esistenza di una sorta di eremo a Palazzolo sarebbe datata al 1050, od al pi\u00f9 tardi al 1109. All'epoca di papa Innocenzo III (1198-1216) la chiesa apparteneva ai monaci cluniacensi della basilica di San Saba a Roma, e solo nel 1204 venne concessa ad una comunit\u00e0 di eremiti. Papa Onorio III nel 1220 obblig\u00f2 questa comunit\u00e0 ad entrare nell'Ordine di Sant'Agostino, onde evitare l'eccessiva moltiplicazioni di ordini religiosi spesso sconfinanti nell'eresia.\nInfine, papa Gregorio IX con la bolla pontificia del 13 agosto 1237 decret\u00f2 l'unione degli eremiti di Palazzolo con i monaci cisterciensi dell'abbazia delle Tre Fontane a Roma: in questo senso si era impegnato anche il cardinale Stefano de' Normanni, parente della feudataria di Marino Giacoma de Settesoli. I monaci cisterciensi, in considerazione della pessima posizione geografica e climatica in cui si trovava l'abbazia delle Tre Fontane, situata al centro di una vallata malarica lungo la via Laurentina, ottennero fin dal 1225 la possibilit\u00e0 di trasferirsi in estate nel loro pi\u00f9 salubre feudo di Nemi (possesso cisterciense dal 1153) e presso il convento di Palazzolo.\nL'importanza del convento crebbe, come testimoniano i lavori di restauro portati avanti dal 1237 al 1244, a tal punto che venne riconosciuto abbazia indipendente dall'abbazia delle Tre Fontane con la bolla pontificia del 19 gennaio 1244 di papa Innocenzo IV: nel 1269 le propriet\u00e0 fondiarie dell'abbazia si estendevano a tutto il versante meridionale del lago Albano ed in alcuni terreni a Marino, Albano Laziale e Tivoli.\nNel 1310 tuttavia i religiosi di Palazzolo erano cos\u00ec indebitati che dovettero vendere i fondi situati in territorio di Albano alle monache agostiniane del santuario di Santa Maria della Rotonda di Albano: negli anni precedenti infatti la gestione economica dell'abbazia era stata pessima, al punto che si dovettero vendere gli arredi sacri ed i paramenti liturgici per far fronte agli ingenti debiti accumulati. Durante il periodo della cattivit\u00e0 avignonese (1309-1377) l'abbazia decadde e venne istituita in commenda fino a quando papa Bonifacio IX con bolla del 21 ottobre 1391 non un\u00ec il convento ormai abbandonato dai monaci, scandalizzati dalla condotta del loro abate commendatario Tommaso Pierleoni, all'abbazia di Santa Croce in Gerusalemme in Roma, retta dai monaci certosini. Anche i certosini utilizzarono Palazzolo come luogo di villeggiatura nel periodo estivo.\nDal Quattrocento al Settecento.\nI certosini donarono il convento con tutte le sue pertinenze ai frati minori osservanti nel 1449, riservandosi per\u00f2 il diritto di villeggiatura estiva e la propriet\u00e0 del castagneto e della vigna. Questa compropriet\u00e0 ben presto caus\u00f2 alcuni problemi, risolti da papa Innocenzo VIII con bolla del 23 marzo 1489: nonostante avessero ragione i certosini, la propriet\u00e0 del convento restava ai minori osservanti (probabilmente per usucapione).\nI minori osservanti cos\u00ec abitarono il convento per tutto il Cinquecento, e nel 1626 lo cedettero ai frati minori riformati, salvo riacquistarlo nel 1640. Nel frattempo, papa Urbano VIII con beneplacito apostolico del 7 agosto 1629 concesse al cardinale Girolamo Colonna un terreno soprastante il convento, dove questi si fece costruire la cosiddetta \"villa del Cardinale\", su progetto probabilmente dell'architetto Antonio Del Grande, impegnato per la famiglia Colonna nei cantieri di Palazzo Colonna a Roma, della basilica di San Barnaba a Marino, della chiesa di Santa Maria Assunta a Rocca di Papa e della \"villa della Sirena\" a Frattocchie.\nPapa Alessandro VII nel 1662 volle la ricostruzione della strada che da Castel Gandolfo raggiunge Palazzolo costeggiando a sud il cratere del lago Albano, chiamata allora \"via Alessandrina\". Il progetto della strada fu affidato al frate minore osservante Giorgio Marziale: questo architetto era gi\u00e0 aiutante di Gian Lorenzo Bernini come direttore dei lavori presso le fabbriche commissionategli da Alessandro VII ai Castelli Romani (la collegiata pontificia di San Tommaso da Villanova a Castel Gandolfo, la collegiata di Santa Maria Assunta ed il santuario di Santa Maria di Galloro ad Ariccia). Nel progetto furono previste delle piazzole di sosta panoramiche con sedili in peperino, oltre a numerosi interventi presso il convento e la chiesa di Palazzolo, tra cui la nicchietta del piazzale.\nGrandi operazioni di restauro furono incominciate nel convento e nella chiesa nel 1735, per iniziativa del cardinale portoghese Jos\u00e8 Maria de Fonseca de Evora, che voleva fare di Palazzolo la sede dell'ambasciata portoghese presso la Santa Sede: i lavori furono seguiti dall'architetto Gian Domenico Navone, operativo in quello stesso periodo anche presso il palazzo Sforza-Cesarini di Genzano di Roma.\nTra le realizzazioni di questo periodo, il giardino pensile, la sala di San Diego, appartamenti e locali sufficienti per l'accoglienza di \"sessanta forestieri\", il chiostro, il refettorio, la biblioteca oltre al totale rifacimento barocco della chiesa e della sacrestia. Alla fine dei lavori, nel 1738, le spese totali ammontavano a 79.447 scudi pontifici, spese accollate dal cardinale de Fonseca.\nDall'Ottocento al Duemila.\nIl convento sub\u00ec una prima chiusura durante la parentesi rivoluzionaria della Repubblica Romana (1798-1799), ma una seconda pi\u00f9 lunga durante il periodo dell'occupazione napoleonica del Lazio (1807-1814). Il 22 giugno 1810 infatti venne decretata la chiusura del convento e la confisca di tutti i beni inventariati: nel frattempo, il demanio provvide a svendere gran parte dell'arredo conventuale, tra cui l'orologio del campanile, svenduto alla Comunit\u00e0 di Rocca di Papa, le campane della chiesa, acquistate dalla Comunit\u00e0 di Marino, e soprattutto il pregiato organo settecentesco, comprato per 80 scudi da alcuni mercanti ebrei e ricomprato dalla Comunit\u00e0 di Genzano di Roma che lo colloc\u00f2 nella collegiata della Santissima Trinit\u00e0.\nI frati minori osservanti rientrarono nel loro convento dopo la Restaurazione, ma dopo la presa di Roma del 20 settembre 1870 e l'annessione al Regno d'Italia rischiarono di andare nuovamente soggetti a chiusura in forza della legge italiana eversiva delle propriet\u00e0 ecclesiastiche: ma la risposta dei frati al decreto di confisca del 29 giugno 1873 fu un appello al Regno del Portogallo perch\u00e9 prendesse in protezione il convento, cosa che puntualmente accadde: il 7 giugno 1880 venne ratificato un accordo per cui l'Italia cedeva al Portogallo il convento e le sue attinenze, le grotte ed il mausoleo rupestre, in cambio del convento di Santa Maria in Ara Coeli, che ospitava la seconda biblioteca pi\u00f9 grande di Roma, fondata dal vescovo Fonseca de \u00c9vora.\nIl convento allora venne adibito a residenza dell'ambasciatore portoghese (1896) ed a luogo di villeggiatura per gli allievi dell'istituto di Sant'Antonio dei Portoghesi (1903). Con l'instaurazione della repubblica in Portogallo (5 ottobre 1910) e l'eversione delle propriet\u00e0 ecclesiastiche i frati vennero definitivamente scacciati dal convento, che venne spogliato delle principali opere d'arte prima di essere affittato nel 1912 all'avvocato palermitano Giuseppe Marchesano. Solo il 14 ottobre 1915 venne ratificata la vendita del convento con le sue attinenze e dipendenze per 63.000 lire italiane al professor Arnaldi, che ricav\u00f2 nell'edificio una \"casa di cura e profilassi\". L'Arnaldi a sua volta rivendette il tutto per 260.000 lire il 6 aprile 1920 al Venerable English College, che destin\u00f2 i locali a soggiorno estivo degli allievi del collegio.\nI lavori di restauro al complesso incominciarono nel 1929, con lo scopo di riportare la chiesa al suo aspetto originario cistercense smantellando le sovrastrutture settecentesche: diverse opere d'arte sopravvissute alle peripezie del tempo furono trasportate a Roma tra il 1936 ed il 1937, presso la chiesa di Sant'Antonio in Campo Marzio (segnatamente, una Madonna col Bambino in trono di Antoniazzo Romano ed i ritratti settecenteschi dei cardinali Pedro e Jos\u00e8 Maria de Fonseca de Evora). I restauri furono completati dopo la seconda guerra mondiale.\nA partire dagli anni novanta si \u00e8 iniziato a parlare di satanismo e messe nere che si svolgerebbero nelle grotte prossime al complesso monastico ed in alcune lussuose ville della zona: alcune tracce furono rinvenute nel 1994, e lo svolgimento di messe nere d'alto bordo a pagamento (anche a prezzo cinque milioni di lire italiane) in una villa della zona fu rivelato in un articolo de \"Il Messaggero\" del 1995. Del fenomeno, ristretto a \"gente co' i soldi\", si occup\u00f2 a suo tempo anche \"Il Corriere della Sera\", dopo alcuni episodi di cronaca nera avvenuti a Frattocchie, Tuscolo, Albano Laziale, Frascati e Nemi.\nDescrizione.\nLa chiesa.\nIl portico d'ingresso e la facciata.\nIl portico d'ingresso della chiesa \u00e8 realizzato secondo l'uso cisterciense, con colonne antiche e capitelli di spoglio, in questo caso tutti di ordine ionico: ricorda i portici d'ingresso della chiesa di San Giorgio in Velabro e dell'abbazia delle Tre Fontane a Roma, poich\u00e9 \u00e8 anch'esso databile alla prima met\u00e0 del Duecento. Il portico si presenta con cinque aperture, di cui la centrale rappresenta l'ingresso. Sopra al portico, la severa facciata a capanna \u00e8 adornata solo da un rosone gotico e da due monofore simmetricamente disposte ai lati dell'asse principale verticale.\nL'aspetto del portico fu modificato durante gli interventi commissionati dal cardinale Fonseca nel 1735-1738: sopra al portico furono infatti realizzate due stanzette per la cantoria e l'organo, intervento che comport\u00f2 il tamponamento del rosone e delle monofore: inoltre, ai lati del portico furono innalzati due campanili gemelli, uno dotato di tre campane e l'altro dell'orologio. La sommit\u00e0 dei campanili era rivestita in piombo ed era abbellita con cuspidi arzigogolate di matrice borrominiana, il tutto saccheggiato dai francesi nel 1806 quando si dovettero riparare i campanili dopo una scossa di terremoto.\nL'aspetto originario fu restituito al portico ed alla facciata solo dopo i restauri novecenteschi, che aggiunsero anche la scansione a fasce alterne di marmo di Carrara e peperino, estranea all'architettura originaria e giudicata da alcuni esperti discutibile.\nLa navata.\nL'interno della chiesa \u00e8 formato da una sola navata, coperta da volta a crociera cinghiata, richiama l'interno della Certosa di Trisulti: anticamente vi si trovavano due altari laterali, che all'inizio del Settecento risultavano dedicati alla Madonna ed a san Giacomo della Marca, quest'ultimo cofondatore dei frati minori osservanti assieme a san Bernardino da Siena. L'illuminazione \u00e8 garantita attraverso due grandi monofore laterali.\nDurante i lavori del 1735-1738 vennero rifatti il pavimento, \"con mattoni quadri e riquadrature di faja di marmo\", l'intonaco, l'altare maggiore ed i due altari laterali dedicati uno a san Giuseppe e l'altro ai santissimi Anna e Gioacchino: entrambi erano decorati con \"pilastri, capitelli a stucco e frontone a timpano\" che incorniciavano due dipinti di Agostino Masucci. I restauri novecenteschi hanno portato all'eliminazione degli altari laterali e degli interventi fonsechiani ed al ripristino delle essenziali linee cisterciensi, segnate dall'alternanza dell'intonaco bianco e del peperino grigio.\nFino all'epoca dei numerosi passaggi di propriet\u00e0 del complesso all'inizio del Novecento esistevano presso l'ingresso della chiesa due acquasantiere in marmo di Carrara con lo stemma della famiglia Colonna, alcuni affreschi settecenteschi ed una croce di bronzo appartenente alla \"porta santa\" della basilica di San Giovanni in Laterano a Roma, tolta e portata a Palazzolo per volere del cardinale Girolamo Colonna che apr\u00ec la porta durante il Giubileo del 1675: un'altra croce simile si conserva anche nella basilica di San Barnaba a Marino.\nIl presbiterio ed il coro.\nIl presbiterio fu sopraelevato di due gradini rispetto al pavimento della navata durante gli interventi settecenteschi: nello stesso periodo, furono realizzati gli stipiti e gli architravi a timpano delle due porte che si aprono sia a sinistra che a destra, sopra le quali furono collocati due busti raffiguranti san Francesco d'Assisi e sant'Antonio di Padova. Al centro del presbiterio furono collocati l'altare maggiore ed il ciborio, mentre a ridosso della parete di fondo fu eretto un secondo altare sopra al quale venne collocata una tavola raffigurante una Madonna col Bambino in trono attribuita ad Antoniazzo Romano o alla sua bottega. La tavola era incorniciata da una caratteristica cornice barocca di stucco contornata da teste di angeli.\nTutto ci\u00f2 fu smantellato dai restauri novecenteschi, mentre la tavola antoniazzesca fu trasportata presso la chiesa di Sant'Antonio in Campo Marzio a Roma. Oggi il presbiterio \u00e8 adornato da un polittico moderno: nella parte alta della parete di fondo \u00e8 stato portato in luce un affresco databile al XII o al XIII secolo raffigurante una Madonna con Bambino in trono tra due Piet\u00e0, anh'esso di scuola antoniazzesca. Il presbiterio \u00e8 illuminato da tre monofore, una per parete: il lato dell'altare rivolto verso la navata \u00e8 abbellito da una lunetta marmorea raffigurante l'\"Agnello Mistico\".\nNel Cinquecento nel coro furono sepolti alcuni esponenti della famiglia Colonna: in particolare, Agnese di Montefeltro, figlia di Federico III da Montefeltro, moglie Fabrizio I Colonna e madre di Vittoria ed Ascanio I Colonna, che mor\u00ec nel 1523 pare esprimendo la volont\u00e0 di essere sepolta a Marino, nella chiesa di San Giovanni, volont\u00e0 evidentemente disattesa dai figli che la vollero seppellire assieme al suo figlio primogenito, Federico, morto precocemente alla tenera et\u00e0 di diciannove anni dopo una pur folgorante carriera militare.\nLa sagrestia ed il vano preparatorio.\nLa sagrestia \u00e8 collocata sulla sinistra del presbiterio, ed \u00e8 composta da due locali: uno \u00e8 la sagrestia vera e propria, l'altro un vano preparatorio. L'origine cisterciense della struttura \u00e8 chiaramente denunciata dalle volte a crociera cinghiate che la coprono: in questa parte si sono salvati gli interventi settecenteschi, eliminati dal resto del complesso nel corso dei restauri novecenteschi.\nQuesti locali rappresentavano un tempo il piano terra del campanile originario dell'edificio, probabilmente demolito nel Settecento con la realizzazione dei due campanili gemelli adiacenti al portico d'ingresso (oggi anch'essi demoliti): questa ipotesi \u00e8 stata formulata da Alberto Crielesi osservando la veste muraria in \"opus quadratum\" dei locali. All'ininizio del Novecento, nel periodo in cui il convento fu adibito a casa di cura, il vano preparatorio fu adibito a cappella.\nIl convento.\nLa pianta e la disposizione del convento ricalca quella di tutti i conventi cisterciensi dell'epoca: si trova alla destra della chiesa, e fu sopraelevato di un piano verso ovest (con vista sul lago Albano) probabilmente nel Settecento.\nIl chiostro era originariamente realizzato a colonnine binate, ma durante gli interventi fonsechiani esse furono rimosse e sostituite da archi a tutto sesto, aspetto che \u00e8 rimasto ancora oggi. Le vecchie colonnine sopravvissero nel giardino del convento fino al 1810: poi sparirono.\nGli interventi settecenteschi consisterono nel sistemare l'edificio perch\u00e9 potesse accogliere una sessantina di forestieri, e nel realizzare alcuni \"comfort\" come la \"stanza del bigliardo\", il refettorio provvisto di scanni in noce e di un quadro raffigurante le Nozze di Cana, una piccola biblioteca, un casino appartato e due appartamenti d'onore, e soprattutto la grande sala di San Diego d'Alcal\u00e1, arredata con un grande dipinto raffigurante il santo attribuito ad Agostino Masucci.\nAttualmente il Venerable English College ha attrezzato il convento con 50 stanze singole o doppie per un totale di 65 ospiti, ed utilizza ancora il refettorio settecentesco dei frati. Inoltre, il complesso \u00e8 stato dotato di una piscina scoperta."}
{"id": "1312695", "revid": "287204", "url": "https://it.wikipedia.org/wiki?curid=1312695", "title": "Allsvenskan 1988", "text": "L'edizione 1988 del campionato di calcio svedese (\"Allsvenskan\") vide la vittoria finale del .\nCapocannoniere del torneo fu Martin Dahlin (), con 17 reti."}
{"id": "1312702", "revid": "235890", "url": "https://it.wikipedia.org/wiki?curid=1312702", "title": "Quadrupolo elettrico", "text": ""}
{"id": "1312704", "revid": "287204", "url": "https://it.wikipedia.org/wiki?curid=1312704", "title": "Allsvenskan 1989", "text": "L'edizione 1989 del campionato di calcio svedese (\"Allsvenskan\") vide la vittoria finale dell'IFK Norrk\u00f6ping.\nCapocannoniere del torneo fu Jan Hellstr\u00f6m (IFK Norrk\u00f6ping), con 16 reti."}
{"id": "1312705", "revid": "1086846", "url": "https://it.wikipedia.org/wiki?curid=1312705", "title": "Unione Sportiva Triestina 1948-1949", "text": "Questa voce raccoglie le informazioni riguardanti l'Unione Sportiva Triestina nelle competizioni ufficiali della stagione 1948-1949.\nStagione.\nDopo lo splendido secondo posto ottenuto l'anno precedente, sarebbe stato difficile ripetersi anche nella Serie A 1948-1949: la squadra, gi\u00e0 con una et\u00e0 media abbastanza elevata la stagione precedente, rimane immutata e, perci\u00f2, i giocatori sono tutti pi\u00f9 vecchi di un anno. Uniche note di rilevanza gli arrivi di Grosso e Carraro dal Vicenza (il primo diverr\u00e0 un punto fermo della difesa, il secondo sar\u00e0 poco pi\u00f9 che una comparsa), il ritorno di Bacchetti quale vice-Striuli e dell'oggetto misterioso Suozzi dalla Reggiana (utilizzato solo 2 volte). Per il resto vengono ceduti solo figure secondarie: Bernard, Cantoni, Gordini e Mlacher. L'avvio non \u00e8 facile, all'esordio a Lucca la squadra subisce un 3 a 1 che non ammette repliche, poi 6 partite con 4 sconfitte e solo 2 vittorie, la situazione \u00e8 allarmante. Poi la squadra si equilibria e per otto partite la squadra esce senza perdere, con vittoria schiacciante sulla Fiorentina per 4 a 0 e vittoria di prestigio sull' (rete dell'esordiente Pison). Poi la Triestina continua a giocare a strappi, con un pareggio prestigioso a Valmaura contro il Grande Torino. Un mese dopo, quella grandissima squadra sparir\u00e0, finendo a sbattere con l'aereo contro la collina di Superga. L'impatto emotivo esercitato da quella sciagura \u00e8 enorme: tre giorni dopo il fatto la Triestina affronta il Padova, i patavini sono scarichi, la Triestina \u00e8 invece tonicissima, finir\u00e0 9 a 1 per gli alabardati (cinque gol di Ispiro). Un record, mai la Triestina, nella sua storia, ha segnato cos\u00ec tanto in una partita. Finito il campionato, il risultato finale, comunque, nonostante alti e bassi, \u00e8 un confortevole ottavo posto.\nLa squadra era schierata sempre con il mezzo - sistema e prevedeva Striuli o Bacchetti in porta, in difesa Blason libero, Zorzin a destra, Grosso (o Radio) a sinistra e Sessa al centro. A centrocampo Giannini o Grosso davanti alla difesa, Trevisan (sempre presente) con il numero 8 a fare da regista alla squadra e Tosolini a fare da trequartista. L'attacco \u00e8 immutato: ala destra Rossetti, ala sinistra Begni (sempre presente) e centravanti Ispiro. Di rincalzo Carraro e Presca a centrocampo e Suozzi e il giovane Pison (2 reti per lui) in attacco, una sola presenza per Claut. Diciotto i giocatori utilizzati, 2 i sempre presenti (Memo Trevisan e Begni)."}
{"id": "1312714", "revid": "10704973", "url": "https://it.wikipedia.org/wiki?curid=1312714", "title": "Messicani", "text": ""}
{"id": "1312724", "revid": "287204", "url": "https://it.wikipedia.org/wiki?curid=1312724", "title": "Mys\u0142owice", "text": "Mys\u0142owice (in slesiano \"Myslowicy\", in tedesco \"Myslowitz\", in ceco \"Myslovice\") \u00e8 una citt\u00e0 polacca del voivodato della Slesia.Ricopre una superficie di 65,75 km\u00b2 e nel 2011 contava 75.446 abitanti.\nLa citt\u00e0 fa parte del G\u00f3rno\u015bl\u0105ski Okr\u0119g Przemys\u0142owy (\"G\u00f3rno\u015bl\u0105ski Okr\u0119g Przemys\u0142owy\"), vasta area industriale che fa capo alla citt\u00e0 di Katowice.\nGeografia.\nMys\u0142owice \u00e8 situata sulla sponda destra del Brynica e del Przemsza, a 9 km a sud-est di Katowice.\nStoria.\nPrimi insediamenti.\nLa citt\u00e0 \u00e8 uno dei pi\u00f9 vecchi centri dell'Alta Slesia. Le prime tracce dell'insediamento a Mys\u0142owice risalgono al dodicesimo e al tredicesimo secolo. Dal 1306 si hanno prove dell'esistenza del centro e, nel 1360 \u00e8 gi\u00e0 menzionata in molti documenti polacchi e tedeschi come citt\u00e0 a tutti gli effetti. Si pensa quindi che la cittadina della Slesia abbia ricevuto la nomina a centro cittadino fra il 1310 e il 1360.\nLa citt\u00e0 dal 1700.\nCome ogni citt\u00e0 della Slesia, cos\u00ec come la Slesia stessa, ha subito profondi cambiamenti a livello territoriale. Nel 1742 fu annessa al Regno di Prussia. Tra il 1871 ed il 1918 la confluenza della Przemsza Nera nella Prezemsza Bianca, che marcava la triplice frontiera tra l'Impero tedesco, l'Austria-Ungheria e l'Impero russo divenne nota come Dreikaisereck, ovvero triangolo dei tre imperatori.\nDopo la prima guerra mondiale, dal 1922 divenne, con parte dell'alta Slesia, Polacca, e fu inclusa nel voivodato autonomo della Slesia. Nel settembre 1939 fu invasa dalle truppe naziste durante la campagna di Polonia. Dopo la seconda guerra mondiale fece parte voivodato di Katowice fino al suo mutamento in voivodato della Slesia (1999)."}
{"id": "1312733", "revid": "10705099", "url": "https://it.wikipedia.org/wiki?curid=1312733", "title": "Antropologi", "text": ""}
{"id": "1312734", "revid": "287204", "url": "https://it.wikipedia.org/wiki?curid=1312734", "title": "Women's National Basketball Association 2007", "text": "La Women's National Basketball Association 2007 \u00e8 stata l'undicesima edizione della lega professionistica statunitense.\nVi partecipavano tredici franchigie, divise in due \"conference\". Al termine della stagione regolare (34 gare), le prime quattro di ogni raggruppamento si giocavano in semifinali e finali il titolo della \"conference\"; le due vincenti giocavano la finale WNBA.\nIl titolo \u00e8 stato conquistato per la prima volta dalle Phoenix Mercury. La \"Most Valuable Player\" \u00e8 stata Lauren Jackson delle Seattle Storm."}
{"id": "1312735", "revid": "1942768", "url": "https://it.wikipedia.org/wiki?curid=1312735", "title": "Gorm il Vecchio", "text": "\u00c8 il primo re danese della cui esistenza si hanno prove definitive.\nBiografia.\nEgli discendeva dai Danesi che governarono l'Anglia orientale. Suo padre, Harthacnut di Danimarca, arriv\u00f2 in Danimarca intorno al 916-917 e spodest\u00f2 il re in carica Sigtrygg Gnupasson; quando poi Harthacnut mor\u00ec, Gorm il Vecchio sal\u00ec al trono: la data stimata della sua ascesa \u00e8 intorno al 934-936.\nLa testimonianza pi\u00f9 evidente del suo regno \u00e8 la pietra runica nella cittadina di Jelling (comune di Vejle) che egli eresse per commemorare sua moglie Thyra; sulla pietra c'\u00e8 scritto in antico norreno: \"Il re Gorm fece questo monumento in memoria di Thyra, sua moglie, la salvezza della Danimarca\".\nNel 1978 gli scheletri di Gorm e Thyra furono trovati nel sito della prima chiesa cristiana danese a Jelling. Durante il regno di Gorm la religione di Stato era quella pagana, ma durante il regno del figlio Aroldo, che aveva ricevuto un'istruzione cristiana da sua madre, la Danimarca si convert\u00ec ufficialmente al Cristianesimo; si pensa quindi che Aroldo abbia spostato i corpi dei suoi genitori dalla collina dove erano sepolti prima (quella dove \u00e8 stata eretta la pietra runica) alla chiesa."}
{"id": "1312737", "revid": "124853674", "url": "https://it.wikipedia.org/wiki?curid=1312737", "title": "Stazione di Avellino", "text": "La stazione di Avellino \u00e8 una stazione ferroviaria che serve la citt\u00e0 omonima. La stazione \u00e8 capolinea delle linee ferroviarie per Benevento, per Cancello e per Rocchetta Sant'Antonio. L'impianto \u00e8 classificato da RFI nella categoria \"Silver\", attualmente in fase di restauro nell'ambito del progetto Pegasus.\nStoria.\nLa stazione venne aperta il 31 marzo 1879.\nIl 13 febbraio 1984 venne inaugurato il nuovo fabbricato viaggiatori.\nNel 2010 vennero soppressi tutti i servizi passeggeri sulla linea per Rocchetta Sant'Antonio.\nIl 9 settembre 2012 vennero soppressi tutti i servizi passeggeri residui sulle linee per Benevento e per Salerno. In seguito alle proteste degli utenti, dal successivo 28 ottobre vennero ripristinate alcune coppie di treni, successivamente cancellate nel 2012 e sostituite da autolinee.\nTra il 2016 e il 2017 sono stati effettuati ingenti lavori di potenziamento e ristrutturazione, sia delle linee ferroviarie che della struttura in generale. In pi\u00f9 \u00e8 stato installato un Apparato Centrale per la gestione del nuovo impianto tecnologico. Dal 12 dicembre 2021 la stazione \u00e8 autosostituita.\nStrutture e impianti.\nIl fabbricato viaggiatori ospita al suo interno diversi servizi per i viaggiatori oltre alla chiesa cattolica e alla dirigenza per il movimento ferroviario. La stazione \u00e8 dotata di 3 binari passanti per il servizio passeggeri; in passato erano presenti altri 2 binari, collegati allo stesso sottopassaggio. Sono disponibili tre banchine unite tramite sottopassaggio sebbene l'ultima banchina, a servizio dei binari 4 e 5, sia divenuta inaccessibile a causa della rimozione dei binari stessi. Vi erano anche altri binari sia passanti che tronchi per il servizio merci: tale scalo non \u00e8 pi\u00f9 utilizzato e versa in condizioni di abbandono.\nSul terzo binario, di corretto tracciato per la linea per Rocchetta Sant'Antonio, \u00e8 stato applicato un respingente mobile per evitare l'invio di mezzi lungo la linea abbandonata e non ancora del tutto recuperata a fini turistici da Fondazione FS.\nMovimento.\nLa stazione aveva in orario 50 treni al giorno, quasi tutti regionali per Benevento e Salerno: dalla stazione partiva anche un interregionale per Roma. Da qualche anno, per rilanciare la stazione, erano stati aggiunti anche alcuni treni per Napoli Centrale. A dicembre 2010 \u00e8 stata definitivamente soppressa la linea Avellino - Rocchetta, ormai mal tenuta e poco efficiente. Oggi quest'ultima tratta \u00e8 utilizzata a scopo turistico per l'alto valore paesaggistico delle zone che attraversa\nServizi.\nLa stazione dispone di:"}
{"id": "1312738", "revid": "125364048", "url": "https://it.wikipedia.org/wiki?curid=1312738", "title": "Francesca Manicone", "text": "Ha doppiato attrici quali Emily Blunt, Emma Roberts, Karen Gillan, Katherine Waterston, Vanessa Kirby, Elizabeth Debicki, Morena Baccarin, Ginnifer Goodwin e molte altre."}
{"id": "1312757", "revid": "10705279", "url": "https://it.wikipedia.org/wiki?curid=1312757", "title": "Cantanti", "text": ""}
{"id": "1312763", "revid": "1573940", "url": "https://it.wikipedia.org/wiki?curid=1312763", "title": "Yinlong downsi", "text": "Yinlong downsi (\"drago nascosto\") era dinosauro vissuto in Cina durante il Giurassico. \u00c8 considerato il pi\u00f9 antico rappresentante dei ceratopsidi.\nScoperta e specie.\nLungo circa un metro e mezzo, questo antico progenitore del Triceratopo \u00e8 conosciuto grazie ad un fossile subadulto, scoperto da un gruppo di paleontologi americani e cinesi. La sola specie finora conosciuta \u00e8 \"Yinlong downsi\". Questo dinosauro era probabilmente la preda di un antico progenitore del Tirannosauro: il \"Guanlong\".\nClassificazione.\nBench\u00e9 alcune ossa del cranio lo potrebbero identificare come un pachicefalosauro, \u00e8 grazie al suo becco che i paleontologi riuscirono ad identificarlo come un membro dei ceratopsi. Ma aveva anche alcune caratteristiche in comune con gli eterodontosauri."}
{"id": "1312769", "revid": "2091899", "url": "https://it.wikipedia.org/wiki?curid=1312769", "title": "Lamiak", "text": "Le Lamiak (plurale di \"lamia\"), chiamate anche laminak (plurale di \"lamin\"), sono creature della mitologia basca con zampe di uccelli che vivono nei fiumi e nei boschi. Possono essere facilmente accostate alle ninfe greco-romane. Normalmente sono di genere femminile e raffigurate con pettini d'oro, che spesso attraggono l'avidit\u00e0 di qualche contadino.\nIn una pi\u00f9 romantica leggenda, un pastore si innamora di una \"lamia\" ma, scoprendo la sua vera natura, decide di abbandonarla, morendo poco dopo. La \"lamia\" si reca al suo funerale, ma resta fuori dalla chiesa.\nIn un'altra, si dice che una \"lamia\" sia un uomo che passeggia dopo il tramonto con un vecchio bastone di legno, picchiando i bambini che non rispettano il coprifuoco. In questo caso, \u00e8 la versione basca dell\"'uomo nero\"."}
{"id": "1312774", "revid": "113958", "url": "https://it.wikipedia.org/wiki?curid=1312774", "title": "Yinlong", "text": ""}
{"id": "1312776", "revid": "113958", "url": "https://it.wikipedia.org/wiki?curid=1312776", "title": "Rahonavis", "text": ""}
{"id": "1312788", "revid": "2190361", "url": "https://it.wikipedia.org/wiki?curid=1312788", "title": "Ferrovia Ceva-Ormea", "text": "La ferrovia Ceva-Ormea \u00e8 una linea ferroviaria locale della provincia di Cuneo nel territorio delle Alpi Marittime a poca distanza dal Mar Ligure, che mette in comunicazione Ceva con Ormea, percorrendo l'Alta Val Tanaro, utilizzata soltanto come ferrovia turistica.\nStoria.\nGi\u00e0 dagli anni 1850, nella discussione sui collegamenti tra il Piemonte e la Riviera di Ponente ligure, si era discussa la possibilit\u00e0 di unire Ceva ad Oneglia per l'alta valle del fiume Tanaro. Per\u00f2 nel 1879, durante la discussione sul disegno di legge proposto dall'on. Baccarini, venne una volta per tutte alla luce il tema cruciale, vale a dire la rivalit\u00e0 con il progetto della Ferrovia del Colle di Tenda, che avrebbe dovuto collegare Cuneo a Ventimiglia; malgrado la Ceva-Ormea non mancasse di sostenitori (quali gli on. Celesia, Borelli e Basteris), l'on. Giuseppe Biancheri di Ventimiglia, strenuo sostenitore del progetto del Tenda, ottenne l'approvazione del suo progetto, proponendo come compromesso l'approvazione di un progetto per il tronco da Ceva a Ormea.\nInaugurata a tratti fra il 1889 e il 1893, nelle speranze dei suoi sostenitori la linea avrebbe dovuto successivamente essere prolungata fino ad Oneglia (anche se vi furono progetti che prevedevano invece di collegare Garessio ad Albenga); ci\u00f2 per\u00f2 non avvenne e quindi la linea si trov\u00f2 fin da subito ridotta ad un ruolo secondario. L'unico intervento importante accadde quando, nel 1938, la ferrovia fu elettrificata in trifase, ma nel 1973, quando quasi tutte le rimanenti linee a trazione trifase in Piemonte-Liguria vennero convertite alla corrente continua, la Ceva-Ormea venne invece de-elettrificata ed esercita a trazione termica, data la sua scarsa importanza.\nFine Novecento.\nNel 1988 gli impianti di Nucetto, Priola e Trappa vennero trasformati in fermate abilitate ai servizi viaggiatori e bagagli con le restrizioni previste per le case cantoniere. Nel 2000 la gestione della linea pass\u00f2 in carico a Ferrovie dello Stato Italiane.\nNel corso dei decenni successivi altre stazioni furono tramutate in fermate ferroviarie e vennero rimossi i binari di incrocio, ad eccezione dell'impianto di Garessio, e sulla linea venne instaurato l'esercizio ferroviario a spola.\nNel mese di ottobre 2009 si \u00e8 costituito il Comitato per la valorizzazione delle ferro-tramvie in Alta Val Tanaro e Ponente ligure, che per tutelare la Ceva\u2013Ormea ne propone l'utilizzo per il traffico merci (acque minerali, filiera del legno) e il collegamento da Garessio a Bastia d'Albenga in occasione del raddoppio Andora-Finalmarina.\nSospensione e riapertura al turismo.\nNel 2012 la linea fu definita a \"bassa frequentazione\" dalla Regione Piemonte, perdendo i finanziamenti per il mantenimento, e pertanto il traffico fu soppresso dal 17 giugno (insieme ad altre 12 linee).\nDopo una serie di dibattiti sulla preservazione della linea, il 16 giugno del 2015 l'ing. Luigi Cantamessa, direttore della Fondazione FS Italiane, esegu\u00ec un sopralluogo con un carrello ferroviario, in vista di un eventuale recupero come ferrovia turistica.\nIl 3 febbraio 2016 venne testato un viaggio dalla Regione, con un treno composto da doppia automotrice FS ALn 663, in partenza dal capoluogo piemontese, volto ad effettuare un sopralluogo della linea e delle stazioni con le autorit\u00e0 a bordo, sancendo di fatto la riapertura e l'inserimento della tratta nel progetto \"Binari senza tempo\".\nNel giugno 2016 sono iniziati i lavori di pulizia e manutenzione della linea, con il ripristino del secondo binario nella stazione di Ormea (per consentire le manovre delle locomotive).\nA met\u00e0 agosto \u00e8 stato ufficializzato un calendario dei treni storici che condurranno i turisti lungo la valle sino ad Ormea a partire dall'11 settembre 2016. I convogli saranno composti da carrozze Centoporte, con trazione Diesel o a vapore.\nIl 25 novembre dello stesso anno la linea fu interrotta nel tratto tra Pievetta e Priola a causa dell'esondazione del Tanaro, che provoc\u00f2 una frana a ridosso del fiume, facendo cedere 500 metri di binari. Nonostante i danni, venne svolta ugualmente l'ultima corsa turistica in programma per l'8 dicembre 2016 con il treno a vapore, limitando il percorso fino a Bagnasco. A fine anno i risultati ottenuti con i treni storici furono ottimali, registrando un ampio numero di turisti a bordo delle carrozze. Nel 2017 sono iniziati i lavori di ripristino del tratto franato con la rimozione dei binari danneggiati e nel frattempo sono state effettuate altre corse turistiche nel tratto percorribile fra Ceva e Pievetta.\n. Nel 2018 furono effettuati i lavori per la ricostruzione del terrapieno stradale e ferroviario, che si conclusero a fine giugno. Nel mese di agosto i lavori proseguirono con la posa dei binari per ricucire il tratto danneggiato dall'alluvione e per rendere ripercorribile l'intera linea. I lavori di ripristino terminarono il 6 settembre, entro i tempi previsti da RFI, per garantire la corsa turistica fino ad Ormea programmata il 16 settembre 2018, in occasione della 57\u00aa \"Mostra del Fungo di Ceva\".\nCaratteristiche.\nLa tratta \u00e8 una linea ferroviaria a binario unico e non elettrificato e scartamento normale di 1435 mm, lunga complessivamente 35,5 chilometri. Il gestore RFI la qualifica come \"linea complementare\".\nLa linea \u00e8 caratterizzata da un percorso curvilineo che si snoda nella valle del Tanaro, fiume attraversato per nove volte lungo il tracciato. Le irregolarit\u00e0 altimetriche nel terreno furono risolte mediante la costruzione di numerosi viadotti: uno dei pi\u00f9 grandi \u00e8 presente all'ingresso della stazione di Ormea, giungendo da Ceva, caratterizzato da quaranta archi.\nA seguito dei provvedimenti di semplificazione adottati agli inizi degli anni 2000, l'unico punto di scambio rimasto \u00e8 quello alla stazione di Garessio, che dispone di due binari (negli altri sono stati tolti le rotaie a fianco), oltre ovviamente al capolinea nella stazione di Ormea, in cui \u00e8 stato ripristinato il secondo binario nel 2016 per effettuare le manovre. I treni possono raggiungere la velocit\u00e0 massima di 80\u00a0km\\h.\nPercorso.\nLa linea si stacca dalla stazione di Ceva, diramandosi dalla ferrovia Torino-Fossano-Savona verso sud-ovest, procedendo lungo un cavalcavia che unisce le due colline, attraversando il quartiere sottostante e il torrente Cevetta, fino al raggiungimento della prima galleria. Dopo una serie di gallerie, la linea sottopassa l'Autostrada A6 -o autostrada europea E717- Torino-Savona, correndo lungo dei tratti in trincea con paesaggi naturalistici-collinari e attraversa sei volte il fiume Tanaro, per poi raggiungere la prima fermata di Nucetto, sede del museo etnografico e di quello della Ceva-Ormea. Superata Nucetto, la ferrovia attraversa nuovamente il Tanaro, correndo sulla sponda a sinistra, mentre sulla destra affianca la strada statale 28. Da Bagnasco la sede ferroviaria comincia a salire, scavalcando la strada statale, per poi costeggiarla sul lato destro, correndo su un piano pi\u00f9 alto rispetto ad essa. Da Pievetta a Priola la linea si affaccia proprio sulla riva del Tanaro (tratto in cui sono ceduti i binari durante l'alluvione del 2016), mentre sulla destra costeggia la stessa strada statale, ma ad un livello pi\u00f9 basso. A Garessio il fiume \u00e8 attraversato da due ponti metallici a travate superiori. Nelle vicinanze della stazione di Garessio (posta nel tratto adiacente tra i due ponti ferroviari) \u00e8 situato il borgo antico del paese, che fa parte dei borghi pi\u00f9 belli d'Italia. Dalla stazione di Trappa alla stazione di Eca-Nasag\u00f2 si attraversano altre quattro gallerie, costeggiando sempre sulla sinistra la strada statale e il Tanaro. L'ultimo tratto si conclude percorrendo il cavalcavia ad archi pi\u00f9 lungo e importante della ferrovia, da cui si intravedono le Alpi Liguri e il borgo alpino di Ormea sovrastatto dai ruderi dell'antico castello. Ormea costituisce il capolinea della tratta.\nTraffico.\nIl servizio passeggeri risulta sospeso dal 17 giugno 2012 e sostituito da autoservizi. Il servizio era svolto da treni regionali di Trenitalia.\nDal 2016 la linea \u00e8 percorsa soltanto da treni storici della Fondazione FS, su calendario, che effettuano prevalentemente collegamenti diretti dal capoluogo sabaudo."}
{"id": "1312789", "revid": "56818", "url": "https://it.wikipedia.org/wiki?curid=1312789", "title": "Sindrome del chiavistello", "text": ""}
{"id": "1312795", "revid": "87909", "url": "https://it.wikipedia.org/wiki?curid=1312795", "title": "Sodio idrato", "text": ""}
{"id": "1312804", "revid": "306856", "url": "https://it.wikipedia.org/wiki?curid=1312804", "title": "Passo di San Lugano", "text": "Il passo di San Lugano (o semplicemente \"San Lugano\"; \"San-Lugano-Pass\" o anche \"St. Lugan\" in tedesco) \u00e8 un valico che collega la provincia autonoma di Bolzano alla Val di Fiemme nella provincia autonoma di Trento.\nL'ascesa parte da Ora (248 metri s.l.m.) per raggiungere il passo, situato a un'altitudine di 1.097 metri, nella localit\u00e0 San Lugano, nel comune di Trodena, dopo 16 chilometri.\nIl passo e l'omonima localit\u00e0 prendono il nome dal San Lugano, un santo trentino del V secolo conosciuto come \"L'apostolo delle Dolomiti\".\nNei pressi del passo si trova l'omonimo paese, dove si trova una chiesa gotica del '500, tutelata dalle \"Belle Arti\".\nA est del paese, nella valle dei Molin, si trova un antico eremo.\nDal paese, costeggiando le pendici del monte Salombo, raggiungendo la localit\u00e0 Zuzal, si possono trovare alcune trincee della prima guerra mondiale (11 trincee).\nFerrovia.\nDal 1917 al 1963 era in funzione la ferrovia della Val di Fiemme che collegava Ora con Predazzo passando appunto per la val di Fiemme e a San Lugano aveva la sua stazione ferroviaria oggi adibita in albergo. La stazione era il punto pi\u00f9 alto della linea.\nSport.\nLa salita \u00e8 stata affrontata nella 14\u00aa tappa del Giro d'Italia del 2001 (Cavalese - Arco) e nella 15\u00aa tappa del Giro del 2007 (Trento - Tre Cime di Lavaredo)."}
{"id": "1312806", "revid": "61146", "url": "https://it.wikipedia.org/wiki?curid=1312806", "title": "Passo San Lugano", "text": ""}
{"id": "1312816", "revid": "2036605", "url": "https://it.wikipedia.org/wiki?curid=1312816", "title": "Decapoli", "text": "Decapoli (, \"dieci citt\u00e0\") era la denominazione adottata per un territorio del Vicino Oriente composto da un gruppo di dieci citt\u00e0 collocate presso la frontiera orientale dell'Impero romano, fra le attuali Giordania, Siria e Israele.\nLe citt\u00e0.\nLe dieci citt\u00e0 non erano una lega ufficiale e non costituivano un corpo politico unitario, ma erano comunemente raggruppate sotto la denominazione di Decapoli per le loro affinit\u00e0 linguistiche, culturali e politiche. Erano tutti centri di cultura greca e romana in un territorio principalmente semitico (Nabatei, Aramei, ed Ebrei). Eccezion fatta per Damasco, la Decapoli si estendeva nell'attuale Giordania, e in parte del moderno Israele (ad est del fiume Giordano). Ogni citt\u00e0 godeva di particolari privilegi che garantivano una certa autonomia ed indipendenza dall'impero.\nI nomi tradizionalmente adottati per indicare le citt\u00e0 della Decapoli sono tratti dall'opera di Plinio il Vecchio nella sua \"Naturalis historia\":\nIn altre fonti sono considerate anche altre citt\u00e0 di cultura greco-romana come parte integrante della Decapoli.\nEllenismo.\nLe citt\u00e0 della Decapoli (salvo Damasco) furono fondate durante il periodo ellenistico, fra il 323 a.C., data della morte di Alessandro Magno, e il 63 a.C. quando i romani conquistarono la Siria e la Giudea: alcune risalgono alla dinastia tolemaica che regn\u00f2 in Giudea fino al 198 a.C., altre durante il dominio dei Seleucidi, come Antiochia o Seleucia. Tutte furono pianificate secondo i modelli greco-romani (\"polis\").\nLe condizioni storiche ed urbanistiche si tradussero culturalmente nell'inatteso incontro fra le civilt\u00e0 dei greci colonizzatori e degli indigeni semiti causando spesso molti conflitti. La popolazione greca biasim\u00f2 fin dall'inizio la pratica semitica della circoncisione mentre i semiti nativi riprovavano la tolleranza dei greci per la nudit\u00e0 integrale e per alcune abitudini sessuali come l'omosessualit\u00e0 . Ciononostante le citt\u00e0 della Decapoli furono la base della diffusione della cultura greca in Medio Oriente, tanto da esservi spesso una mediazione culturale anche fra le religioni: molte delle divinit\u00e0 semitiche indigene iniziarono ad esser chiamate \"Zeus\" come il padre degli dei ellenico, perdendo per\u00f2 nelle stesse citt\u00e0 greche l'appellativo di \"Olimpio\". Allo stesso tempo si diffuse anche fra i coloni il culto di divinit\u00e0 fenice o nabatee come Dushara (\"Dusares\"), attestato da diverse iscrizioni e lapidi.\nIl generale romano Pompeo conquist\u00f2 la Giudea nel 63 a.C. Gli abitanti della Decapoli accolsero i romani come dei liberatori contro il dominio ebraico degli Asmonei che aveva soggiogato la maggior parte dell'area, tanto da adottare il 63 a.C. come anno 0 del loro calendario detto \"Era Pompeiana\".\nDa allora il territorio delle dieci citt\u00e0 inizia ad essere denominato Decapoli (\"Decapolis\").\nDominio romano.\nIl governo romano mir\u00f2 ad incentivare lo sviluppo delle citt\u00e0 della Decapoli per favorire l'adozione della cultura romana nelle regioni pi\u00f9 lontane dell'impero, fra cui la Palestina orientale dove garant\u00ec sempre l'autonomia per le citt\u00e0 filo-imperiali. La Decapoli era quindi strutturata in citt\u00e0 stato, ciascuna con un circondario amministrativo e facolt\u00e0 di emettere moneta propria.\nI romani lasciarono fortemente il segno del loro dominio culturale su tutte le citt\u00e0: ognuna fu ricostruita secondo la pianificazione romana a cardo e decumano, arricchita da numerosi templi ed edifici pubblici in uno stile fortemente celebrativo, tanto da trasgredire spesso i dettami dell'armonia classica. Ebbe molta fortuna il culto dell'imperatore, tanto da contrassegnare ogni citt\u00e0: il Kalybe (\u039a\u03b1\u03bb\u03cd\u03b2\u03b7), un particolare tipo di tempio dedicato all'imperatore, \u00e8 uno degli elementi caratteristici ed unici della regione.\nLe citt\u00e0 dovevano aver avuto anche forti legami commerciali, incoraggiati dal sistema viario delle nuove strade romane. Simile ad una moderna confederazione o federazione, la Decapoli non fu mai una unione politica o mercantile ufficiale.\nI vangeli di Matteo, Marco e Luca narrano del ministero di Ges\u00f9 nella Decapoli, in particolare come luogo confronto con i gentili (popolazione non ebrea).\nUltimi anni.\nIl termine Decapoli fu abbandonato dopo che l'imperatore Traiano nel II sec. ebbe istituito la provincia romana dell'Arabia nell'area immediatamente ad est di Israele. Alcune citt\u00e0 della Decapoli vi furono incluse, altre comprese nella Siria e nella Palestina Secunda. Tutte per\u00f2 conservarono una forte identit\u00e0 romana ed ellenica, nonch\u00e9 il calendario Pompeiano, tanto che oggi gli storici e gli archeologi continuano a denominare la stessa regione Decapoli anche nei periodi successivi allo smembramento.\nDurante l'Impero bizantino il territorio della Decapoli fu influenzato e progressivamente convertito al Cristianesimo, in alcune citt\u00e0 pi\u00f9 facilmente che in altre. Pella fu base di cristianizzazione per molti dei primi capi della chiesa (Eusebio di Cesarea tramanda che gli apostoli vi migrarono per fuggire alla prima guerra giudaica). Altre citt\u00e0 invece conservarono culti pagani durante tutto il dominio bizantino, pur ospitando la maggior parte delle citt\u00e0 una sede vescovile cristiana."}
{"id": "1312817", "revid": "125119357", "url": "https://it.wikipedia.org/wiki?curid=1312817", "title": "Societ\u00e0 europea", "text": "La societ\u00e0 europea (abbreviata SE), nota anche come Societas Europaea, \u00e8 una forma di societ\u00e0 che pu\u00f2 essere costituita sul territorio dell'Unione europea, e che funziona sulla base di un regime di costituzione e di gestione unico, anzich\u00e9 sottoposto a normative statali differenti. \nLe societ\u00e0 europee sono regolate dal regolamento europeo numero 2157 dell'8 ottobre 2001.\nCaratteristiche.\nLa sede della societ\u00e0 europea deve essere situata all'interno dell'Unione europea, nello stesso Stato membro dell'amministrazione centrale. Uno Stato membro pu\u00f2 inoltre imporre alle societ\u00e0 europee registrate nel suo territorio l'obbligo di far coincidere l'ubicazione dell'amministrazione centrale con quella della sede sociale.\nLa societ\u00e0 europea funziona attraverso i propri organi. I soci possono scegliere tra due modelli di organizzazione, uno pi\u00f9 semplice e uno pi\u00f9 complesso: il primo, con due soli organi: assemblea dei soci e organo di amministrazione (modello monistico); il secondo, con tre organi: assemblea dei soci, organo di direzione, organo di controllo (modello dualistico).\nLo statuto della societ\u00e0 europea \u00e8 stato adottato con regolamento, direttamente applicabile come tale negli Stati membri dell'UE sin dal momento della sua entrata in vigore. \u00c8 stata inoltre recepita la direttiva che ha completato lo statuto della societ\u00e0 europea per quanto riguarda il coinvolgimento dei lavoratori (dir. 86/2001/CE, recepita dal D.Lgs. n. 188/2005).\nFonti della societ\u00e0 europea.\nLe fonti della societ\u00e0 europea sono le:\nCostituzione della societ\u00e0 europea.\nIl capitale \u00e8 diviso in azioni e il capitale sociale non pu\u00f2 essere inferiore a 120.000 euro, pu\u00f2 essere superiore nel caso in cui la societ\u00e0 svolga determinate attivit\u00e0 previste.\nLa societ\u00e0 europea acquista personalit\u00e0 giuridica con l'iscrizione nei registri delle imprese dello Stato in cui \u00e8 stata costituita con la pubblicit\u00e0 nella Gazzetta Ufficiale dell'Unione europea in virt\u00f9 di pubblicit\u00e0 informativa.\nPer gli atti eseguiti in nome della societ\u00e0 europea prima della sua iscrizione sono responsabili solidalmente e illimitatamente coloro che li hanno compiuti, salvo convenzione contraria.\nLa sede sociale deve essere costituita in uno dei paesi membri della Unione Europea.\nCi sono quattro modi di costituzioni della societ\u00e0:\nGovernance.\nLa SE pu\u00f2 scegliere se adottare il sistema di governance monistico o dualistico.\nOgni membro ha diritto di conoscere ogni informazione comunicata all'organo collegiale.\nOgni Stato regolamenta la revoca, il conflitto di interessi, il potere rappresentativo.\nL'organo di gestione ha la diretta emanazione dell'assemblea dei soci, che lo pu\u00f2 revocare."}
{"id": "1312825", "revid": "22475", "url": "https://it.wikipedia.org/wiki?curid=1312825", "title": "Nino Martini", "text": "Biografia.\nAppassionato di equitazione, formatosi come cantante di opera lirica, ebbe esperienze nel mondo del cinema hollywoodiano. Debutt\u00f2 in teatro nel 1928 in una rappresentazione di \"Rigoletto\" a Treviglio; cant\u00f2 poi l'anno successivo ne \"I Puritani\", a Milano.\nLa sua attivit\u00e0 di cantante lirico si svilupp\u00f2, in Italia, in soli tre teatri, nella stagione 1927-1928. Per il pubblico della sua citt\u00e0 natale, Verona, cant\u00f2 solo in fine di carriera, nel 1950, nella \"Madama Butterfly\". Incise per la Victor e per la Columbia Records. Su disco sono state fissate alcune registrazioni effettuate durante suoi concerti tenuti tra il 1937 e il 1948.\nL'attivit\u00e0 per la radio e il cinema.\nNel 1929 era stato scritturato da Jesse Lasky (che al tempo, assieme a Mary Pickford, era un magnate del cinema) per girare film negli Stati Uniti. Il debutto in suolo statunitense avvenne a Filadelfia nel 1932, sempre con \"Rigoletto\".\nContemporaneamente venne scritturato dalla stazione radiofonica CBS. Il contratto prevedeva due suoi concerti alla settimana per circa due anni. Scritturato da Gatti Casazza, manager del Teatro Metropolitan di New York, debutt\u00f2 nel 1933 (ancora con \"Rigoletto\") proseguendo la sua attivit\u00e0 nel teatro newyorkese fino al 1946.\nInterruppe quindi completamente nel 1952 la carriera concertistica, per fare ritorno a Verona, citt\u00e0 nella quale rimase fino alla morte. Trascorse il periodo del ritiro compiendo frequenti viaggi negli USA per ritrovare i vecchi amici.\nOltre a diversi cortometraggi di tema musicale, per la Paramount interpret\u00f2 quattro film: \"Here's to Romance\" (nel 1935, in Italia uscito con il titolo \"Canto d'amore\"), \"The Gay Desperado\" (del 1936, \"Notti messicane\"), \"Music for Madame\" (del 1937, \"Musica per Signora\") e \"One Night with You\" (del 1947, girato in Gran Bretagna, mai programmato in Italia).\nSuo biografo \u00e8 stato il nipote Pier Giorgio Puppini Martini che si \u00e8 occupato di raccogliere e curare l'archivio discografico, cinematografico, fotografico e giornalistico riguardante l'artista veronese, un cui compendio dell'attivit\u00e0 \u00e8 stato riunito, in tempi, recenti e per iniziativa di Timaclub, in un CD commemorativo (Clama-CD 41, \"Nino Martini - tenore\"). Il disco raccoglie alcune delle arie pi\u00f9 conosciute della lirica italiana e internazionale interpretate in carriera da Martini. Si tratta di registrazioni originali d'epoca riversate in digitale da matrici originali.Queste le tracce del CD:"}
{"id": "1312828", "revid": "2091899", "url": "https://it.wikipedia.org/wiki?curid=1312828", "title": "Luigi Polacchi", "text": "Biografia.\nDopo gli studi compiuti nelle sedi di Penne, Ascoli Piceno, Firenze, Bologna e Roma, fu docente di italiano e latino nel \"Liceo d'Annunzio\" di Pescara e nel \"Liceo Giulio Cesare\" di Roma; ricopr\u00ec l'incarico anche presso l'Istituto Italiano di Bruxelles; fu incaricato di presidenza di istituto e reggente del Provveditorato agli Studi di Pescara, presidente del Conservatorio Pareggiato \"Luisa d'Annunzio\"; condirettore della rivista \"Tempo Nostro\", redattore del \"Saggiatore\" e collaboratore di altre prestigiose riviste letterarie.\nNel periodo compreso tra gli anni trenta e cinquanta la sua casa di Pescara (situata in via Tassoni, lato lungomare), fu cenacolo letterario a cui presero parte anche personalit\u00e0 come Giovanni Gentile, Alfredo Luciani (con cui avrebbe fondato, nel 1934, il cenacolo culturale chiamato \"Casa di Poesia\"), Ignazio Silone, Domenico Tinozzi, Michele Cascella ed Ennio Flaiano.\nAutore di numerose opere poetiche in lingua italiana e alcune in vernacolo abruzzese, Luigi Polacchi ebbe giudizi lusinghieri da Benedetto Croce, Giuseppe Antonio Borgese, Gabriele D'Annunzio, Luigi Pirandello ed altri. Con il poema epico \"Italide\", di oltre 58.000 versi, suddivisi in 62 canti. Polacchi si \u00e8 proposto come cantore del Risorgimento italiano. Il suo \"Poema nazionale degli italiani\" resta sicuramente il pi\u00f9 eminente tentativo di leggere la conquista dell'Unit\u00e0 d'Italia in chiave lirico-epica. Gi\u00e0 i primi versi (\"Cantiam la Patria o bel coro italiano/ come risorse una libera e forte...\") annunciano il suo gusto classico e antidecadente. \nPrima dell'opera, Polacchi aveva pubblicato una lunga poesia dal titolo \"Canto dei Martiri Pennesi\", in ricordo dell'insurrezione popolare antiborbonica avvenuta nella sua citt\u00e0 di Penne, in cui fu coinvolto anche il patriota Clemente De Caesaris, e di come fu repressa con la condanna a morte a Teramo di 8 persone. Il poema di Polacchi canta le vicende storiche del Risorgimento italiano dal 1820 al 1848.\nCome saggista ha scritto una storia politica e letteraria degli Abruzzi: \"Da Melchiorre Delfico a Clemente De Cesaris\", importante studio storico critico sul Risorgimento in Abruzzo, dal periodo dell'assalto francese murattiano del 1799, sino ai moti insurrezionali e alle imprese di Clemente De Caesaris in Abruzzo. \nCome studioso di letteratura ha lasciato commenti critici sulle opere di Papini, Clemente De Caesaris, Cesare De Titta, Modesto Della Porta ed altri. Soprattutto si ricorda il grande impegno di Polacchi nel rivalutare e nel far riscoprore alla critica nazionale l'opera di De Caesaris, pubblicando nel 1960-61 in 2 volumi, pi\u00f9 l'Epistola al Popolo, gli Scritti del patriota abruzzese, compresi inediti e la raccolta completa dei Carmi, presso la Tipografia Marchionne di Chieti, con saggi biobibliogragici sulla vita dell'autore in introduzione. Per De Caesaris Polacchi nel 1977, centenario della morte, scolp\u00ec un busto di gesso ritraente il patriota, di cui poi fu fatta una copia in bronzo affinch\u00e9 fosse esposta alla villa comunale di Penne. Nel 2012 una copia della copia \u00e8 stata installata davanti all'ex bagno penale di Pescara in via delle Caserme, con una citazione dall'Epistola al Popolo (1860).\nCome memorialista, Polacchi ha raccontato le vicende della Grande guerra nelle \"Memorie di un sottotenente\", un racconto memorialistico.\nFu volontario nella Prima Guerra Mondiale, combattente sull'Isonzo e ad Asiago e raggiunse il grado di Tenente Colonnello di complemento di fanteria.\nDedic\u00f2 molte energie alla promozione culturale dando un fondamentale contributo al Libero Istituto che sarebbe diventato nel 1948 l'Universit\u00e0 Abruzzese degli Studi \"Gabriele d'Annunzio\" con sede a Chieti e Pescara. Il prof. Candido Greco, in un articolo apparso nella \"Rivista Abruzzese - Rassegna Trimestrale di cultura\" (Anno LIX - 2006 - N. 2), riconosce in Luigi Polacchi il vero fondatore di questa universit\u00e0.\nPolacchi fu tra i primi a capire le potenzialit\u00e0 di crescita della citt\u00e0 di Pescara, antico borgo marinaro unificato con Castellamare Adriatico e poi creata capoluogo di provincia nel 1927. La citt\u00e0 ebbe un rapidissimo sviluppo nel dopoguerra e Polacchi coni\u00f2 il nome \"Teaterno\" per la futura metropoli che nella sua visione avrebbe riunito in un'unica citt\u00e0 i due capoluoghi di Chieti e Pescara, anche se poi si sceglier\u00e0 di lasciare Chieti capoluogo della sua provincia, mentre il nuovo nucleo della fusione in ossequio a D'Annunzio si chiam\u00f2 \"Pescara\".\nPer la sua vasta opera poetica il nome di Polacchi fu segnalato alla commissione del premio Nobel nel 1975 (lo stesso anno in cui il premio fu assegnato al poeta italiano Eugenio Montale).\nVisse gli ultimi anni a Pescara, nella casa in via Tassoni vicino al lungomare; oggi una semplice targa al muro dell'abitazione in mattoni lo commemora. "}
{"id": "1312831", "revid": "1821847", "url": "https://it.wikipedia.org/wiki?curid=1312831", "title": "Charles Antoine Manh\u00e8s", "text": "Biografia.\nDopo gli studi nella citt\u00e0 natale, fu nominato tenente il 24 dicembre 1799 e partecip\u00f2 alle campagne d'Italia sotto Championnet, Moreau, Mass\u00e9na e Berthier. Nipote del generale Milhaud, lo segu\u00ec come aiutante di campo nelle campagne militari dal 1802 al 1806. Nella battaglia di Austerlitz, in cui il suo cavallo fu ucciso, venne decorato da Napoleone I con la Legion d'onore (1805).\nNominato capitano nel giugno 1806, divenne aiutante di campo del \"Granduca di Berg\" (Gioacchino Murat) e lo segu\u00ec dapprima in Spagna (1808) e poi a Napoli. Spos\u00f2 una aristocratica italiana, Carolina Pignatelli, figlia del principe Andrea Pignatelli di Cerchiara. Nominato colonnello nel 1808, ricevette l'incarico di reprimere il brigantaggio nel Regno delle Due Sicilie, e inizi\u00f2 la sua opera dapprima nel Cilento e negli Abruzzi. Le misure intraprese contro il brigantaggio furono spaventose (in Calabria era soprannominato \"lo sterminatore\"), ma molto efficaci; il 4 settembre 1809 fu nominato generale di brigata e, stabilendo il suo quartier generale a Potenza, organizz\u00f2 la lotta al brigantaggio nelle province meridionali, soprattutto Basilicata e Calabrie, le province pi\u00f9 infestate. A ottobre del 1810 venne inviato a Monteleone (oggi Vibo Valentia), quartier generale dei francesi nella parte meridionale del Regno e l\u00ec emise il famoso proclama contro i briganti:\nIn appena sei mesi il brigantaggio cessava di essere un problema. Il 25 marzo 1811 fu nominato tenente generale e conte.\nManh\u00e8s mantenne i suoi incarichi anche dopo la Restaurazione, e nel 1827 fu nominato \"inspecteur g\u00e9n\u00e9ral de gendarmerie\". Fu messo a riposo nel 1830. Nel 1837 ritorn\u00f2 a Napoli per un viaggio di piacere e fu accolto con grandi onori dalla corte di Ferdinando II delle Due Sicilie. Ritorn\u00f2 in Italia anche in seguito, in quanto la sua figliuola Maria Luisa aveva sposato in Italia il principe di Morra. Mor\u00ec in Napoli nel 1854 durante un'epidemia di colera. \u00c8 seppellito nella Chiesa di San Domenico a Benevento in un sepolcro opera dello scultore Raffaele Beliazzi; nella stessa chiesa \u00e8 seppellita anche la moglie Carolina, in un sepolcro opera di Giuseppe Vacc\u00e0.\nLa lotta al brigantaggio.\nDescriveva cos\u00ec Pietro Colletta i metodi di Manh\u00e8s:\nMentre li giustificava Cesare Lombroso:\nFonti.\nLe notizie sulla vita del generale Manh\u00e8s, in parte lacunose, provengono da una biografia scritta nel 1852, anno in cui il generale era ancora vivo, da un testo che elenca fra gli autori lo stesso generale, da un testo ottocentesco che riproduce un'autobiografia attribuita al generale Manh\u00e8s e infine dal sepolcro del generale Manh\u00e8s nella Chiesa di San Domenico a Benevento.Informazioni sulla lotta contro il brigantaggio condotta dal generale Manh\u00e8s sono reperibili anche nella \"Storia del Reame di Napoli\" di Pietro Colletta, peraltro avversario di Manh\u00e8s."}
{"id": "1312838", "revid": "767487", "url": "https://it.wikipedia.org/wiki?curid=1312838", "title": "La sbornia (film 1930)", "text": "La sbornia, noto anche con il titolo Lo sbaglio (\"Blotto\", nell'originale inglese), \u00e8 un cortometraggio del 1930 con Stanlio e Ollio\nTrama.\nStanlio \u00e8 tenuto chiuso in casa dalla dispotica moglie, che gli impedisce di uscire a divertirsi. Ollio, che \u00e8 fuori ad aspettarlo, gli telefona da un bar. Stanlio, rispondendo al telefono, allorch\u00e9 si accorge che si tratta del compare, per il timore che la moglie si arrabbi, gli riattacca la cornetta in faccia, fingendo di non riconoscerlo. Ollio richiama pi\u00f9 volte Stanlio, che s\u00e9guita a riappendere, scatenando l'ira dell'amico.\nInfine \u00e8 la moglie di Stanlio a rispondere all'amico: sentendo che si tratta di Ollio, lo saluta giovialmente e, con fare compiacente, d\u00e0 la cornetta a Stanlio ed esce dal salotto.\nI due, conversando al telefono, si accordano per passare una serata allegra al \"Rainbow Club\", portando con s\u00e9 di nascosto una bottiglia di whiskey che Stanlio deve trafugare da casa. Per consentire al compare di andarsene, Ollio gli suggerisce di mandarsi da solo un finto telegramma con cui viene richiamato al lavoro.\nTutto pare andare per il meglio: la moglie sembra che abbia abboccato al trucco e Stanlio di soppiatto sgraffigna la bottiglia di whiskey dalla cucina.\nI due son convinti di averla fatta franca: non sanno per\u00f2 che la signora Laurel ha origliato la loro conversazione telefonica e, per dare loro una lezione, ha sostituito il liquore della bottiglia con un miscuglio a base di t\u00e8 mescolato a tabasco, peperoncino ed altre spezie.\nI due si accomodano al bar, ed ordinano del seltz con ghiaccio. Quindi, cercando di non farsi notare dagli altri avventori, incominciano ad armeggiare con la bottiglia, nascosta sotto il tavolo. Ma Stanlio \u00e8 troppo maldestro: dapprima fa rumore nell'atto di infilare il cavatappi, poi, nel levare il turacciolo, ribalta il tavolo: ci\u00f2 suscita i sospetti dei presenti. Ma quello che pi\u00f9 colpisce gli altri frequentatori del locale sono gli scoppi di risa dei due, sempre pi\u00f9 fragorosi e intrattenibili, poich\u00e9 sono convinti di stare ubriacandosi e di dover necessariamente essere allegri.\nLa bevanda infatti \u00e8 forte e infiamma le tonsille e quindi, secondo loro, sta dando i suoi effetti. Al contempo, i due non riescono a trattenere le lacrime allorch\u00e9 un cantante del club intona una canzone triste e struggente. Ammirati dalla sua bravura, gli offrono un bicchiere dalla loro bottiglia, rimanendo per\u00f2 esterrefatti dinanzi alla sua reazione disgustata.\nD'un tratto nel locale sopraggiunge la moglie di Stan, inviperita; i due, ormai convinti di essere ubriachi, tra continue risate, le raccontano come sono riusciti ad ingannarla. Alla rivelazione della consorte di avere sostituito il liquore con il miscuglio, la sbornia sparisce di colpo.\nI due, notando che la moglie di Stan imbraccia un fucile, si precipitano fuori e fuggono su un taxi, che per\u00f2 esplode dopo pochi metri, colpito da un unico colpo di fucile dalla moglie.\nProduzione.\nIl cortometraggio \u00e8 stato interamente girato presso gli Hal Roach Studios di Culver City.\nCommento.\nIl film \u00e8 una tipica situazione comica, ripetuta in tante gag, del riso indotto nello spettatore dall'attore che ride senza alcun senso o motivo. La comicit\u00e0 legata all'ubriachezza \u00e8 stato uno dei cavalli di battaglia della celebre coppia, e in modo particolare di Stanlio, che in altri cortometraggi come \"Ospiti inattesi\" (1932) e \"Vita in campagna\" (1934) o come in \"Fra Diavolo\" (The Devil's Brother) (1933), o ne \"La ragazza di Boemia\" (1936) ci regala delle scenette esilaranti.\nVersioni alternative.\nDato che ancora non esisteva il doppiaggio, del film furono girate due versioni in lingua diversa dall'inglese, con due diverse attrici nella parte della signora Laurel: una versione spagnola, dal titolo La Vida Nocturna (La vita notturna) di circa 37 minuti, con Linda Loredo nella parte di Mrs. Laurel, e una francese, intitolata Une nuit extravagante (Una notte stravagante), con Georgette Rhodes. In entrambi i casi, Stanlio e Ollio recitavano leggendo le frasi in spagnolo e francese (lingue a loro sconosciute) dal teleprompter.\nVersione italiana.\nLa versione italiana \"Gli allegri passaguai\" (a cui questa comica \u00e8 stata allegata) \u00e8 molto pi\u00f9 corta rispetto all'originale.\nLe scene tagliate sono:"}
{"id": "1312839", "revid": "1546219", "url": "https://it.wikipedia.org/wiki?curid=1312839", "title": "XVII Giochi del Mediterraneo", "text": "I XVII Giochi del Mediterraneo si sono svolti dal 20 al 30 giugno 2013 a Mersin (Turchia).\nCandidatura.\nI Giochi del Mediterraneo 2013 si sarebbero dovuti svolgere a Volo (Grecia), coinvolgendo anche le citt\u00e0 di Larissa e Trikala e l'isola di Scopelo, ma la grave crisi economica del paese ellenico port\u00f2 allo spostamento della citt\u00e0 sede della manifestazione. Il provvedimento venne assunto dopo una lunga serie di passaggi e ultimatum. La pietra tombale all'edizione greca pu\u00f2 forse essere considerata il mancato appoggio economico alla manifestazione da parte del governo greco.\nPer ospitare questa edizione dei Giochi del Mediterraneo avevano presentato candidatura anche le citt\u00e0 di:\nLa scelta venne fatta a Pescara durante l'Assemblea Generale del CIGM, il 27 ottobre 2007 con le votazioni riportate in tabella.\nIl 28 gennaio 2011 il Comitato Esecutivo del CIGM, in riunito in sessione straordinaria a Parigi tolse l'organizzazione dell'evento alla citt\u00e0 greca di Volo a causa del mancato adempimento degli obblighi assunti nel 2007 al momento dell'assegnazione, tra cui il pagamento dei diritti di organizzazione. Si proposero come sostitute le seguenti citt\u00e0, gi\u00e0 candidate per l'edizione del 2017:\nLe tre citt\u00e0 dovettero presentare al CIGM le garanzie economico-finanziarie e istituzionali prima che il Comitato Esecutivo scegliesse la nuova citt\u00e0 organizzatrice tramite voto via e-mail. La decisione finale venne presa il 23 febbraio 2011 con un solo turno di votazione nel quale la citt\u00e0 turca ottenne pi\u00f9 del 50% dei voti.\nSviluppo e preparazione.\nSedi di gara.\nLo stadio principale dell'evento \u00e8 stato lo Yeni Mersin Stadyumu di Yeni\u015fehir, distretto di Mersin. Lo stadio ha ospitato le cerimonie di apertura e chiusura. Sono stati usati un totale di 38 impianti, dei quali 13 solo per gli allenamenti. Gli eventi hanno avuto luogo negli impianti distribuiti nei distretti di Mersin e nella vicina Adana.\nI Giochi.\nPaesi partecipanti.\nL'unica novit\u00e0 rispetto alle precedenti edizioni \u00e8 costituita dalla prima partecipazione di una delegazione macedone.\nIn elenco, i paesi partecipanti in base all'ordine alfabetico:\nSport.\nIl Comitato Esecutivo ha dato il via libera all'aggiunta di Taekwondo e Badminton nel programma dei Giochi. \u00c8 stato inoltre dato il \"nulla osta\" all'inserimento dello sci d'acqua come sport dimostrativo.\nImmagine dei Giochi.\nLogo e mascotte.\nIl logo ufficiale di questa edizione dei giochi del Mediterraneo presenta una tartaruga marina (\"Caretta caretta\") che esce dal mare, con acqua nella parte inferiore. Nella parte superiore \u00e8 presente, alle sue spalle, un'arancia che rappresenta la secca estate subtropicale mediterranea.\nKaretta \u00e8 la mascotte ufficiale dei giochi di Mersin. Gli organizzatori hanno promosso i Giochi 2013 attraverso la loro mascotte, portandola in eventi quali la 34\u00aa Maratona di Istanbul."}
{"id": "1312840", "revid": "287204", "url": "https://it.wikipedia.org/wiki?curid=1312840", "title": "Passo di Oclini", "text": "Il passo di Oclini o passo degli Oclini (\"Jochgrimm\" in tedesco) \u00e8 un valico alpino della provincia autonoma di Bolzano, situato a quota 1.989\u00a0m s.l.m. \u00c8 sito nel comune di Aldino, all'interno della dorsale degli Oclini. \u00c8 luogo di rinvenimenti archeologici risalenti al mesolitico.\nLa strada per il passo di Oclini inizia al passo di Lavaz\u00e8 (1.805\u00a0m), situato interamente nella provincia di Trento, che collega la val di Fiemme alla val d'Ega. La strada che sale dal passo di Lavaz\u00e8 \u00e8 l'unico accesso carrabile per il passo di Oclini, poich\u00e9 la strada sul versante opposto, che porta alla frazione Redagno del comune di Aldino, \u00e8 interdetta al traffico regolare.\n\u00c8 sovrastato a nord dal Corno Bianco e a sud dal Corno Nero, entrambi accessibili attraverso sentieri escursionistici che partono dal passo. Nei suoi pressi si trovano inoltre numerose malghe.\nL'area sciistica del passo di Oclini dispone di quattro impianti di risalita e 7 chilometri di piste da discesa."}
{"id": "1312842", "revid": "61146", "url": "https://it.wikipedia.org/wiki?curid=1312842", "title": "Passo d'Oclini", "text": ""}
{"id": "1312843", "revid": "61146", "url": "https://it.wikipedia.org/wiki?curid=1312843", "title": "Passo Oclini", "text": ""}
{"id": "1312848", "revid": "767487", "url": "https://it.wikipedia.org/wiki?curid=1312848", "title": "Nekromantik 2", "text": "Nekromantik 2 \u00e8 un film del 1991 prodotto in modo semi-amatoriale da J\u00f6rg Buttgereit.\nTrama.\nMonika, giornalista che aveva seguito la sfortunata vicenda di Rob (suicida nel primo episodio), si interessa a tal punto da riesumarne la salma in avanzato stato decompositivo per portarla a vivere con lei. Nel frattempo la ragazza incontra colui che sar\u00e0 il suo ragazzo vivente, un doppiatore di film a luci rosse, tuttavia tra lei e il corpo decomposto di Rob nasce un amore malato. Monika infatti attua dei rapporti sessuali con il suo ragazzo vivente sempre ritrovandosi adagiata su di esso, in modo da poter fantasticare immaginando il cadavere di Rob al posto del suo vivo partner. La ragazza si trova quindi di fronte all'assurdo dilemma se scegliere il fidanzato in vita o quello deceduto. Opta a malincuore verso il primo, facendo a pezzi il cadavere di Rob, apparentemente destinato alla discarica. Ma il giorno stesso, durante un rapporto sessuale con il suo ragazzo, l'indole necrofila di Monika prende il sopravvento, spingendola a decapitarlo brutalmente durante l'amplesso per sostituirne la testa con quella putrefatta di Rob. Il film si conclude con Monika in un ospedale che riceve la notizia di essere rimasta incinta.\nDistribuzione e successo commerciale.\nCos\u00ec come tutti i lavori di Buttgereit, anche il \"sequel\" di Nekromantik resta al di fuori della distribuzione ufficiale. \u00c8 stato a lungo proibito in Germania e tutt'oggi la diffusione non \u00e8 consentita in Australia e Nuova Zelanda.\nNell'aprile del 2011 \u00e8 stato pubblicata una versione speciale DVD in scatola rigida per il ventesimo anniversario del film. Il dvd \u00e8 una versione uncut, ha una tiratura limitata di 666 pezzi ed i sottotitoli in italiano."}
{"id": "1312856", "revid": "793215", "url": "https://it.wikipedia.org/wiki?curid=1312856", "title": "Vampiri nel folclore europeo", "text": "Il vampiro nel folclore europeo \u00e8 una figura particolarmente attiva.\nBalcani meridionali.\nIn Grecia.\nDopo essere stata, con Roma, la culla pi\u00f9 importante del mito originario dei vampiri, nella Grecia moderna e in Macedonia le leggende vampiriche sono soprattutto di origine slava. Il vampiro pi\u00f9 diffuso \u00e8 il \"vrykolaka\", o \"brucolaca\": \u00e8 un non-morto che gira per i villaggi chiamando per nome le vittime designate o bussando alle porte delle case. Egli pu\u00f2 entrare nelle abitazioni solo se invitato espressamente da chi vi si trova all'interno e solo in questo modo pu\u00f2 fare vittime tra i vivi. Tra l'altro fino all'inizio del XX secolo erano ancora diffusi nell'isola di Andros le spedizioni anti-vampiri: sovente, infatti, i preti locali scoperchiavano le tombe dei sospetti vampiri e procedevano all'impalazione e alla decapitazione del cadavere.\nMitteleuropa.\nIn Germania.\nLa Germania presenta una folta variet\u00e0 di vampiri e succhiasangue:\nEst europa, Europa centro-orientale.\nSui Balcani.\nL'uccisore di vampiri per eccellenza, per\u00f2, \u00e8 il \"dampyr\". Nato dalla tradizione zingara (serba o bosniaca), il \"dampyr\" nasce dall'unione di una donna umana con un \"vampir\" maschio, l'unico vampiro della tradizione popolare a non essere sterile. Il \"vampir\" \u00e8 anche un vampiro invisibile e l'unico che pu\u00f2 vederlo, attraverso una particolare vista interiore, \u00e8 proprio il \"dampyr\". Altro suo avversario \u00e8 il \"lampir\", vampiro bosniaco portatore di pestilenze, e sconfitto dal \"dampyr\" attraverso complicati riti sciamanici.\nA conferma, poi, della vicinanza delle due figure del vampiro e del lupo mannaro, ci sono poi una serie di vampiri come il serbo \"vukodlak\", lo sloveno \"volkodlak\", il \"farkaskoldoi\" non slavo d'Ungheria, il \"kozlak\" e il \"vukodlak\" croati.\nTra tutti questi, spicca per\u00f2 il \"kudlak\", una particolare specie di vampiro-strega dotato di poteri magici tra cui il dono di mutare forma ed assumere il sembiante di un animale, con la limitazione, per\u00f2, di avere sempre e comunque il manto nero, simbolo del Male assoluto e delle forze delle Tenebre cui appartiene. Suo naturale avversario \u00e8 il \"kresnik\", rappresentante del Bene e delle forze della Luce: anch'esso ha il potere di tramutarsi in animale, ma dal manto di colore bianco.\nIn Ungheria, poi, i \"vampir\" o \"liderc nadaly\" hanno nel \"talb\u00f3\" il loro implacabile cacciatore, che per ucciderli pianta loro un chiodo nella tempia.\nAltro vampiro cambiaforma \u00e8 il \"mullo\" della tradizione zingara. Dall'aspetto umano, a parte qualche impercettibile deformit\u00e0, non ha scheletro: questa caratteristica gli consente di cambiare facilmente forma, anche se il suo aspetto prediletto \u00e8 quello di un grosso lupo nero. \u00c8, comunque, un vampiro molto particolare: sia il maschio che la femmina del \"mullo\" \u00e8 spinto da un forte desiderio sessuale, accoppiandosi frequentemente con i vivi e portando il proprio partner a morte per sfinimento. La donna che sopravvive ad un tale \"tour de force\", d\u00e0 alla luce anch'essa un \"dampyr\", unico in grado di uccidere il \"mullo\", che comunque \u00e8 destinato a vita breve. Infatti, a causa del terribile stress cui sottopone il suo corpo privo di ossa, egli \u00e8 destinato, nell'arco di un anno, a sciogliersi in una melma ripugnante.\nIn Russia.\nIl vampiro russo per eccellenza \u00e8 l'\"upyr\": originario dell'Ucraina, ma diffuso in tutta la Russia europea, ha un aspetto particolarmente disgustoso, con lunghe zanne che ricordano quelle della preistorica tigre dai denti a sciabola, e anche pi\u00f9 resistenti, se possibile. Usciti dalla tomba, iniziano ad attaccare le famiglie che vivono in fattorie isolate, una alla volta. La prima notte si nutrono dei bambini, quindi il resto della famiglia in ordine d'et\u00e0 fino ad arrivare ai componenti pi\u00f9 anziani e allo sterminio della famiglia o degli abitanti dei dintorni. Temuto soprattutto in inverno, quando l'isolamento delle comunit\u00e0 della steppa era ancor pi\u00f9 accentuato, se possibile, era attivo soprattutto nelle ore che vanno da mezzogiorno a mezzanotte, sopportando benissimo la luce del Sole, proprio come la maggior parte dei vampiri della tradizione popolare (tra cui l'\"upier\" polacco, molto simile all'\"upyr\" russo per caratteristiche).\nUcciderlo non \u00e8 cosa semplice. Il provetto cacciatore deve affrontarlo dopo la mezzanotte, quando si trova nel luogo del suo riposo, cospargere di acqua benedetta la tomba ed i suoi dintorni, quindi, piantargli un paletto nel cuore e decapitarlo.\nEuropa del nord.\nIn area tedesca si ricorda il \"neunt\u00f6ter\" (= nove morti), poich\u00e9 sono nove i giorni occorrenti affinch\u00e9 il defunto si trasformi in vampiro. Nella cultura celtica ci sono il \"deard-dulg\" e la \"lamia\" irlandese, in quella scandinava il draugr.\nSulle rive del Baltico.\nLe popolazioni che vivono sulle sponde del Mar Baltico hanno tra le loro figure leggendarie il \"wieszcz\", una sorta di vampiro-strega: infatti, si ritiene che streghe e stregoni, una volta morti, si tramutano in \"wieszczy\" (plur. di \"wieszcz\"). Sono riconoscibili per la faccia rossa e l'occhio sinistro spalancato.\nDapprima il \"wiescz\" si nutre del suo stesso corpo, quindi, riacquistate magicamente le forze, l'essere mostruoso stermina dapprima il bestiame, quindi, la propria famiglia ed, infine, tutti gli abitanti della regione succhiando loro il sangue dal cuore. Per evitare queste stragi, i congiunti del sospetto vampiro seppelliscono il suo corpo con un mattone sotto il mento, in modo da tenergli bloccata la mascella.\nSimile al \"wiescz\" \u00e8 l'\"erestun\" o \"eretica\": \u00e8 una donna che ha venduto l'anima al diavolo e che torna dopo la morte sotto forma di vampira, dall'aspetto di una vecchia povera e male in arnese. Di origine russa, questo tipo di vampiri si riuniscono in luoghi isolati per celebrare i loro sabba e vanno in letargo durante l'inverno. Sono in grado di uccidere i vivi solo guardandoli in faccia con il loro occhio malvagio: la stessa sorte capita a chi, sventurato, finisce nel luogo dove stanno in letargo.\nC'\u00e8 poi l'\"ustrel\" bulgaro, sempre appartenente alla famiglia del \"wieszcz\", \u00e8 per\u00f2 inoffensivo per gli esseri umani. La sua unica preda, infatti, \u00e8 il bestiame. Egli \u00e8, semplicemente, un neonato morto prima di ricevere il battesimo, e pu\u00f2 essere facilmente allontanato utilizzando il fuoco. Una volta isolato nella steppa, egli \u00e8 destinato a deperire e, quindi, finire preda dei lupi.\nRestando in Bulgaria, ci si imbatte nell'\"ubour\", originato dal cadavere di persone decedute di morte violenta. Il loro corpo, dopo il decesso, inizia a gonfiarsi in modo orribile, fino a diventare un'orrenda massa informe e gelatinosa composta prevalentemente da sangue. Quaranta giorni dopo la sepoltura, lo scheletro inizia a riformarsi e quindi, intorno ad esso, si ricompongono le carni, che riprendono l'aspetto che il defunto aveva in vita. Ci sono solo alcune differenze: il naso con una sola narice e la letale lingua retrattile, sulla cui punta \u00e8 posto un pungiglione acuminato che serve all'\"ubour\" per succhiare il sangue delle sue vittime.\nPer uccidere gli \"ubour\" le popolazioni bulgare chiamano un uccisore professionista, il \"vampirdzhija\". Dapprima riempie la bara dell'\"ubour\" con una certa quantit\u00e0 di varie erbe velenose attraverso un foro in cima alla tomba, quindi ne perfora il corpo con un ramo acuminato e raccoglie il gas che da questo fuoriesce in una bottiglia, per poi darvi fuoco. Questo perch\u00e9 si ritiene che tale miasma letale sia, in realt\u00e0, l'anima del vampiro.\nEuropa meridionale.\nItalia.\nLa credenza nel vampirismo interess\u00f2 anche teologi e naturalisti italiani nel corso del XVIII secolo. Una delle opere pi\u00f9 discusse fu la \"Dissertazione sopra i vampiri\" dell'arcivescovo di Trani Giuseppe Davanzati, data alle stampe per la prima volta a Napoli nel 1774, nella nota e attivissima tipografia dei fratelli Raimondi. Il testo era stato gi\u00e0 letto, in forma manoscritta, da esperti di medicina, teologia, diritto canonico, fin dall'inizio degli anni Quaranta del XVIII secolo. Il marchese Scipione Maffei ne aveva tratto ispirazione per le sue riflessioni; il papa Benedetto XIV lo aveva apprezzato \u00abs\u00ec per la dottrina, che per la vasta erudizione\u00bb.\nPrima di diventare arcivescovo di Trani, l'autore aveva viaggiato a lungo, in costante contatto con la corte pontificia. A Roma aveva frequentato l'accademia del cardinale Gualtieri, studiando il pensiero di Locke, Leibniz, Spinoza e Cartesio, e verificando per via sperimentale le teorie di Newton.\nAveva dimorato a Firenze e Venezia, fino ad arrivare nelle terre dell'Europa centrale e orientale, dove aveva sviluppato la sua curiosit\u00e0 per la credenza popolare nel vampirismo, che creava gravi problemi di ordine pubblico. Soprattutto nelle aree rurali, si pensava che alcuni defunti riuscissero a tornare in vita per compiere scorribande notturne, molestare i vivi, abbeverarsi del loro sangue, danneggiare il bestiame con morsi e violenze.\nPenisola Iberica.\nIl tradizionale vampiro portoghese \u00e8 il \"bruxa\". Dalle sembianze animalesche e particolarmente ghiotto di bambini."}
{"id": "1312865", "revid": "1442080", "url": "https://it.wikipedia.org/wiki?curid=1312865", "title": "Hemichromis bimaculatus", "text": "Hemichromis bimaculatus, conosciuto comunemente come pesce gioiello, \u00e8 un pesce d'acqua dolce appartenente alla famiglia Cichlidae, sottofamiglia Pseudocrenilabrinae.\nDistribuzione e habitat.\nQuesto pesce \u00e8 diffuso nei bacini dulcacquicoli delle foreste africane tropicali ed equatoriane (Guinea, Liberia, Ghana, Camerun, Gambia, Senegal, Costa d'Avorio), nonch\u00e9 nel basso corso del Nilo. Abita i fondali bassi sabbiosi e fangosi, a poca distanza dalle rive.\nDescrizione.\nIl corpo del pesce gioiello \u00e8 allungato, con fronte convessa e ventre poco arcuto. La pinna dorsale \u00e8 lunga, l'anale stretta e allungata, la coda ampia e a delta. La livrea prevede un fondo bruno rossastro, con l'opercolo branchiale provvisto di occello nero orlato d'oro. Il corpo \u00e8 tempestato di chiazze azzurre iridescenti. Le pinne sono rossastre chiazzate di azzurro, con bordo scuro. Durante il periodo dell'accoppiamento la gola e il ventre dei riproduttori si colorano di un rosso intenso. Esistono alcune variet\u00e0 che rimangono sempre rosse.\nRiproduzione.\nFormano coppie stabili per molti anni. Dopo la deposizione, entrambi i genitori montano la guardia, difendendo aggressivamente il territorio fino alla schiusa delle uova: i genitori praticano cure parentali molto interessanti fino a che gli avannotti non siano indipendenti.\nPredatori.\n\u00c8 predato prevalentemente da \"Clarias anguillaris\" e da uccelli acquatici.\nAlimentazione.\nSi nutre di piccoli pesci e di insetti.\nAcquariofilia.\nIl suo aspetto vivace, la facilit\u00e0 di allevamento e di riproduzione hanno reso molto conosciuto il Pesce gioiello, sempre presente nei negozi specializzati. \u00c8 anche allevato in laboratorio per studi genetici ed etologici."}
{"id": "1312866", "revid": "125668835", "url": "https://it.wikipedia.org/wiki?curid=1312866", "title": "XVI Giochi del Mediterraneo", "text": "I XVI Giochi del Mediterraneo si sono svolti a Pescara dal 26 giugno al 5 luglio 2009.\nIl programma ha previsto gare in 28 diversi sport, di cui tre non olimpici, pi\u00f9 le gare per disabili di nuoto e atletica leggera. Sono state assegnate un totale di medaglie; 408 ori, 408 argenti e 460 bronzi. All'evento hanno partecipato atleti e tra accompagnatori e dirigenti, per un totale di presenze.\nCandidatura.\nIl Comitato olimpico nazionale italiano dovette esprimersi sulle proposte di candidatura di numerose citt\u00e0, tra le quali: Catania, Cagliari, Genova, Latina, Messina, Napoli, Palermo, Pescara, Pisa, Rimini, Trieste, Venezia, ma solo la candidata abruzzese rispose pienamente ai criteri imposti dal CONI.\nLe altre candidate che fecero richiesta di organizzare i Giochi del 2009 con Pescara furono:\nLa sede dei XVI Giochi del Mediterraneo venne scelta il 18 ottobre 2003 ad Aguadulce, nei pressi di Almer\u00eda (Spagna). Durante la prima votazione venne esclusa la citt\u00e0 croata; la seconda votazione venne ripetuta in quanto nessuna delle due restanti proposte raggiunse il quorum di 42 voti; con la terza e ultima votazione Pescara si aggiudic\u00f2 l'organizzazione dei GdM a scapito di Patrasso per 42 voti a 36.\nSviluppo e preparazione.\nSedi di gara.\nIn totale gli impianti sportivi coinvolti nei Giochi sono stati 33, \"capitanati\" dallo Stadio Adriatico di Pescara, sede della cerimonia di apertura, della finale di calcio e di tutte le gare di atletica leggera. Oltre a quella di Pescara, sono state coinvolte anche le altre province abruzzesi: Chieti, L'Aquila e Teramo. Durante la preparazione dei XVI GdM grande attenzione \u00e8 stata dedicata all'adeguamento degli impianti, primo fra tutti proprio l'Adriatico.\nPer l'organizzazione dei Giochi del Mediterraneo 2009, le amministrazioni locali, in particolare le citt\u00e0 di Pescara e Chieti e la regione Abruzzo hanno investito per la costruzione di nuove strutture e la riqualificazione di numerose esistenti. In particolare gli investimenti si sono concentrati su:\nIl palazzo ex-Aurum \u00e8 stato completamente ristrutturato e per il periodo dei Giochi \u00e8 stato adibito come sede del Comitato Organizzatore.\nPer collegare la sede del lago di Bomba dove si sono svolte le gare di canottaggio e canoa/kayak, sono stati riattivati 10\u00a0km della ferrovia Sangritana (tratta Colledimezzo - Bomba) grazie ad un investimento di quasi 850\u00a0000 euro per manutenzione sulla tratta in disuso.\nLo stadio Guido Biondi di Lanciano ha subito un restyling per tribune, spogliatoi e distinti, oltre che l'installazione di nuovi seggiolini e la creazione di sala stampa e area vip.\nVillaggio Mediterraneo.\nIl progetto preliminare del Villaggio Mediterraneo \u00e8 stato dello studio ABDR, a cura degli architetti Maria Laura Arlotti, Michele Beccu, Paolo Desideri, Filippo Raimondo su una superficie di circa 250.000 metri quadrati per una cubatura di circa 200.000 metri cubi, il 35% della quale dedicata a residenze private, il 15% a residenze pubbliche e il 50% a servizi. Le residenze che hanno ospitato gli atleti sono state successivamente convertite in abitazioni e uffici, sono disposte in edifici a torre di 12 piani e una parte di esse \u00e8 stata adibita a nuovo studentato dell'Universit\u00e0 di Chieti. Il progetto \u00e8 stato corredato dalla presenza di un polo multifunzionale e di una sala congressi.\n\"Sindaco\" del Villaggio \u00e8 stata nominata Fabrizia D'Ottavio, campionessa mondiale di ginnastica ritmica, che accoglier\u00e0 pi\u00f9 di 4000 atleti in 462 appartamenti e 317 camere.\nLogo.\nIl semplice logo della manifestazione rappresenta con due onde, blu e verde, le due anime della regione Abruzzo; il mare e la montagna. Su di esse una figura umana spicca un volo-tuffo e si lancia, in un gesto atletico che ricorda lo sport, nella Natura incontaminata della regione che ospita i Giochi.\nMascotte.\nLa mascotte dei XVI GIochi del Mediterraneo di Pescara \u00e8 stata un orso marsicano, simbolo della regione, in versione balneare, corredato di pinne, maschera, boccaglio, infradito e costume, rappresentando in tal modo mare e monti: \u00e8 stato selezionato attraverso un concorso tra le scuole medie d'Abruzzo. L'orso si chiama \"Au\u00e0\" (che in dialetto significa \"guarda\"): il suo nome \u00e8 stato scelto attraverso un sondaggio su Internet e invita non solo a seguire i Giochi, ma a guardare, osservare e innamorarsi della terra d'Abruzzo.\nCampagna pubblicitaria.\nDurante la conferenza stampa ufficiale di presentazione dei Giochi, svoltasi presso la sala d'onore del CONI a 22 giorni dall'inizio della manifestazione sportiva \u00e8 stata presentata la campagna pubblicitaria di promozione dei Giochi, caratterizzata dal motto \"One Sea, One Dream\" (Un Mare, Un Sogno). La campagna ha come punto di forza uno spot pubblicitario, trasmesso dalle reti RAI e ideato da Walter Rosso, direttore creativo della \"Aton Immagine e Comunicazione\", caratterizzato da un vortice multicromatico che rappresenta la variet\u00e0 di forme, colori, culture e storie del Mediterraneo.\nMedaglie.\nDurante la presentazione dei Giochi sono state mostrate anche le medaglie che poi consegnate ai vincitori delle gare nelle varie discipline sportive. Il dritto delle medaglie, di 6\u00a0cm di diametro, raffigura il logo della manifestazione con la scritta in francese \"XVI Jeux Mediterran\u00e9ens\". Sul verso \u00e8 invece raffigurato il Guerriero di Capestrano, testimonianza archeologica dell'era pre-romana in terra d'Abruzzo.\nProblematiche organizzative.\nNel corso del 2006 e del 2007 il Comitato Internazionale dei Giochi del Mediterraneo ha espresso numerose perplessit\u00e0 sul reale funzionamento del comitato organizzatore locale, ed \u00e8 anche stata ipotizzata la revoca dell'assegnazione.\nNel corso di una visita speciale del presidente del Comitato Internazionale dei Giochi del Mediterraneo, Amar Addad\u00ec, svoltasi il 19 e 20 novembre 2007, \u00e8 stata confermata la fiducia al Comitato Organizzatore dei Giochi, sebbene con riserva di una nuova analisi dei risultati ottenuti e una nuova verifica dell'avanzamento dei lavori nel giugno 2008.\nNel marzo 2008, durante una visita, il presidente della Commissione di controllo Jos\u00e9 Maria Echevarria, assieme al direttore esecutivo del CIJM George Yerolimpos, si \u00e8 detto molto soddisfatto dei risultati ottenuti e ha dichiarato che il gap organizzativo accumulato negli ultimi anni \u00e8 stato completamente azzerato.\nDurante il mese di dicembre 2008 il governo ha nominato un commissario straordinario per i Giochi, Mario Pescante, al fine di accelerare l'organizzazione dell'evento.\nLa nomina ha commissariato il Comitato Organizzatore precedente che prevedeva come presidente del consiglio di amministrazione Sabatino Aracu; Raffaele Pagnozzi, segretario generale del CONI, come supervisiore del comitato; Luigi Albore Mascia, sindaco di Pescara; la condivisione della vice presidenza da parte di Giovanni Petrucci, presidente del CONI, ed Enrico Paolini, vicepresidente della regione Abruzzo. Tra i consiglieri vi erano Franco Carraro, la fondista e membro CIO Manuela Di Centa, i presidenti della province di Pescara, di Chieti e di Teramo e il presidente della FIGC Giancarlo Abete. A pochi giorni dall'avvio dei Giochi il presidente Aracu ha dato le proprie dimissioni al fine di poter permettere lo scioglimento del Comitato Organizzatore, \"diventato un tappo burocratico per l'organizzazione\", e liberare di un livello burocratico in pi\u00f9 il lavoro del commissario Pescante; \u00e8 stato per\u00f2 nominato Presidente Onorario quale riconoscimento per il lavoro fatto per i Giochi.\n\u00c8 stata poi istituita una Direzione Generale, con a capo Mario di Marco, e una Commissione Generale d'Indirizzo formata, tra gli altri, da Gaetano Fontana, commissario straordinario del governo per le infrastrutture, Rocco Crimi, sottosegretario alla Presidenza del Consiglio dei ministri con delega allo Sport, Gianni Chiodi, presidenze della regione Abruzzo, Guido Bertolaso, Capo del dipartimento della Protezione Civile della Presidenza del Consiglio dei ministri, Guerino Testa, Presidente della Provincia di Pescara, Giovanni Petrucci, Presidente Comitato olimpico nazionale italiano e Sabatino Aracu Presidente Comitato Organizzatore.\nI Giochi.\nCerimonie.\nA cinquanta giorni dall'apertura dei XVI Giochi del Mediterraneo, il 5 maggio 2009, presso Villa Madama a Roma, il ministro degli esteri Franco Frattini ha consegnato ufficialmente agli ambasciatori dei Paesi coinvolti, l'invito di partecipazione ai Giochi. Nello stesso giorno, presso l'auditorium dell'Universit\u00e0 degli Studi \"Gabriele D'Annunzio\" sono stati effettuati i sorteggi delle squadre per i tornei, alla presenza del Comitato Esecutivo del CIGM, e in particolare del presidente Amar Addad\u00ec.\nL'ideazione e organizzazione delle cerimonie \u00e8 stata affidata alla societ\u00e0 K-events Filmmaster Group, che gi\u00e0 aveva organizzato le cerimonie per Giochi olimpici e paralimpici di , Marco Balich regia, Lida Castelli direzione artistica, Alfredo Accatino Autore e Responsabile dei Contenuti.\nCerimonia di apertura.\nLa cerimonia di apertura dei Giochi si \u00e8 svolta nel rinnovato Stadio Adriatico il 26 giugno 2009 e ha visto tra gli ospiti anche il presidente del Comitato Olimpico Internazionale Jacques Rogge, che ha premiato la squadra di rugby dell'Aquila, simbolo della rinascita della regione dopo il terribile terremoto del 6 aprile 2009. La cerimonia si \u00e8 aperta proprio con un omaggio a L'Aquila Rugby 1936, alla Protezione Civile, ai Vigili del Fuoco e alla Croce Rossa come rappresentanti di tutti coloro che si sono dati da fare per aiutare l'Abruzzo dopo il terremoto. A sottolineare la vicinanza dei Giochi alla popolazione aquilana, verr\u00e0 organizzato un percorso di un'anfora d'acqua che proprio dall'Aquila raggiunger\u00e0 la citt\u00e0 di Pescara.\nEra presente alla cerimonia il Presidente del Consiglio Silvio Berlusconi, assieme a sette capi di Stato, sedici ambasciatori e ventotto membri del Comitato Olimpico Internazionale.\nDurante la cerimonia \u00e8 stata anche ricordata la figura di Gabriele d'Annunzio che \u00e8 stato interpretato da Alessandro Haber, affiancato dall'etoile Eleonora Abbagnato nei panni di Eleonora Duse.\nPunto cardine \u00e8 stato il momento della tradizionale \"Cerimonia dell'Acqua\" durante la quale ogni Paese che partecipa ai Giochi porta in un'anfora l'acqua del proprio mare, che ha poi unito in un unico bacino a simboleggiare l'unit\u00e0 e la pace fra le sponde del Mar Mediterraneo. Questa parte \u00e8 stata accompagnata dalla colonna sonora scritta da Eros Ramazzotti appositamente per i XVI Giochi del Mediterraneo.\nA condurre la cerimonia d'apertura in tutte le sue fasi, \u00e8 stata la voce dell'attore Milo Vallone, scelto come voce ufficiale di questa edizione dei Giochi.\nVera novit\u00e0 della cerimonia che ancora una volta lega i Giochi al tragico evento del 6 aprile \u00e8 stato il Viaggio dell'Acqua che si \u00e8 svolto il 25 giugno: l'acqua italiana che si congiunger\u00e0 alle altre durante la cerimonia allo Stadio Adriatico \u00e8 stata prelevata dalla Fontana delle 99 cannelle dell'Aquila dalla signora Romina Carrozzi con in braccio sua figlia Giorgia, prima nata dopo il sisma, a simboleggiare la rinascita dell'Abruzzo. Parte dell'acqua prelevata dalla fontana \u00e8 stata poi portata in contenitori pi\u00f9 piccoli in altri luoghi simboli dei giorni della tragedia e nelle tendopoli: Onna, Paganica, San Gregorio e Villa S.Angelo. Primo \"idroforo\" il Presidente del Comitato Internazionale Amar Addadi.\nPortabandiera azzurro \u00e8 stato il pugile Roberto Cammarelle.\nCerimonia di chiusura.\nLa cerimonia di chiusura si \u00e8 svolta allo \"Stadio del Mare\", impianto utilizzato per il torneo di beach volley, a meno di cento metri da Piazza Salotto, cuore della citt\u00e0. La Cerimonia, \u00e8 stata introdotta dalla Parata di atleti e volontari che ha attraversato un'ala di folla stimata in 30.000 persone.\nLa cerimonia \u00e8 stata suddivisa in due momenti. Ad un inizio istituzionale ha fatto infatti seguito una seconda parte, a partire dalle 22.30, aperta a tutta la citt\u00e0 con connotazione di grande festa collettiva.\nTra i momenti protocollari pi\u00f9 significativi vanno ricordati l'esecuzione dell'Inno Italiano, l'ammaina bandiera dei Giochi e il passaggio della bandiera dei Giochi dal Sindaco di Pescara a quello di Volos (Grecia) citt\u00e0 che ospiter\u00e0 i Giochi nel 2013, lo show del Flag-handover, le animazioni di Liberidi, Quidams, Eliosphere.\nLa cerimonia ha lasciato quindi spazio ad una festa in spiaggia, il White Mediterranean Party, con il DJ Albertino, che ha curato un spettacolare mix di fuochi e giochi pirotecnici sul mare, che sino alle 2 di notte ha coinvolto quasi 20.000 partecipanti.\nPaesi partecipanti.\nIn elenco, i paesi partecipanti in base all'ordine alfabetico:\nTra parentesi i numeri di atleti per delegazione.\nDiscipline sportive.\nIl programma dei giochi di Pescara 2009 ha previsto competizioni in 28 sport.\nInizialmente erano previste competizioni anche nel pattinaggio a rotelle; la mancanza di iscrizioni in questa disciplina port\u00f2 dapprima al suo declassamento a sport dimostrativo e quindi alla sua definitiva cancellazione.\nCalendario.\nLa manifestazione si \u00e8 svolta dal 26 giugno al 5 luglio 2009. Lo Stadio Adriatico ha ospitato le cerimonie di apertura e chiusura dei Giochi.\nDi seguito riportiamo il calendario della manifestazione, specificando i giorni di gara per i singoli sport; tra parentesi sono riportate le prove totali."}
{"id": "1312875", "revid": "112096157", "url": "https://it.wikipedia.org/wiki?curid=1312875", "title": "Vampiri nel folclore orientale", "text": "Il vampiro nel folclore orientale. L'Asia e le terre denominate con l'evocativo \"Oriente\" hanno avuto un peso fondamentale nella definizione dei miti e delle leggende vampiriche (e non solo) di moda nel mondo moderno, soprattutto per gli aspetti mostruosi e orripilanti, caratteri distintivi dei vampiri d'Oriente.\nIn Cina.\nUna delle credenze cinesi pi\u00f9 diffuse riguarda la molteplicit\u00e0 dell'anima; si ritiene, infatti, come gi\u00e0 nell'Antico Egitto, che ogni essere umano possegga pi\u00f9 anime, ognuna delle quali con un differente destino. Una di queste si pensa resti nel cadavere: \u00e8 il \"p'o\", il livello pi\u00f9 basso: se il corpo ospite non viene distrutto completamente e viene anzi a trovarsi esposto ai raggi della Luna, o se entra a contatto con il sangue di un qualche animale, l'essenza vitale del \"p'o\" si fortifica, dando origine al \"chiang-shi\". Esso \u00e8 uno spirito in grado di rianimare cadaveri o di costruirsi egli stesso un corpo partendo da materia putrescente e in decomposizione: ha gli occhi rossi, artigli affilati, una folta peluria e il colorito verdastro tipico dei cadaveri. Pu\u00f2 volare, tramutarsi in nebbia, rendersi completamente invisibile. Per distruggerlo bisogna trovare il luogo del suo riposo diurno e dare fuoco al corpo marcescente.\nAffiancato al \"chiang-shi\" c'\u00e8 il \"kuei\": questa razza di demoni viene generata dalle anime di coloro che in vita sono stati malvagi. Hanno la particolarit\u00e0 di muoversi sempre in linea retta, ma subitaneamente si voltano indietro non appena incontrano un ostacolo, anche semplice come un paravento di bamb\u00f9.\nParte di questi miti ci sono giunti anche grazie al gran lavoro di ricerca di Jan Jacob Maria de Groot, trascritto nell'opera \"The Rel\u00ecgious System of China\": in questa sede, ad esempio, egli traduce il nome del \"chiang-shi\" letteralmente come \"corpo-spettro\", riassumendo gi\u00e0 nel nome l'essenza di questo mito.\nIn Tibet, infine, i vampiri sono rappresentati come terribili creature dagli occhi iniettati di sangue e con la bocca verde, divoratori di morti e padroni dei cimiteri.\nIn Malesia.\nLa Malaysia, patria della Tigre di Mompracem e luogo ospite di molti dei capolavori di Emilio Salgari, presenta anche un ricco folclore vampirico.\nSi inizia la breve carrellata con le \"langsuir\", donne morte di parto, che divenute vampiri acquistano il sembiante di bellissime e letali fanciulle, in grado di volare, con unghie lunghissime e capelli ancora pi\u00f9 lunghi. Esse succhiano il sangue dei bambini grazie ad una fessura che hanno alla base del collo. Per sconfiggerle bisogna tagliar loro le unghie e coprire la fessura succhia-sangue con i loro stessi capelli. Infine, per impedire ad una donna morta di parto di diventare \"langsuir\", le si riempie la bocca con pezzetti di vetro e le si trafiggono con gli aghi le palme delle mani. Lo stesso trattamento avviene al figlio nato morto, onde evitare che esso stesso si tramuti in vampiro, il \"pontianak\", o \"mati-anak\".\nLetali sono anche i \"pennangalan\", delle teste volanti con al collo una collana fatta da intestini animali dai quali gronda sangue mortale: per difendersi dai loro attacchi, gli abitanti dei villaggi pongono sulle loro case i rami di una pianta spinosa per far s\u00ec che i letali intestini vi restino impigliati.\nDi natura sciamanica (molto simile alle bambole voodoo) sono i \"polong\", che vanno creati da uno stregone in coppia con i \"pelesit\". Entrambi sono delle piccole creature, non pi\u00f9 grandi della punta del mignolo, il cui compito \u00e8 quelli di uccidere il nemico designato dallo stregone stesso. Prima interviene il \"pelesit\", che pratica nel corpo della vittima, con la sua coda a succhiello, il buco nel quale andr\u00e0 a sistemarsi il \"polong\". A questo punto il \"polong\" inizia il suo lavoro di succhiare il sangue del corpo ospite. Esso viene creato con un complesso rito sciamanico: viene versato il sangue di una persona assassinata all'interno di un'ampolla dal collo stretto e lungo, quindi si recitano alcune invocazioni. Dopo alcuni giorni, quando dall'ampolla si ode uno strano cinguettare, allora vuol dire che il \"polong\" \u00e8 pronto e bisogna subito dargli del sangue affinch\u00e9 possa crescere sano e forte per la sua missione: generalmente la prima razione gli viene data dallo stregone stesso attraverso un dito della sua mano.\nInoltre vi \u00e8 il bajang, in genere di sesso maschile, che si presenta sotto forma di gatto. Il bajang \u00e8 solito assalire i bambini, dato che secondo il mito questo demone proverrebbe dal corpo di un bambino nato morto.\nIn India.\nMolte teorie vorrebbero l'Egitto come culla della civilt\u00e0. Molte altre invece propendono per una nascita asiatica della cultura odierna. In questo caso una delle culle possibili \u00e8 l'India, che ha certamente una mitologia molto antica e, nel caso dei vampiri, probabilmente la pi\u00f9 antica. Molti studiosi, infatti, ritengono che i miti indiani siano quelli originali non solo per quel che riguarda le superstizioni e i credi religiosi, ma anche per il caso specifico del vampiro.\nQueste prime figure sono molto simili a demoni, spesso cos\u00ec temuti da dedicare loro la costruzione di templi votivi nei quali offrire loro in sacrificio degli animali per placare la loro fame ed evitare che si accaniscano sui villaggi. \u00c8 il caso del \"bhuta\", il pi\u00f9 noto demone-vampiro indiano, un essere notturno che di giorno ha la possibilit\u00e0 di riposarsi sulle culle appese al soffitto che trova nei templi e nelle cappelle a lui dedicate.\nIl pi\u00f9 temibile ed antico vampiro indiano \u00e8 per\u00f2 il \"rakshasa\", le cui prime tracce si possono trovare negli antichi Rig Veda, secondo i quali l'uomo stesso \u00e8 nato dal sangue di un essere o divinit\u00e0 primigenia denominato \"Parusa\", simile al gigante \"Ymir\" della mitologia nordeuropea, che ha invece dato origine al mare. Il \"rakshasa\" \u00e8, dunque, un mutaforma, in grado di diventare lupo o anche bellissima donna, ma la cui forma originaria \u00e8 quella di una pallida creatura luminosa con un alone azzurro intorno alla gola ed una cintura di campanelle alla vita, con il corpo perennemente macchiato di sangue. Volano e di notte si rifugiano sugli alberi: in vita erano uomini che sono diventati demoni poich\u00e9 si sono nutriti del cervello dei loro simili.\nAd essi si aggiungono i \"baital\", o \"vetala\", che riposano appesi agli alberi a testa in gi\u00f9, sono in grado di animare i cadaveri e camminano tra gli uomini in cerca di prede sotto le spoglie di pellegrini o donne anziane. Considerano se stessi come i \"re\" dei vampiri indiani e per questo spesso si presentano con vesti sgargianti ed impugnano una spada scintillante.\nIl \"brahmaparush\", invece, attinge il sangue delle vittime attraverso il loro teschio.\nInsieme a queste figure, i testi vedici citano anche il \"divoratore di carne cruda\", il \"kravyad\", noto anche come \"yaksha\". Temuto per la rapidit\u00e0 delle sue sortite, questo vampiro, oggi noto come \"pisacha\", ha assunto anche alcune connotazioni benevole: simile ad una divinit\u00e0 capricciosa, esso pu\u00f2 concedere favori a chi gli fa offerte di suo gradimento. Quando, infatti, una persona soffre di un male incurabile, ogni notte si reca ad un crocicchio con offerte di cibo nella speranza che compaia il \"pisacha\" e gli conceda una facile guarigione. Se, per\u00f2, le offerte non sono di suo gradimento, egli si ciber\u00e0 direttamente dal corpo del questuante. (Questa figura leggendaria ricorda la leggenda voodoo di Papa Legba, signore dei crocicchi, anch'esso capriccioso demone che concede i suoi favori o la morte a chi ne richiede i servigi - controllare)\nInfine, resta da citare la \"jigarkhwar\", vampiro-strega della regione del Sind, che con le sue arti magiche pu\u00f2 arrecare danno agli esseri umani. Per neutralizzarla, bisogna marchiarle a fuoco le tempie, riempirle la bocca di sale e tenerla a testa in gi\u00f9 per quaranta giorni.\nBuona parte di queste leggende sono giunte a noi anche grazie all'opera dello scrittore ed esploratore Richard Francis Burton, riunite nella raccolta \"Vrikam the Vampire\".\nVa menzionato, infine, che l'India \u00e8 la terra dei thugs e della dea K\u0101l\u012b, la sanguinaria divinit\u00e0 quadrumane che porta in s\u00e9 tracce di vampirismo e cannibalismo.\nIn Giappone.\nNonostante i vampiri appaiano nel cinema giapponese sin dagli anni cinquanta, il folklore alla base ha origini occidentali. La creatura pi\u00f9 simile al vampiro nella tradizione culturale nipponica \u00e8 forse il nukekubi, la cui testa e collo sono in grado di staccarsi dal corpo per volare via e andare a caccia di prede umane\nComplice l'influenza occidentale, in Giappone la figura dei vampiri ha avuto larga diffusione, specie nel genere dei fumetti manga. Tra i pi\u00f9 importanti: \"Batticuore notturno\" (1983), \"Hellsing\" (1998), \"Batticuore a mezzanotte\" (2002), e \"Karin\" (2003). Quest'ultimo costituisce un'originale rilettura del mito, in quanto Karin, la vampira protagonista, invece di succhiare sangue lo produce e deve liberarsene iniettandolo negli esseri umani, pena il sopraggiungere di improvvise epistassi.&lt;br&gt;\nIn Giappone tramite l'opera di vari autori si affermata una nuova figura vampirica che si sta facendo strada anche nel mondo occidentale: il \"vampiro purosangue\", o \"nato vampiro\". I vampiri di \"Vampire Knight\" ne sono un esempio, come i \"Chiropteri\" di \"BLOOD+\" ed i Vampiri di \"Sanctuary\"."}
{"id": "1312882", "revid": "287204", "url": "https://it.wikipedia.org/wiki?curid=1312882", "title": "Peter Rajczi", "text": ""}
{"id": "1312884", "revid": "1543377", "url": "https://it.wikipedia.org/wiki?curid=1312884", "title": "Vampiri nel folclore americano", "text": "Il vampiro nel folclore americano.\nStoria.\nTra gli amerindi del Nord America, presso cui era molto popolare la figura del vampiro, era diffusa la leggenda del \"wendigo\". Un divoratore di corpi, cervelli ed anime di esseri umani. Spesso era raffigurato con un lungo naso che, introdotto nell'orecchio del malcapitato, serviva per succhiarne via il cervello. Caratteri simili presenta la leggenda del demone dal dito di ferro della mitologia cherokee.\nIn Messico la mitologia vampirica ha prodotto un'altra figura molto diffusa: la Ciuateteo, una donna morta durante il suo primo parto. Queste creature spesso vengono chiamate \"Ciuapipiltin\", che significa \"principessa\", per placarle con un appellativo nobile. Talvolta sono ritenute lo spettro di un bimbo morto in culla e infestano la notte possedendo i corpi dei bambini cui portano paralisi e altre malattie. Sono sempre pallide, con le braccia tinte di bianco e praticano, come si ritiene facciano tutte le streghe, il vampirismo. Lanciano i loro malefici dai crocicchi, dove vengono lasciate loro offerte di pezzi di pane.\nSempre in Messico ci sono i \"tlaciques\", che si trasformano in palle di fuoco o in tacchini selvatici, e le \"civitateo\", streghe-vampiro, di sicura origine azteca, vestite di stracci, vecchie e scheletriche, che assalgono i bambini agli incroci.\nIn Cile, infine, ci sono il \"pihuchen\", un serpente alato in grado di succhiare il sangue a distanza, e il \"Chonchon\", una testa umana con grandi orecchie che gli servono da ali.\nNel Suriname \u00e8 presente la figura dell'Azeman, spirito malvagio femminile con caratteristiche sia del licantropo che del vampiro."}
{"id": "1312885", "revid": "1442080", "url": "https://it.wikipedia.org/wiki?curid=1312885", "title": "Vincenzo Raciti Romeo", "text": "Canonico, Cappellano della Reale Cappella di Santa Venera nella Cattedrale di Acireale, fu archivista della cattedrale di Acireale e socio bibliotecario della locale accademia zelantea. Fu studioso di storia patria e si dedic\u00f2 con particolare cura alla storia della citt\u00e0 di Acireale.\nTra le sue opere pi\u00f9 conosciute \"Acireale e dintorni, guida storico monumentale\", pubblicata nel 1897 e successivamente riedita, in ultimo nel 1927 (terza edizione), a cura dell'accademia degli Zelanti e dei Dafnici. Si tratta di un volume in cui, accanto al profilo storico di Acireale, vengono approfonditi in maniera sistematica i luoghi rilevanti della citt\u00e0 e delle borgate."}
{"id": "1312889", "revid": "729019", "url": "https://it.wikipedia.org/wiki?curid=1312889", "title": "Vampiri nel folclore africano", "text": "Il vampiro nel folclore africano.\nL'influsso del Voodoo e le creature pi\u00f9 diffuse.\nL'Africa, continente dove \u00e8 molto forte la tradizione primitiva e tribale, \u00e8 terra di origine dei riti \"voodoo\" e di alcune delle leggende pi\u00f9 terribili a noi note.&lt;br&gt;\nQuesta mitologia lega in maniera stretta il mito del vampiro con i riti sciamanici e stregoneschi: spesso, infatti, gli sciamani africani sono soliti praticare la necrofagia, il cannibalismo e il vampirismo, in un certo senso tutte variazioni dello stesso mito. In queste zone, solitamente, ci si riferisce ai \"vampiri\" come ai loro \"familiari\", ovvero quelle creature demoniache che servono gli stregoni e sono i messaggeri che li tengono in contatto con le forze del male. Spesso sono animali, come i gatti o i corvi nella tradizione medioevale, o serpenti e granchi giganteschi, in quella africana, come ad esempio lo \"nkala\". Ci sono poi lo \"nyalumaya\", una scultura in legno magicamente animata, e il \"khidudwane\", un cadavere ambulante agli ordini della strega che gli ha concesso quella simil-vita.\nLe streghe-vampiro.\nLe stesse streghe sono in grado di lanciare in aria il loro corpo astrale con particolari incantesimi. Rubano quindi, durante la notte, l'essenza vitale a vittime ignare: a volte si siedono sul tetto della sua capanna per succhiarne via il cuore. \nTra queste streghe troviamo la \"obayifo\", originaria delle trib\u00f9 Ashanti della Costa d'Oro. \u00c8 considerato il vampiro pi\u00f9 pericoloso di tutti. Prende forma di un globo di luce e succhia il sangue dei bambini, mentre percorre enormi distanze distruggendo i raccolti incontrati nel suo casuale peregrinare. Questa figura prende nomi diversi a seconda delle trib\u00f9. La trib\u00f9 Ewe del sud-est del Ghana e del sud del Togo la conosce come \"Adze\", la strega-lucciola che vaga attaccando i bambini e succhiandogli via il sangue o che depreda le palme dall'olio e il cocco dal suo latte. Adze riprende la sua forma umana se catturata.\nLe congreghe di streghe sono solite riunirsi in particolari cerimonie (note nella tradizione europea come sabba). In esse, a turno, bevono il sangue da una grande coppa, la \"baisea\", per aumentare il loro potere attraverso quello racchiuso nel liquido rosso. &lt;br&gt;\nNella regione del Capo queste spesso si servono di spirirti o di zombie che controllano come se fossero loro famigliari. Queste creature vampiresche vengono chiamate \"Impundulu\" e possiedono una insaziabile sete di sangue che rubano alle vittime, uccidendole spesso.&lt;br&gt;\nL'Impundulu \u00e8 una propriet\u00e0 di famiglia e viene ereditato dalla madre alla figlia della famiglia di streghe. Tuttavia non sempre la strega \u00e8 in grado di controllarlo. Talvolta l\u2019\"impundulu\" si presenta alla strega sotto le sembianze di un giovane avvenente, per divenirne l'amante. In realt\u00e0, assetato di sangue, costringe la strega ad inviarlo durante la notte ad uccidere per evitare di essere uccisa a sua volta. In questo senso \u00e8 simile all'incubus.&lt;br&gt;\nSe uccide di sua iniziativa, questa creatura viene detta \"ishologu\".\nGli zombie.\nGli stregoni della Guinea sono in grado di risvegliare i morti, facendoli diventare loro schiavi: detti \"isithfuntela\", sono molto simili agli zombie degli stregoni haitiani e sono in grado di ipnotizzare le loro vittime con il semplice sguardo. Per evitare problemi con il libero arbitrio, gli stregoni piantano nel cervello dei loro schiavi dei chiodi appuntiti.\nSempre nel tema degli \"zombie\", si devono citare i \"mutala\", che altro non sono se non la parte malvagia dell'anima dei morti che non riesce a trovare pace. Vagano nel regno dei vivi trascinandosi al suolo con la forza delle sole braccia, avendo la forma di un cadavere putrefatto senza gambe. Durante la notte si impossessano dell'essenza vitale delle loro vittime strappandogli i capelli.\nA volte capita poi che qualcuno non riesca proprio a morire e che, nonostante la sepoltura, egli si rialzi e inizi a girare per le capanne del villaggio. Noto come \"wusangu\", egli \u00e8 un immortale che non riesce a trovare pace, senza per\u00f2 mai nuocere a nessuno, salvo che per i suoi lamenti e la sua cronica amnesia. Ben pi\u00f9 pericoloso \u00e8 invece il \"loango\", spirito irrequieto di uno stregone defunto, che si aggira senza posa per le foreste alla ricerca di sangue da succhiare da vittime umane o animali, senza troppe distinzioni.\nI vampiri degli alberi.\nGli \"asanbosam\" del Ghana del sud hanno aspetto umanoide, vivono nelle parti pi\u00f9 profonde delle foreste e sono dotati di denti durissimi e uncini agli arti inferiori, che utilizzano per ghermire i viandanti e portarli nei loro rifugi in cima agli alberi, dove poi verranno divorati con comodo. La loro figura somiglia all'australiano Yara-ma-yha-who.\nControincantesimi.\nI Bant\u00f9, gli Obang e i Keaka ritengono di avere un rimedio contro questi terribili mali: esumano i corpi di coloro che sono stati sospettati di aver praticato in vita la stregoneria per sventrarli in pubblico.&lt;br&gt;\nDalle viscere, o uscir\u00e0 il suo \"familiare\", sotto forma di uccello nero, ratto o pipistrello, che si cercher\u00e0 subito di eliminare, o verr\u00e0 trovata una escrescenza maligna, detta \"ko'du\".\nIl corpo del vampiro, invece, viene bruciato in una notte senza luna o inchiodato al suolo."}
{"id": "1312890", "revid": "125689335", "url": "https://it.wikipedia.org/wiki?curid=1312890", "title": "Carta d'identit\u00e0 cartacea italiana", "text": "La carta d'identit\u00e0 cartacea italiana \u00e8 uno dei documenti di riconoscimento previsti in Italia dalla legge.\nViene utilizzata dalla persona a cui \u00e8 intestata come documento di riconoscimento personale, e come documento per l'espatrio (negli stati che l'accettano al posto del passaporto per i cittadini di un dato stato se valida e autorizzata a tale scopo) e per identificarsi al fine di usufruire di servizi per i quali \u00e8 richiesto un documento di riconoscimento (per esempio ottenere alloggio in alberghi) o richiesto da chi fornisca il servizio o venda una merce per identificare il cliente.\nCon il decreto interministeriale del 23 dicembre 2015 sono state definite le modalit\u00e0 tecniche di emissione della Carta d'identit\u00e0 elettronica, che \u00e8 emessa da tutti i municipi a partire dal 2018 e sostituisce la \"vecchia\" carta d'identit\u00e0 cartacea, nonch\u00e9 le prime versioni pilota di quelle elettroniche. Tutti i documenti saranno validi fino alla loro scadenza naturale.\nLa carta d'identit\u00e0 cartacea verr\u00e0 rilasciata ugualmente solo in casi di estrema esigenza o per tutti i cittadini che non possono recarsi per motivi di handicap presso il municipio. \nSecondo il nuovo Regolamento (UE) 2019/1157 del Parlamento Europeo e del Consiglio del 20 giugno 2019 sul rafforzamento della sicurezza delle carte d'identit\u00e0 dei cittadini dell'Unione, i documenti privi di una zona a lettura ottica (\"machine-readable zone\" \u2013 MRZ) cesseranno di essere validi alla loro scadenza o entro il 3 agosto 2026, se quest'ultima data sar\u00e0 anteriore. Ad oggi, non \u00e8 dato sapere in che modo tale disposizione verr\u00e0 applicata alle carte d'identit\u00e0 cartacee italiane. \nCaratteristiche generali.\nLa carta d'identit\u00e0 deve essere conforme al modello stabilito dal ministero dell'interno (art. 3\" del T.U.L.P.S\"). \u00c8 in forma cartacea e pieghevole e di colore marrone, tranne che nelle province ove esistono minoranze linguistiche, nelle quali il modello viene emesso con una colorazione differente.\nAi sensi del decreto Brunetta del 2008 ha durata di 10 anni. Per le carte emesse dal 1\u00ba gennaio 2009 la data di scadenza \u00e8 indicata sulla carta.\nL'indicazione dello stato civile, un tempo obbligatoria, \u00e8 facoltativa, su richiesta dell'interessato.\nL'indicazione della professione sulla carta d'identit\u00e0 non \u00e8 elemento necessario per l'identificazione della persona, ma utile a fini statistici. Pertanto la circolare del Ministero dell'Interno n. 10 del 1\u00ba dicembre 1966, che stabiliva l'indicazione della professione svolta dall'interessato sulla carta d'identit\u00e0, deve ritenersi superata, anche alla luce dell'art. 2, comma 10 della legge 15 maggio 1997, n. 127, che non prevede tra le notizie da riportare sul documento, quello della professione. La denominazione riportata per indicare la professione pu\u00f2 essere scelta dal cittadino tra quelle previste in un apposito elenco, tuttavia l'obbligatoriet\u00e0 dell'indicazione della professione \u00e8 ancora oggetto di controversie: sulla scorta della normativa a tutela della privacy e del testo unico in materia di documentazione amministrativa, molte amministrazioni riportano sul documento la professione solo su richiesta dell'interessato, mentre altre amministrazioni si sono spinte fino a ometterla anche in questa circostanza.\nAi sensi dell'art. 289, ultimo comma del R.D. 6 maggio 1940, n. 635 (\"Regolamento per l'esecuzione del Testo unico delle leggi di pubblica sicurezza\") \u00e8 possibile l'apposizione dell'impronta digitale del titolare; tuttavia la norma ne afferma la facoltativit\u00e0.\nLa carta d'identit\u00e0 cartacea italiana \u00e8 tra le pi\u00f9 contraffatte d'Europa, data la sua facilit\u00e0 di falsificazione (ad esempio la foto \u00e8 solo incollata); inoltre \u00e8 facilmente deteriorabile ed \u00e8 scritta solo in italiano (ad eccezione di quelle stampate nelle zone bilingue). La risposta tecnologica \u00e8 la carta d'identit\u00e0 elettronica, con standard elevati di sicurezza; l'Italia ha terminato la fase sperimentale dell'introduzione di questa tecnologia nel dicembre 2015.\nCarta d'identit\u00e0 bilingue.\nIn province dove risiedono minoranze linguistiche, la carta d'identit\u00e0 \u00e8 bilingue e viene emessa in colore differente (nella Provincia autonoma di Bolzano \u00e8 di colore verde in italiano-tedesco, in alcuni comuni delle ex province di Trieste, Gorizia e Udine \u00e8 di colore verde scuro in italiano-sloveno e il suo rilascio \u00e8 facoltativo, a richiesta dell'interessato, mentre nella Regione autonoma Valle d'Aosta \u00e8 di colore blu in italiano-francese).\nCarta d'identit\u00e0 elettronica.\nLa carta d'identit\u00e0 elettronica ideata nel 1997 per sostituire gradualmente quella in forma cartacea. La prima versione (sperimentale) \u00e8 stata consegnata il 17 marzo 2001 ma il suo impiego rimase limitato fino al 2016. Essa era rilasciata su richiesta dell'interessato e solo nei comuni che ne avessero adottato il rilascio (sia come campione pilota, o a proprie spese). Col decreto ministeriale del 23 dicembre 2015, il rilascio della CIE diventa regolare in tutto il territorio nazionale e nei consolati per i cittadini italiani residenti all'estero.\nDisciplina.\nRilascio.\nLa carta d'identit\u00e0 \u00e8 rilasciata dal comune italiano di residenza o di dimora del cittadino. Il sindaco del comune ha l'obbligo, ai sensi testo unico delle leggi di pubblica sicurezza (\"TULPS\"), di rilasciarla alle persone che ne facciano richiesta senza distinzione d'et\u00e0. A differenza del passaporto italiano viene quindi rilasciata anche a persone straniere, purch\u00e9 residenti o dimoranti in un comune italiano.\nLa legge finanziaria per l'anno 2007 ha inoltre stabilito che, a partire dal 1\u00ba giugno 2007, i consolati italiani sono autorizzati a rilasciare e rinnovare la carta d'identit\u00e0 per i cittadini italiani residenti all'estero iscritti all'AIRE. Il costo \u00e8 equivalente a quello per i cittadini residenti in Italia.\nLa carta d'identit\u00e0 viene dunque rilasciata a tutti cittadini residenti o dimoranti in Italia fin dalla nascita, seppur con differenti periodi di validit\u00e0. Fino al giorno antecedente al diciottesimo anno \u00e8 necessaria la firma di un genitore (di entrambi i genitori come assenso all'espatrio, se si vuole che la carta d'identit\u00e0 sia valida per tale funzione). \u00c8 anche possibile per un genitore fuori sede per motivi di lavoro o altro, impedito a presentarsi al Comune di residenza, inviare richiesta scritta, con le forme dell'autocertificazione, di rilascio della carta d'identit\u00e0 valida per l'espatrio per il figlio, allegando fotocopia di un valido documento di riconoscimento. In tal caso sar\u00e0 per\u00f2 necessario un altro maggiorenne provvisto di documento d'identit\u00e0 che funga da testimone, qualora il minore risulti sprovvisto di altro documento identificativo.\n\u00c8 possibile rilasciarla anche ai cittadini non residenti, previa acquisizione del nulla-osta dal comune di residenza. In questi casi, il rinnovo della carta d'identit\u00e0 pu\u00f2 avvenire per gravi e comprovati motivi di impedimento a recarsi presso il proprio Comune di residenza, adeguatamente documentati.\nPer i cittadini impossibilitati a recarsi presso il proprio Municipio per gravi motivi di salute, occorre prendere accordi con gli uffici, che provvederanno alla consegna della stessa direttamente al domicilio dell'interessato per il tramite della Polizia Municipale. Il rilascio \u00e8 immediato e il costo \u00e8 di Euro 5,42.\nLo stato civile dell'interessato viene inserito soltanto su richiesta del cittadino.\nPeriodo di validit\u00e0, rinnovo e sostituzione.\nIl periodo di validit\u00e0 della carta varia a seconda dell'et\u00e0 del richiedente (in conformit\u00e0 al D.L. n. 70 del 13/05/2011, convertito con modificazioni dalla L. 12 luglio 2011, n. 106 [in G.U. 12/7/2011, n. 160]):\nI documenti di identit\u00e0 (e quindi anche le carte d'identit\u00e0) di cui all'articolo 1, comma 1, lettere c), d) ed e), del D.P.R. n. 445 del 28 dicembre 2000, rilasciati o rinnovati (ma non quelle semplicemente prorogate) successivamente all'entrata in vigore del decreto-legge 9 febbraio 2012, n. 5, convertito in legge 4 aprile 2012, n. 35 hanno scadenza nel giorno del compleanno successivo allo scadere del decimo (o quinto o terzo) anno, e avranno dunque una durata di una frazione d'anno superiore alla scadenza che si sarebbe altrimenti prevista.\nPer il rinnovo, che pu\u00f2 essere richiesto a partire dal 180\u00ba giorno precedente la data di scadenza (dunque a partire da 6 mesi prima della scadenza), o la sostituzione di una carta d'identit\u00e0 smarrita, rubata, deteriorata o distrutta, occorre presentarsi personalmente, muniti di:\nSimilmente il timbro di proroga apposto sulla carta d'identit\u00e0 cartacea a volte non viene riconosciuto per l'espatrio, anche all'interno dei confini europei. Per evitare possibili problemi si consiglia quindi a chi deve recarsi all'estero di chiedere il rilascio di una nuova carta d'identit\u00e0. A questo proposito il Ministero dell'Interno, con circolare n. 23 del 2010, ha chiesto ai prefetti di informare i comuni dell'esistenza della possibilit\u00e0 del rinnovo della carta d'identit\u00e0 anche prima della scadenza prorogata, per evitare possibili problemi ai cittadini che dovessero recarsi all'estero.\nObbligatoriet\u00e0 di porto.\nAlle persone pericolose o sospette pu\u00f2 essere ordinato (sempre ai sensi del \"TULPS\", art. 4) dall'autorit\u00e0 di pubblica sicurezza di munirsi, entro un dato termine, della carta d'identit\u00e0 e di esibirla a ogni richiesta degli ufficiali o degli agenti di pubblica sicurezza.\nNon esiste alcun obbligo di portare con s\u00e9 la carta d'identit\u00e0 o documento equipollente (a parte il caso delle varie patenti di guida dei veicoli), ma l'autorit\u00e0 di P.S. pu\u00f2 sottoporre a rilievi segnaletici coloro che non possono provare la propria identit\u00e0 (ove non volessero potrebbero ricorrere fattispecie penali relative al rifiuto di dare indicazioni sulla propria identit\u00e0 personale, di cui all'art. 651 c.p.).\nIl D.P.R. n. 445 del 2000 pone ordine rispetto alle norme approvate negli anni in materia di rilascio dei documenti e accertamento dell'identit\u00e0. All'art. 35, in particolare, sono elencati i documenti equipollenti alla carta d'identit\u00e0.\nCon validit\u00e0 per l'espatrio.\nDati alcuni problemi di riconoscimento (tra cui quelli relativi alla proroga precedentemente citati) della carta d'identit\u00e0 Italiana, il Ministero degli Affari Esteri, tramite il suo portale web \"Viaggiaresicuri\", consiglia l'uso del passaporto per i cittadini italiani che vogliano recarsi al di fuori dei confini nazionali.\nUfficialmente la carta d'identit\u00e0 consente l'espatrio nei seguenti Paesi:\nPer i paesi dell\"'area Schengen\" bisogna ricordare che:\nLa validit\u00e0, comunque, dei documenti per l'espatrio viene vagliata semestralmente dalle autorit\u00e0 competenti. Per ogni aggiornamento \u00e8 necessario collegarsi al sito della Polizia di Stato.\nSmarrimento o furto.\nIn caso di smarrimento o furto della carta d'identit\u00e0 occorrono:\nBench\u00e9 l'art.47 comma 4 del D.P.R. 28 dicembre 2000 n. 445 preveda che:\nla circolare del Ministero dell'Interno del 30 giugno 2003, n. 16 ha affermato l'obbligatoriet\u00e0 della denuncia di smarrimento poich\u00e9 la carta d'identit\u00e0 \u00e8 un documento di identificazione ai fini di polizia assimilato alle carte valori, e inoltre \u00e8 un documento equipollente al passaporto."}
{"id": "1312899", "revid": "2039709", "url": "https://it.wikipedia.org/wiki?curid=1312899", "title": "Grande magazzino", "text": "Un grande magazzino \u00e8 un negozio di vendita al dettaglio che offre una vasta gamma di beni di consumo (di regola non alimentari) in diverse categorie di prodotti noti come \"dipartimenti\". \nStoria.\nDurante la met\u00e0 del XIX secolo, esplose la moda dei grandi magazzini che, nelle grandi citt\u00e0, rivoluzionarono in modo permanente le abitudini i metodi di acquisto dei prodotti, cos\u00ec come i concetti di servizio e lusso. Ci\u00f2 avvenne ad esempio a Londra (con Whiteleys), a Parigi (Le Bon March\u00e9 nel 1852) e a New York (con Stewart's).\nNegli anni 1970, i grandi magazzini persero di importanza a causa degli emergenti \"discount\", e, a partire dal 2010 iniziarono a subire ulteriori pressioni a causa del commercio elettronico.\nDescrizione.\nI loro reparti includono settori che spaziano dall'abbigliamento, ai mobili, agli elettrodomestici, ai giocattoli, ai cosmetici, agli articoli per la casa, al giardinaggio, agli articoli da toeletta, agli articoli sportivi, al fai-da-te, alla tintura e all'hardware. Inoltre, a volte, sono incluse altre linee di prodotti come cibo, libri, gioielli, elettronica, articoli di cancelleria, attrezzature fotografiche, prodotti per l'infanzia e prodotti per animali domestici. Alcuni dei negozi presenti in un grande magazzino fanno parte di catene di vendita pi\u00f9 grandi, mentre altri sono rivenditori indipendenti. I superstore, gli ipermercati e i discount sono correlabili ai grandi magazzini storici."}
{"id": "1312901", "revid": "1155", "url": "https://it.wikipedia.org/wiki?curid=1312901", "title": "Cheirodon axelrodi", "text": ""}
{"id": "1312902", "revid": "599013", "url": "https://it.wikipedia.org/wiki?curid=1312902", "title": "Claire Chennault", "text": "Chennault organizz\u00f2 il Gruppo volontari americani o Tigri Volanti, che prest\u00f2 servizio in Cina prima che gli Stati Uniti d'America entrassero in guerra.\nNel luglio del 1942, dopo l'intervento degli Stati Uniti, il Gruppo volontari americani fu incorporato nel resto delle forze aeree degli USA, che combattevano in Cina. Entro quel periodo, tuttavia, essi erano riusciti a distruggere 300 apparecchi giapponesi, rallentando cos\u00ec l'avanzata del nemico. Nel 1943 Chennault fu promosso generale, ebbe il comando della 14\u00aa armata aerea (volontari) degli Stati Uniti in Cina, e prese parte alla conferenza di Washington sulla strategia dell'Estremo Oriente.\nNel luglio del 1943 i piloti di Chennault si erano conquistati la superiorit\u00e0 aerea nella Cina orientale, ed in seguito appoggiarono l'esercito cinese nel suo sforzo di respingere i giapponesi in mare. Ma nel luglio del 1945, dopo aver rifiutato di sciogliere la formazione cino-americana della forza aerea cinese, Chennault rinunci\u00f2 al comando della Fourteenth Air Force (14\u00aa delle Numbered Air Force).\nAl cinema e in televisione.\nIl personaggio di Claire Lee Chennault appare in un film statunitense del 1945 e, nel 1976, in uno degli episodi televisivi della serie \"La squadriglia delle pecore nere\"."}
{"id": "1312904", "revid": "1543377", "url": "https://it.wikipedia.org/wiki?curid=1312904", "title": "Igor' Netto", "text": "Storico capitano dell'Unione Sovietica che vinse le Olimpiadi di Melbourne 1956 e gli Europei del 1960, \u00e8 stato votato dagli appassionati di calcio ex-sovietici come il pi\u00f9 forte centrocampista e uno dei pi\u00f9 forti tra i giocatori sovietici di tutti i tempi.\nVita privata.\nNato a Mosca nel 1930 da una famiglia immigrata dall'Italia nel XVIII secolo, si appassion\u00f2 al calcio fin da bambino giocando in piccoli campetti ricavati nelle strade della capitale. Gioc\u00f2 anche per la squadra di hockey su ghiaccio dello Spartak, disputando 22 partite come attaccante nelle stagioni 1948-1949 e 1950-1951 nel massimo campionato sovietico durante la pausa invernale del calcio. Smise per la paura che i troppi infortuni connessi a questo sport gli pregiudicassero la possibilit\u00e0 di continuare con il calcio. Negli anni ottanta inizi\u00f2 a soffrire per la malattia di Alzheimer e mor\u00ec nel 1999.\nCaratteristiche tecniche.\nGiocatore mancino, fu famoso per l'ottimo controllo di palla, che gli rese facile passare da centrocampista arretrato a centrocampista centrale. Divenne uno dei migliori interni e giocatori a tutto campo di sempre, instancabile nel difendere e appoggiare l'attacco. Tra le sue caratteristiche migliori vi erano il dinamismo, lo stile, la tecnica, la compostezza, la grande visione di gioco e la forte personalit\u00e0 di leader. Prediligeva il possesso palla e l'avanzamento con una rete di passaggi, fu quindi molto critico dei lanci lunghi dalla difesa a scavalcare il centrocampo. A un compagno, che butt\u00f2 in avanti il pallone ricevuto al calcio d'avvio, disse che doveva passare il pallone a un uomo e non alla folla. Era molto sicuro di s\u00e9 e non rischiava di perdere il pallone sbagliando un passaggio.\nFu anche famoso per il suo \"fair play\", ai Mondiali del 1962 in Cile fece notare all'arbitro di Unione Sovietica Uruguay, sul risultato di 1-1, che il pallone finito in rete dopo il tiro del compagno Igor' \u010cislenko era entrato dall'esterno della rete attraverso un buco nella stessa, e l'arbitro annull\u00f2 il gol del 2-1 che aveva concesso; i sovietici ne segnarono comunque un altro e vinsero 2-1. Questo ed altri episodi simili con cui si guadagn\u00f2 il rispetto di compagni e avversari fanno di Netto uno dei pi\u00f9 grandi gentiluomini del mondo del calcio.\nCarriera.\nGiocatore.\nClub.\nGioc\u00f2 per tutta la carriera nello , con cui debutt\u00f2 a 19 anni nel 1949. Era la societ\u00e0 sportiva del pi\u00f9 grande sindacato operaio del Paese e da 10 anni non vinceva il massimo campionato. Quello stesso anno arriv\u00f2 allo Spartak il grande attaccante Nikita Simonjan, che fu con Netto alla base del rilancio della squadra. Netto fu inizialmente schierato come centrocampista laterale difensivo, sebbene avesse attitudini pi\u00f9 offensive dei pari ruolo dell'epoca. Fu in seguito spostato nel ruolo di centrocampista centrale diventando il cardine del gioco. Aveva una forte personalit\u00e0 e un grande acendente sui compagni che gli permisero di diventare il leader dello Spartak e della Nazionale, e che gli valsero la fascia di capitano quando era ancora giovane, malgrado molti suoi compagni fossero pi\u00f9 vecchi ed esperti.\nCon il cambiamento di allenatore nel 1952 arriv\u00f2 il primo trionfo in campionato dopo molti anni di attesa. Netto fu il motore del grande Spartak che tra il 1952 e il 1963 vinse cinque titoli nazionali e tre Coppe dell'URSS. Nelle diciotto stagioni di militanza con la squadra moscovita, collezion\u00f2 368 presenze coronate da 36 reti. Al suo ritiro, nel 1966, torn\u00f2 per un breve periodo all'hockey su ghiaccio come allenatore.\nNazionale.\nL'esordio in Nazionale avvenne nel 1952, quando il ct Boris Arkad'ev lo convoc\u00f2 in vista del torneo di calcio ai Giochi olimpici di Helsinki. Netto debutt\u00f2 giocando da titolare fin dal primo turno, il 15 luglio contro la , battuta per 2-1. Nel secondo turno contro la , l'Unione Sovietica perdeva 5-1 a 15 minuti dal termine ma riusc\u00ec a chiudere l'incontro sul 5-5. Nella ripetizione ebbe la meglio con il risultato di 3-1 la Jugoslavia, futura medaglia d'argento.\nNel 1954, dopo l'addio alla Nazionale di Vsevolod Bobrov, Netto divenne capitano del team sovietico. L'anno dopo, il 16 settembre in amichevole contro l' (battuta 11-1), Netto realizz\u00f2 il primo gol con la maglia della Nazionale. Nel 1956, ai Giochi Olimpici di Melbourne, la sua squadra vinse la medaglia d'oro battendo in finale per 1-0 la Jugoslavia. L'impresa valse a Netto e agli altri olimpionici nel 1957 l'onorificenza dell'Ordine di Lenin, la pi\u00f9 grande decorazione sovietica, per il contributo allo sport nazionale.\nNel 1958 Netto prese parte al Mondiale di Svezia, ma a causa di un grave infortunio a un ginocchio gioc\u00f2 solo la partita della prima fase persa per 2-0 contro il di Pel\u00e9. Nella prima edizione del Campionato europeo di calcio nel 1960 fu il capitano della squadra che vinse il torneo battendo in finale la Jugoslavia per 2-1 dopo i tempi supplementari. Alla fine del torneo circol\u00f2 la voce di un suo passaggio al Real Madrid. I giocatori che vinsero il titolo europeo e l'Olimpiade sono conosciuti come la generazione d'oro del calcio sovietico, tra i suoi compagni pi\u00f9 forti vi erano il grande portiere Ja\u0161in e l'attaccante Ivanov.\nNel 1962, al mondiale cileno, i sovietici con Netto terminarono il girone finendo a pari punti con l'Inghilterra e passarono il turno sconfiggendola nello spareggio. Furono quindi eliminati nei quarti di finale dal . L'anno seguente Netto fece la sua penultima apparizione in Nazionale, mentre l'ultima presenza fu nell'incontro pareggiato 0-0 con l' il 16 maggio 1965; chiuse la carriera con la maglia dell'URSS dopo 54 partite e 4 gol.\nAllenatore.\nRitiratosi dall'attivit\u00e0 di calciatore nel 1966, Netto inizi\u00f2 l'anno seguente quella di allenatore. I ciprioti dell' furono il suo primo club, seguito dai connazionali dello \u0160innik Jaroslavl' e dalla Nazionale iraniana. Nel 1977 pass\u00f2 ai greci del Panionios, per poi fare rientro in Unione Sovietica per allenare gli azeri del Neft\u00e7i Baku. Chiuse la carriera allo Spartak Mosca lavorando con le giovanili.\nRiconoscimenti.\nDopo la sua morte, lo Spartak intitol\u00f2 al suo nome uno degli stadi in cui la squadra giocava."}
{"id": "1312905", "revid": "1374756", "url": "https://it.wikipedia.org/wiki?curid=1312905", "title": "Luca Mantini", "text": "Biografia.\nMantini era uno studente universitario fiorentino, di estrazione proletaria, che inizi\u00f2 il suo percorso politico all'interno di Lotta Continua. In seguito agli scontri avvenuti nel 1972 a Prato, durante un comizio elettorale del Movimento Sociale Italiano, Mantini viene arrestato e rinchiuso nel carcere di Firenze, per poi subire una condanna a due anni e otto mesi per lancio di bottiglie molotov. Grazie alla legge Valpreda sconter\u00e0 solo nove mesi di carcere.\nNel carcere toscano Mantini fa una scelta inusuale, rifiuta di essere recluso con gli altri detenuti politici e sceglie la convivenza con i delinquenti comuni, i cosiddetti \u201cextralegali\u201d, per lo pi\u00f9 malavitosi incriminati per rapine. In loro Mantini intravede un certo \u201ccambiamento\u201d, avvenuto nella realt\u00e0 carceraria, per cui quegli uomini hanno unito, al loro carattere malavitoso, quello \u201cribelle\u201d, che li porta a politicizzarsi, un po' per vera convinzione, un po' per opportunismo, e un po' per pi\u00f9 semplici motivi di costume dell'epoca. Con loro Mantini fonda il \"Collettivo George Jackson\", intitolato a quest'ultimo attivista, che divenne marxista durante la sua reclusione in carcere. La sua intenzione \u00e8 di applicare in Italia la prassi e la teoria di lotta politica delle Pantere Nere dei ghetti neri americani, cercando militanti tra gli appartenenti al sottoproletariato urbano che vivevano ai margini della legalit\u00e0. In seguito, una volta usciti dal carcere, lui e altri che dividevano la cella sarebbero diventati dirigenti dei NAP (Nuclei Armati Proletari). Il collettivo Jackson ebbe una notevole importanza, in quanto fu la prima aggregazione di ex-detenuti politicizzati.\nLa morte di Mantini avvenne il 29 ottobre 1974, durante una tentata rapina a scopo di autofinanziamento, ai danni della Cassa di Risparmio di Firenze in piazza Leon Battista Alberti a Firenze. Nel conflitto a fuoco con le forze dell'ordine (carabinieri Luciano Arrigucci, maresciallo, Domenico Romaniello, appuntato, e Mauro Conti) morirono anche il ventenne Giuseppe Sergio Romeo, napoletano conosciuto in carcere. Furono invece catturati i suoi compagni Pietro Sofia e Pasquale Abatangelo, mentre un quinto rapinatore riusc\u00ec a fuggire.\nNelle ore immediatamente successive alla notizia della morte congiunta di Mantini (gi\u00e0 noto per la sua attivit\u00e0 politica) e Romeo (di cui erano noti i soli precedenti di comune delinquenza), vi furono perplessit\u00e0 nel qualificare la natura della rapina, che si risolsero dopo una telefonata anonima fatta a nome dei NAP, in cui veniva rivendicato il tentato \"esproprio proletario\" della banca e venivano rivelati i nomi dei terroristi catturati.\nI suoi funerali, svolti il 31 ottobre, furono preceduti dall'affissione sui muri di Firenze di manifesti scritti a mano e firmati \"Autonomia Proletaria Collettivo Autonomo Santa Croce e Collettivo Jackson\", in cui Mantini era definito come \"proletario rivoluzionario militante comunista\".\nL'8 luglio del 1975, a Roma, la sorella di Luca, Anna Maria Mantini, nome di battaglia \"Luisa\", fu uccisa in circostanze non chiarite da una squadra dell'antiterrorismo guidata dal questore Emilio Santillo, che aveva scoperto la sua abitazione grazie a una delazione. Nel 1976 l'agente Antonio Tuzzolino, responsabile della morte della Mantini, fu gravemente ferito alla colonna vertebrale in un atto di ritorsione.\nAl nome del terrorista ucciso verr\u00e0 intitolata una colonna toscana delle Brigate Rosse, detta \"Brigata Luca Mantini\" (circa 1977-1983), nonch\u00e9 i \"Nuclei di Azione Territoriale (Luca e Annamaria Mantini)\" (circa 2009), presenti in 5 citt\u00e0: Milano, Torino, Bergamo, Lecco e Bologna."}
{"id": "1312909", "revid": "228587", "url": "https://it.wikipedia.org/wiki?curid=1312909", "title": "Animazione turistica", "text": "L'animazione turistica \u00e8 l'insieme delle attivit\u00e0 di carattere ludico, sportivo e ricreativo svolte all'interno di una struttura ricettiva da personale dedicato per intrattenere i clienti, favorirne la conoscenza reciproca e facilitare loro la fruizione dei servizi e delle opportunit\u00e0 che la struttura e l'ambiente circostante offrono.\nStoria.\nNel 1950 ad Alc\u00fadia, nelle Isole Baleari il fondatore del Club M\u00e9diterran\u00e9e Gilbert Trigano su un'idea di G\u00e9rard Blitz estende l'animazione al turismo di massa trasformando il villaggio spartano delle origini (in cui gli ospiti erano alloggiati in tende militari, i pasti venivano cucinati a turno e l'animazione era un prodotto spontaneo del gruppo) in un'offerta turistica pi\u00f9 accattivante: Trigano infatti ingaggia persone che, in cambio della gratuit\u00e0 dell'ospitalit\u00e0, insegnano agli altri ospiti una disciplina sportiva o gestiscono l'accesso alle strutture sportive.\nL'attivit\u00e0 successivamente definita come animazione turistica si ritrova anche nel romanzo della scrittrice britannica Agatha Christie, \"C'\u00e8 un cadavere in biblioteca\", del 1942 dove due personaggi, Josephine e Raymond, dipendenti di un albergo di lusso, eseguono quotidianamente numeri di danza per intrattenere gli ospiti: Raymond inoltre impartisce lezioni di tennis e fa da cavaliere alle signore che vogliano ballare; Josephine organizza tavoli di bridge e aiuta gli ospiti a socializzare. \nNegli anni '60 nasce la necessit\u00e0 di una forma di custodia dei bambini che permetta ai genitori di impegnarsi nelle attivit\u00e0 ricreative: sono i primi cosiddetti \"Mini Club\", dedicati agli ospiti pi\u00f9 giovani.\nGli anni '70 segnano un ulteriore sviluppo dell'animazione turistica con l'organizzazione dell'intrattenimento serale, costituito da giochi, piccoli spettacoli, musica e nei decenni successivi l'animazione turistica si diffonde fino a impiegare, oggi, un numero considerevole di operatori.\nFacendo un confronto con le animazioni degli anni 70 e quelle degli anni odierni si possono notare alcune differenze. In un'era in cui le persone sono profondamente dedite ai propri impieghi, le vacanze costituiscono un vero e proprio momento di relax: per questo motivo l'animazione recente \u00e8 molto pi\u00f9 discreta ed organizzata, al fine di regalare esperienza indimenticabili sia agli ospiti pi\u00f9 attivi ed energici, sia a coloro che preferiscono riposarsi in totale relax e tranquillit\u00e0. \nInoltre, con lo sviluppo delle nuove tecnologie, anche il mondo dell'animazione ha iniziato a sfruttare le innovazioni digitali per offrire servizi innovativi e di qualit\u00e0, quali l'utilizzo di social network e di specifiche app per smartphone al fine di promuovere le proprie attivit\u00e0 e di favorire un maggiore contatto tra ospite ed animatore.\nFormule e funzioni.\nL'attivit\u00e0 di animazione turistica si pu\u00f2 suddividere in diverse tipologie.\nAnimazione di contatto.\nL\"'animazione di contatto\" \u00e8 il fondamento di ogni attivit\u00e0 di animazione turistica e consiste nell'entrare in relazione amichevole con gli ospiti presenti nella struttura al fine di facilitarne la socializzazione reciproca, la conoscenza della struttura, delle attivit\u00e0, delle opportunit\u00e0 e dei servizi proposti. Gli strumenti principali di questa attivit\u00e0 sono l'accoglienza all'arrivo, il saluto, il dialogo e la conversazione durante la giornata, i pasti assunti in compagnia. \nAnimazione di intrattenimento.\nConsiste nell'ideazione, organizzazione e realizzazione di una serie di appuntamenti diurni e serali volti a intrattenere gli ospiti. Fanno parte di questa attivit\u00e0 l'organizzazione di giochi, la proposizione di spettacoli, gli appuntamenti di tipo sportivo come le lezioni di vari tipi di ballo e ginnastiche, i tornei di giochi sportivi o sedentari, gli spettacoli serali. L'insieme di queste attivit\u00e0 rappresenta la struttura portante dell'attivit\u00e0 di animazione.\nAnimazione di servizio.\nSi tratta di attivit\u00e0 dove \u00e8 prevalente il fornire informazioni, la gestione delle strutture a disposizione degli ospiti tramite meccanismi di prenotazione, noleggio o semplice regolamentazione, la promozione di escursioni all'esterno, l'istruzione individuale o collettiva di varie discipline sportive, la cura, la custodia e l'intrattenimento degli ospiti pi\u00f9 giovani e pi\u00f9 piccoli.\nAnimazione internazionale.\n\u00c8 il tipo di animazione che viene attuato nelle strutture ricettive in cui si trovino ospiti provenienti da Paesi diversi e che quindi abbiano bisogno di animatori in grado di parlare pi\u00f9 lingue nelle attivit\u00e0 sportive, di miniclub e di intrattenimento. Nelle attivit\u00e0 serali e di spettacolo prevalgono il ballo, il canto e la comicit\u00e0 muta o musicale.\nOrganizzazione.\nIl servizio di animazione turistica viene reso attraverso appositi \"staff\" o \"\u00e9quipe\" di animatori turistici opportunamente selezionati, formati e organizzati in forma gerarchica: al vertice di ogni gruppo vi \u00e8 un responsabile unico detto \"capo-animazione\", o \"capo-\u00e9quipe\", o \"capo-villaggio\" a cui fanno riferimento dei \"responsabili di settore\". I principali gruppi in cui si suole suddividere il personale di animazione sono:\nTecnici dello spettacolo.\nVi fanno parte le figure professionali principalmente indirizzate a creare, organizzare e realizzare gli spettacoli serali. Fra questi lo scenografo, il coreografo, il tecnico del suono, il direttore artistico, il tecnico delle luci, il disc jockey, la costumista, i musicisti e, negli staff pi\u00f9 grandi, comici e ballerini.\nAnimatori sportivi.\nPartecipano a questo settore tutti gli istruttori sportivi delle varie discipline disponibili all'interno della struttura turistica: gli sport pi\u00f9 comuni sono il tennis, la vela, il wind-surf, il tiro con l'arco, la canoa, l'equitazione, varie arti marziali, lo sci nautico. In questo gruppo di animatori trovano posto anche gli organizzatori dei tornei sportivi di calcetto, basket, pallavolo, beach volley, pallanuoto e Tennistavolo. \nAnimatori di contatto.\nSi tratta di animatori specificatamente dedicati all'ideazione e conduzione di appuntamenti ludici durante la giornata, di performance spettacolari, di feste a tema e al coinvolgimento degli ospiti nella varie attivit\u00e0 proposte dal programma. Un bravo animatore di contatto deve essere in grado di dare informazioni sia sulla struttura turistica che sul territorio circostante, diventando abile nel gestire le conversazioni con gli ospiti, in cui si possono trattare anche argomenti pi\u00f9 personali in modo da creare un rapporto di maggiore confidenza. L'animatore di contatto \u00e8 la vera anima del villaggio, colui che diventa un'icona e un punto di riferimento per tutti gli ospiti, dai pi\u00f9 grandi ai pi\u00f9 piccoli. \nAnimatori per ragazzi e bambini.\nSono gli animatori che si occupano degli ospiti che hanno meno di 18 anni e per i quali i gestori dei villaggi predispongono diversi servizi di custodia e intrattenimento che prendono differenti nomi commerciali come \"nurserie (0 - 3 anni)\", \"babyclub (3 - 6 anni)\", \"miniclub (7 - 10 anni)\", \"teenclub ( 11 - 14 anni) e juniorclub ( 15 - 18 anni).\" Per ogni categoria vengono proposte attivit\u00e0 pensate ad hoc in base all'et\u00e0 dei bambini e ragazzi ospiti della struttura, diversificando l'offerta in modo da garantire intrattenimento (sia giornaliero che serale) per qualsiasi fascia d'et\u00e0.\nFitness.\nSi occupa, durante il diurno, di attivit\u00e0 come: aerobica, stretching, yoga, aquagym, balli latino americani, zumba, acquazumba, hydrobike.\nServizi.\nSi ritrovano in questo ambito animatori definiti spesso come PR, hostess o steward e che si occupano principalmente dei compiti di informazione, assistenza e accesso alle opportunit\u00e0 offerte internamente o esternamente al villaggio. Questi animatori, insieme agli animatori di contatto, sono coloro che hanno la possibilit\u00e0 di parlare con il maggior numero di persone: a differenza dei contattisti che coinvolgono gli ospiti esplorando l'intero villaggio, le hostess e gli steward svolgono prevalentemente il proprio lavoro all'interno di un apposito info point, in modo da creare un punto informazioni ben riconoscibile da ogni ospite della struttura. Hostess e steward, inoltre, svolgono insieme agli animatori di contatto il servizio di accoglienza all'ospite.\nAssistenti ai bagnanti.\nSolo coloro che durante il lavoro diurno si occupano della sicurezza in mare o in piscina. Bench\u00e9 non svolgano attivit\u00e0 di animazione, presso alcune strutture e organizzazioni, potrebbero essere chiamati a partecipare all'animazione serale (spettacoli e balli).\nCantanti o Piano Bar.\nIntrattengono gli ospiti nel pre-serata (dall'ora dell'aperitivo o dal periodo di tempo che precede lo spettacolo) con canzoni e musica dal vivo. A seconda dell'organizzazione aziendale e dalla situazione contrattuale, potrebbe partecipare anche agli spettacoli serali. E' importante infatti distinguere la figura del cos\u00ec detto \"animatore cantante\" da quella dell'intrattenitore piano bar che per\u00f2 viene coinvolto nelle attivit\u00e0 dell'animazione.\nModelli di mercato.\nIl mercato dell'animazione turistica si sviluppa attraverso tre modelli principali: una organizzazione interna, un servizio acquistato da organizzazioni esterne o una formula mista. In genere nel mercato italiano i grandi \"tour operator\" proprietari di marchi a forte penetrazione commerciale prediligono impostare il servizio di animazione come un servizio interno alla propria organizzazione aziendale, anche se negli ultimi anni anche i tour operators si affidano sempre di pi\u00f9 ad agenzie d'animazione esterne, seppur mantenendo il marchio aziendale proprio.\nCuriosit\u00e0.\nMolti personaggi del mondo dello spettacolo italiano hanno cominciato la loro attivit\u00e0 professionale lavorando come animatori in villaggi turistici: fra i molti si possono citare Fabio Alisei, Ruggero Andreozzi, Bruno Arena, Ettore Bassi, Marco Bazzoni, Fabio Canino, Diego Casalis, Piero Chiambretti, Giobbe Covatta, Uccio De Santis, Salvo Ficarra, Rosario Fiorello, Beppe Fiorello, Giovanni Floris, Massimo Ghini, Giulio Golia, Marco Lui, Giancarlo Magalli, Teo Mammucari, Peppe Quintale, Fabio Troiano, Angelo Pintus"}
{"id": "1312910", "revid": "767487", "url": "https://it.wikipedia.org/wiki?curid=1312910", "title": "Margaret Landon", "text": "Il libro fu un successo immediato e vennero tratti vari film e musical (Anna e il re del Siam, Il re ed io, The King and I). Nel lavoro successivo pubblicato nel 1949 (\"Never Dies The Dream\") non ebbe altrettanto successo.\nMargaret nasceva da una famiglia metodista, nel 1927 sposava Kennet Landon, assegnato alla chiesa Presbiteriana, missionario in Thailandia. Qui ebbe tre figli, e rimase in Asia per 10 anni prima di rimpatriare in America. \u00c8 in Thailandia che ebbe occasione di impratichirsi dei costumi locali e conobbe la storia della Leonowens dalla quale trasse il romanzo.\nNell'agosto del 1993 moriva Kenneth Landon e la moglie lo segu\u00ec qualche mese dopo (nel dicembre dello stesso anno)."}
{"id": "1312913", "revid": "1543377", "url": "https://it.wikipedia.org/wiki?curid=1312913", "title": "AutoLISP", "text": "AutoLISP \u00e8 un dialetto semplificato del pi\u00f9 famoso linguaggio LISP, acronimo di \"List Processing\", cosa che denota una sua particolare predilezione per il trattamento delle liste. AutoLISP \u00e8 stato sviluppato per essere utilizzato con le versioni complete di AutoCAD e con i suoi derivati, come AutoDESK Map 3D e Architectural Desktop. Al contrario, nei prodotti della linea LT (AutoCAD LT), non \u00e8 stato previsto alcun supporto ufficiale per questo linguaggio.\nNonostante ci\u00f2, in commercio esistono alcuni plug-in che consentono l'uso di AutoLISP anche con AutoCAD LT (LT-Extender, LT Toolkit). Dal 2009 l'LT-Extender non \u00e8 pi\u00f9 disponibile, mentre per LT-Toolkit lo sviluppo \u00e8 terminato nel 2010 ed era comunque incompatibile con i sistemi operativi a 64 bit.\nFunzionalit\u00e0.\nAutoLISP \u00e8 un linguaggio piccolo e dinamico e, al contrario di molti altri, il suo codice pu\u00f2 essere eseguito immediatamente, senza la necessit\u00e0 di subire elaborazioni intermedie (es.: la compilazione), ci\u00f2 \u00e8 dovuto al fatto di essere un linguaggio interpretato. Al suo interno troviamo le caratteristiche base dell'originale LISP, unite ad una nutrita serie di funzioni specifiche per il trattamento dei dati geometrici e delle entit\u00e0 grafiche del CAD. Le propriet\u00e0 di tali entit\u00e0 sono viste, da AutoLISP, come liste associative contenenti i \"codici di gruppo\" definiti da AutoCAD assieme ai rispettivi valori, come ad esempio punti 3D, angoli, colori, layer, tipi di linea, ecc.\nIl codice AutoLISP pu\u00f2 interagire con l'utente attraverso l'uso di funzioni per la richiesta di punti, gruppi di selezione, numeri e altri tipi di dato, inoltre si pu\u00f2 utilizzare un mini linguaggio per la creazione delle interfacce grafiche (GUI), il 'Dialog Control Language' (DCL).\n (alert \"Ciao Mondo!\"))\n (alert \"Hello World!\")\n (princ))\n(cond\n ((= a b) (princ \"\\n(a) e (b) sono uguali\"))\n ((and (= (type a) 'INT) (= (type b) 'INT)) \n (princ (strcat \"\\n(a)+(b)=\" (itoa (+ a b)))))\n ((and (= (type a) 'STR) (= (type b) 'STR))\n (princ (strcat \"\\n(a)+(b)=\" a b)))\n ((and (listp a) (= (type b) 'SUBR))\n (mapcar '(lambda (x) (princ (b x))) a)))\nStoria.\nAutoLISP \u00e8 stato derivato da una delle prime versioni di XLISP, quest'ultimo sviluppato da David Betz. Il linguaggio \u00e8 stato inserito, per la prima volta, in AutoCAD V.2.18 nel gennaio 1986, ed \u00e8 sempre stato sviluppato e potenziato in tutte le successive release fino alla versione 13 nel febbraio 1995. Da questa data AutoDESK ha trascurato AutoLISP, per privilegiare ambienti di sviluppo pi\u00f9 alla moda. Nonostante ci\u00f2 AutoLISP era, ed \u00e8 tuttora, il principale linguaggio utilizzato dagli utenti di AutoCAD per personalizzare il programma.\n\"Vital-LISP\", rappresenta una notevole evoluzione di AutoLISP includendo un IDE completo, un debugger, un compilatore, ed \u00e8 stato sviluppato da una societ\u00e0 indipendente di nome Basis Software. Vital-LISP estende le funzioni di\nAutoLISP aggiungendo il supporto per l'accesso al modello ad oggetti di AutoCAD in stile VBA, i reactors (gestione degli eventi per gli oggetti AutoCAD), il supporto per l'utilizzo della tecnologia ActiveX e molte altre funzioni generiche.\nAutoDESK acquist\u00f2 Vital-LISP, chiamandolo Visual LISP e commercializzandolo come add-on per AutoCAD 14 nel maggio del 1997. Successivamente \u00e8 stato incorporato in AutoCAD 2000 nel marzo del 1999, rimpiazzando di fatto il vecchio AutoLISP. Da allora, AutoDESK ha scelto di non introdurre novit\u00e0 rilevanti in Visual LISP concentrando i propri sforzi, prima su VBA e ObjectARX e poi su .NET. Nonostante ci\u00f2, Visual LISP non \u00e8 stato abbandonato tanto che, sia con ObjectARX, sia con il pi\u00f9 recente .NET \u00e8 possibile interagire ed estendere Visual LISP per colmarne alcune sue mancanze, consentendo lo sviluppo di applicazioni pi\u00f9 complesse e potenti, ed al tempo\nstesso, riuscendo a mantenere la semplicit\u00e0 propria del linguaggio LISP.\nAutoLISP ha una cos\u00ec vasta base di utenti che, anche altri produttori di CAD, hanno deciso di implementarlo all'interno dei propri prodotti. BiltCAD, FelixCAD, IntelliCAD (e tutti i suoi derivati) e altri, hanno scelto di includere un interprete AutoLISP per consentire ai propri utenti di valutare il loro utilizzo in alternativa ad AutoCAD. La maggior parte dei\nsoftware sviluppati per AutoLISP prima di AutoCAD 2000 \u00e8 utilizzabile con Visual Lisp anche se l'interprete originale \u00e8 stato completamente sostituito. Attualmente esistono migliaia di utilit\u00e0 e centinaia di applicazioni create utilizzando AutoLISP o Visual LISP, in parte sviluppate da aziende o professionisti, in parte da semplici utenti che, con questo linguaggio,\nsemplificano il proprio lavoro quotidiano."}
{"id": "1312914", "revid": "712828", "url": "https://it.wikipedia.org/wiki?curid=1312914", "title": "Bathilda Bath", "text": ""}
{"id": "1312918", "revid": "339392", "url": "https://it.wikipedia.org/wiki?curid=1312918", "title": "MIDEX", "text": ""}
{"id": "1312921", "revid": "3732", "url": "https://it.wikipedia.org/wiki?curid=1312921", "title": "Radio Bologna per l'accesso pubblico", "text": "Radio Bologna per l'accesso pubblico \u00e8 stata una delle prime radio libere italiane. La radio nacque quando lo sviluppo della tecnologia delle trasmittenti radio in modulazione di frequenza rese possibile la realizzazione di radio alternative al monopolio statale. Radio Bologna fu tra le prime radio libere cittadine, e la sua comparsa ebbe grande risonanza sui mass media nazionali. Mise in onda per due giorni quattordici ore di trasmissione.\nStoria.\nL'emittente nacque il 23 novembre 1974, pochi mesi dopo un'importante sentenza della Corte Costituzionale che aveva scalfito il monopolio dello Stato sulle trasmissioni radiotelevisive. Il 10 luglio, infatti, la Suprema corte aveva liberalizzato la trasmissione via cavo. La trasmissione via etere rimaneva interdetta ai privati. La trasmissione via etere rimaneva per\u00f2 interdetta ai privati, tuttavia senza aspettare ulteriori pronunciamenti, furono aperte in alcune citt\u00e0 italiane radio private via etere, tra cui Radio Bologna.\nLa programmazione era costituita in buona parte da interventi dei cittadini, incentrati spesso sui problemi del traffico o sulla crisi economico-finanziaria, seguiti poi da brani musicali. Nei due giorni in cui riusc\u00ec a trasmettere, furono invitati anche alcuni ascoltatori a co-condurre le trasmissioni.\nLa sede di \u00abRadio Bologna per l'accesso pubblico\u00bb era costituita da una roulotte parcheggiata vicino a una vecchia abitazione situata sulle colline bolognesi (per la precisione, il colle dell'Osservanza); gran parte delle attrezzature necessarie per la trasmissione erano realizzate in proprio. Animatore dell'iniziativa fu Roberto Faenza (con l'aiuto di Rino Maenza) che aveva anche lanciato nel maggio 1974 l'idea di una \u00abTelebologna cavo\u00bb, con l'aiuto di Peppo Sacchi, il fondatore di Telebiella, ma che era stata fermata dalla polizia postale dopo due giorni.\nAnche per quello che riguarda la radio, dopo una settimana di trasmissioni, la polizia localizz\u00f2 e perquis\u00ec la sede e furono interrotte le trasmissioni. Il fatto ebbe ampia eco sulla stampa, con molti giornali che dedicarono articoli alla vicenda. Al processo che ne segu\u00ec tutti gli imputati furono assolti. \nI promotori dell'iniziativa (costituiti in forma di cooperativa) puntavano molto sull'esperienza di un mezzo di comunicazione sociale che fosse espressione del territorio e su questo tema avevano l'appoggio di Guido Fanti gi\u00e0 sindaco di Bologna e presidente in carica della Regione Emilia-Romagna. Tuttavia in una citt\u00e0 allora \"monopartito\" non ebbero l'appoggio del PCI, che aveva operato altre scelte. L'istituzione di Rai 3, allora in discussione e poi assegnata nella lottizzazione alle sinistre, aveva indotto i dirigenti del partito ad abbandonare l'appoggio alle televisioni e radio locali, per scegliere, invece l'appoggio al monopolio pubblico.\nNel 1976 la Corte Costituzionale infine deliber\u00f2 la liberalizzazione delle trasmissioni via etere (anche se solo su scala locale).\nSuccessivi utilizzi del nome.\nIl nome \"Radio Bologna\" risulta poi utilizzato anche successivamente, ma il collegamento ipotizzato con l'originaria \"Radio Bologna\" non \u00e8 documentato."}
{"id": "1312922", "revid": "22475", "url": "https://it.wikipedia.org/wiki?curid=1312922", "title": "Paracheirodon", "text": "Paracheirodon \u00e8 un genere di pesci d'acqua dolce, appartenente alla famiglia \"Characidae\".\nSono conosciuti sotto il nome di pesce cardinale.\nDistribuzione e habitat.\nQueste specie sono originarie del Sud America, nei fiumi Orinoco, Solim\u00f5es e Rio Negro, dove abitano acque basse e piuttosto scure.\nDescrizione.\nLe dimensioni delle tre specie sono minute: raggiungono al massimo i 3-3,5 cm."}
{"id": "1312935", "revid": "400694", "url": "https://it.wikipedia.org/wiki?curid=1312935", "title": "Vampiri nel folclore oceaniano", "text": "Il vampiro nel folclore oceanico.\nStoria.\nNel folklore dell'Oceania ci si imbatte in diverse figure della tipologia dei vampiri. In Australia si trovano i \"mrart\", vampiri che infestano i deserti. Sono fantasmi, spiriti dei morti o di stranieri. Hanno molto pi\u00f9 potere nelle tenebre, quando cercano di strappare altre vittime ai cimiteri. mentre in Nuova Guinea i Papua ritengono estremamente pericoloso perdere anche solo una goccia di sangue, perch\u00e9 essa \u00e8 gi\u00e0 pi\u00f9 che sufficiente per consentire ad uno stregone di controllare magicamente il possessore di quel sangue e portarlo anche alla morte. Infine, per impedire il ritorno dei morti dalla tomba, queste popolazioni sono solite spezzare le gambe ai cadaveri o porre sul loro corpo delle pesanti pietre.\nAffine alla famiglia dei vampiri \u00e8 il \"Talamaur\", delle Banks Islands. Il Talamaur pu\u00f2 essere maschio o femmina ed \u00e8 un vivente-vampiro che pu\u00f2 parlare con i fantasmi dei morti per assoggettarli al suo volere e fare danno ai nemici vivi. Simile al Talamaus \u00e8 il Tarunga, che fa uscire la sua anima dal corpo per appropriarsi dell'essenza vitale di chi \u00e8 appena morto, alla cui tomba si avvicina con un suono simile a quanto si fa grattando su una porta di legno.\nUn'altra figura spesso presente nella cultura aborigena \u00e8 il Yara-ma-yha-who, creatura bassa e a met\u00e0 tra un vampiro e un serpente. Questo tipo di vampiro ricorda l'africano \"Asasabonsam\" e si nasconde tra gli alberi di fico per aggredire gli ignari che vi passino sotto."}
{"id": "1312936", "revid": "1564499", "url": "https://it.wikipedia.org/wiki?curid=1312936", "title": "Lingua mandaica", "text": "La lingua mandaica \u00e8 la lingua liturgica dei Mandei, l'ultimo gruppo gnostico esistente, attualmente diffuso principalmente in Iraq, Iran e in misura minore anche in Europa, Stati Uniti e Australia.\nMentre il mandaico classico (codice ISO 639-3 myz) \u00e8 usato per i riti religiosi, esiste una forma contemporanea, conosciuta come neo-mandaico, o mandaico moderno (codice ISO 639-3 mid) , parlato da una piccola parte dei Mandei, nei pressi di Ahvaz, nella regione iraniana del Kh\u016bzest\u0101n.\nColoro in grado di parlare il mandaico classico sono presenti soprattutto sempre in Iran, in Iraq (in particolare nel sud del paese) e nella diaspora.\n\u00c8 una variet\u00e0 dell'aramaico, con un alfabeto in cui sono presenti anche le vocali (vedi Alfabeto mandaico) ed un vocabolario ed una grammatica influenzati dalla lingua persiana. Uno dei primi dizionari fu composto in lingua latina dal frate carmelitano Matteo di San Giuseppe, nel 1649."}
{"id": "1312938", "revid": "44939", "url": "https://it.wikipedia.org/wiki?curid=1312938", "title": "FOXP2", "text": ""}
{"id": "1312941", "revid": "1793900", "url": "https://it.wikipedia.org/wiki?curid=1312941", "title": "Burrell Collection", "text": "La Burrell Collection (\"Collezione Burrell\" in lingua italiana) \u00e8 una collezione d'arte che si trova in Pollokshaws Road 2060 a Glasgow, in Scozia, poco fuori la parte meridionale della citt\u00e0.\nLa collezione venne donata alla citt\u00e0 di Glasgow da nel 1944 da Sir William Burrell. La donazione fu sottoposta alla condizione che la collezione venisse ospitata in un edificio che si trovasse ad almeno 16 miglia (circa 25.5\u00a0km) dal centro cittadino, in modo che le opere venissero presentate nelle condizioni pi\u00f9 favorevoli e si evitassero gli effetti dannosi dell'inquinamento atmosferico, molto pesante all'epoca. Gli amministratori fiduciari della donazione per 20 anni tentarono di trovare una sede adatta per la collezione, che rispettasse tutte le condizioni poste nell'atto, ma senza successo. Alla fine, quando nel 1967 fu donata alla citt\u00e0 anche la propriet\u00e0 Pollok, gli amministratori dichiararono prescritti i termini della scrittura legale, il che permise di scegliere la localit\u00e0 per ospitare la collezione. Nel 1983 la Regina Elisabetta II inaugur\u00f2 l'edificio, progettato e costruito appositamente.\nLa Collezione Burrell oltre ad un'importante raccolta di Arte medievale, espone opere di Paul C\u00e9zanne, Edgar Degas, Jean-Fran\u00e7ois Millet ed Alfred Sisley, sculture moderne e vari oggetti d'arte provenienti da tutto il mondo, tutti raccolti da un solo uomo nel corso della propria vita."}
{"id": "1312942", "revid": "73843", "url": "https://it.wikipedia.org/wiki?curid=1312942", "title": "Diamante Fondo Patti", "text": "Il Diamante Fondo Patti \u00e8 lo stadio di baseball di Palermo.\nStoria.\nIn assenza di pubblicazioni disponibili sull'argomento, la tradizione vuole che il baseball (sia hardball che softball) sia stato introdotto a Palermo nella seconda met\u00e0 degli anni 1950 attraverso un'interazione, rivelatasi molto costruttiva, tra i marinai della US Navy, che in quegli anni costituivano una presenza quasi costante nel porto della citt\u00e0, ed alcuni ragazzi del luogo, incuriositi dallo strano e complesso sport. Sicuramente negli anni 1960 a Palermo doveva essere presente almeno una squadra, la \"Ercta - 1960\", ed \u00e8 proprio in quegli anni che gli istruttori attivi tra la fine degli anni 1980 ed i primi anni 1990, presso la Scuola Media Statale G. Garibaldi di Palermo, sono stati formati in questo sport. Sembra che il picco pi\u00f9 alto di interesse per il baseball a Palermo si sia avuto negli anni settanta, sulla scorta del successo che questo sport aveva avuto nell'isola di Ustica. Sia il baseball (hardball) che il softball venivano allora praticati presso il \"Campo Castelnuovo\" situato nel Parco della Favorita, nello spazio ove oggi sorge il Campo Nomadi. Si trattava di un semplice diamante senza tribune, tuttavia provvisto di un'alta recinzione e di dugout. Quando il campo fu usato in occasione dei Giochi della Giovent\u00f9 del 1990, esso versava in uno stato di semi-abbandono. Informalmente questo sport veniva anche praticato in diamanti improvvisati presso la Villa Gallidoro, sede della Scuola Media Statale G. Garibaldi, che tra gli anni 1980 e 1990 aveva una squadra maschile di baseball ed una femminile di softball.\nIl campo di Fondo Patti venne edificato nel 1997 in occasione delle Universiadi e dei successivi Campionati Mondiali di Baseball XXXIII World Cup, del 1998. Prende il nome dall'area nella quale \u00e8 edificato \"Fondo Patti\", ed \u00e8 sito di fianco al Palasport che porta lo stesso nome, nel quartiere Partanna Mondello. All'inaugurazione prese parte la cantante americana Liza Minnelli.\nL'impianto si estende su un'area di circa 10.000 mq, \u00e8 dotato di una tribuna semicoperta e di oltre 2.000 posti a sedere, spogliatoi e locali per le squadre e vanta il pi\u00f9 grande tabellone luminoso e il pi\u00f9 imponente sistema di illuminazione d'Italia .\nTuttavia, gi\u00e0 ad otto mesi dall'inaugurazione fu segnalata la necessit\u00e0 di alcuni importanti interventi manutentivi. Dal 2014, a causa di gravi problemi di manutenzione, non \u00e8 stato pi\u00f9 utilizzato. \nNell'aprile 2014 il Comune di Palermo, proprietario dell'impianto, annunciava lavori di restauro e di sostituzione del prato in erba con uno di tipo sintetico, mai partiti. Nell'agosto del 2016 veniva annunciato un piano di recupero per gli impianti sportivi della citt\u00e0, tra cui il Diamante di Fondo Patti.\nAttualmente (agosto 2021), l'impianto, oggetto di numerosi atti di vandalismo e di saccheggio, versa in un estremo stato di degrado e viene usato come rifugio da persone senza fissa dimora .\nUtilizzo.\nDopo le Universiadi e i mondiali di baseball l'impianto \u00e8 stato poco utilizzato.\nNel 2010 i Catania Warriors hanno raggiunto un accordo con la citt\u00e0 di Palermo per disputare le gare interne della Italian Baseball League sul Diamante Fondo Patti.\nNel 2012 il campo \u00e8 usato anche per le partite casalinghe dei Cardinals Palermo, che militano nel Campionato italiano di Football a 9.\nIl campo non \u00e8 stato pi\u00f9 utilizzato a partire dal 2014. Sul sito web dell'Ufficio Sport ed Impianti Sportivi l'impianto viene classificato come \"chiuso\" ."}
{"id": "1312943", "revid": "15756", "url": "https://it.wikipedia.org/wiki?curid=1312943", "title": "Secondo scontro aereo del golfo della Sirte", "text": "La battaglia aerea sul golfo della Sirte combattuta il 4 gennaio 1989 tra aerei militari libici e statunitensi, fu un confronto armato nel cielo sul Mediterraneo.\nStoria.\nLa tensione tra i due paesi scatur\u00ec dall'azione unilaterale libica di estendere il limite delle proprie acque territoriali con la dichiarazione del 19 ottobre 1973, giustificata facendo ricorso ai principi delle baie storiche e rivendicando l'intero golfo come territorio nazionale tracciando una linea di base della lunghezza di 302 mn coincidente con il parallelo 32\u00b0 30' N detta \"linea della morte\", il cui attraversamento avrebbe comportato una risposta di tipo militare. La crisi tra i due Paesi che si protraeva ormai da anni si acu\u00ec nuovamente quando gli Stati Uniti accusarono la Libia di costruire un impianto per la costruzione di armi chimiche a Rabta, causando l'invio in quel teatro della portaerei USS \"John F. Kennedy\" (CV-67) mentre un secondo gruppo da battaglia composto dalla USS \"Theodore Roosevelt\" (CVN-71) fu predisposto per essere dislocato nell'area.\nLa crisi port\u00f2, il 4 gennaio 1989, ad uno scontro aereo tra due F-14 Tomcat del VF-32 \"Swordsman\" (spadaccini) allora imbarcato sulla Kennedy, call sign \"Gipsy 207\" (Cdr. Joseph \"Beads\" Connelly/Cdr. Leo F. Enright) e \"Gipsy 204\" (Lt. Hermon \"Munster\" Cook III/Cdr. Steven P. Collins) e due MiG-23 Flogger dell'Aeronautica Militare Libica, abbattuti dai Tomcat."}
{"id": "1312945", "revid": "767487", "url": "https://it.wikipedia.org/wiki?curid=1312945", "title": "From Spirituals to Swing", "text": "From Spirituals To Swing \u00e8 il titolo di due concerti presentati da John Hammond al Carnegie Hall di New York il 23 dicembre 1938 ed il 24 dicembre 1939. I concerti includevano esibizioni di Count Basie, Benny Goodman, Big Joe Turner e Pete Johnson, Helen Humes, Meade Lux Lewis, Albert Ammons, Mitchell's Christian Singers, Golden Gate Quartet, James P. Johnson, Big Bill Broonzy, Sonny Terry e molti altri. Il primo concerto fu sponsorizzato dal giornale \"The New Masses\".\nL'idea era quella di partire dagli spirituals per arrivare allo swing delle big bands.\nLe registrazioni dei concerti, commissionate da Hammond, furono messe su nastro solo nel 1953 e distribuite nel 1959. L'album, ripubblicato in 3 cd nel 1999, \u00e8 ormai considerato un classico."}
{"id": "1312950", "revid": "188017", "url": "https://it.wikipedia.org/wiki?curid=1312950", "title": "Diamante &quot;Fondo Patti&quot;", "text": ""}
{"id": "1312951", "revid": "20090", "url": "https://it.wikipedia.org/wiki?curid=1312951", "title": "Secondo scontro aereo sul golfo della Sirte", "text": ""}
{"id": "1312952", "revid": "1543377", "url": "https://it.wikipedia.org/wiki?curid=1312952", "title": "Alfabeto mandaico", "text": "L'alfabeto mandaico \u00e8 utilizzato per scrivere la lingua mandaica ed \u00e8 basato sull'alfabeto aramaico.\nIl nome mandaico per l'alfabeto \u00e8 \"Abagada\" o \"Abaga\", derivato dai nome delle prime quattro o tre lettere.\nSi compone di 24 lettere, le 22 lettere aramaiche pi\u00f9 due.\nTutte le lettere hanno per i Mandei delle propriet\u00e0 magiche.\nAvendo arricchito il proprio vocabolario con parole persiane, il mandaico moderno e post-classico ha aggiunto ulteriori quattro lettere all'alfabeto."}
{"id": "1312956", "revid": "767487", "url": "https://it.wikipedia.org/wiki?curid=1312956", "title": "Big Joe Turner", "text": "Carriera.\nAnche se giunse al grande successo solo negli anni cinquanta con le sue pionieristiche registrazioni rock and roll, la carriera di Turner si articola dagli anni venti agli anni ottanta.\nConosciuto come \"il boss del Blues\" e \"Big Joe Turner\", Turner nacque a Kansas City e scopr\u00ec il proprio amore per la musica frequentando la chiesa.\nIl padre mor\u00ec in un incidente ferroviario quando Joe aveva solo quattro anni.\nBen presto Turner cominci\u00f2 a cantare per strada e, all'et\u00e0 di 14 anni, lasci\u00f2 la scuola per lavorare nel mondo dei club di Kansas City, dapprima come cuoco e poi come cantante-barista.\nLavor\u00f2 in locali quali il Kingfish Club e il Sunset, dove si esib\u00ec con il compagno pianista Pete Johnson.\nLa sua collaborazione con il pianista di boogie-woogie Pete Johnson si rivel\u00f2 fruttuosa. I due andarono a New York nel 1936, dove si esibirono con Benny Goodman. Turner disse in seguito \nAlla fine, nel 1938, Turner e Johnson furono scoperti dal talent scout John Hammond, che li invit\u00f2 a prendere parte ad uno dei suoi concerti \"From Spirituals to Swing\", al Carnegie Hall di New York. Questo concerto fu determinante per la presentazione del jazz e del blues ad un pubblico sempre pi\u00f9 ampio.\nNel 1939 Turner, assieme ai musicisti Albert Ammons e Meade Lux Lewis, cominci\u00f2 ad esibirsi nel club Caf\u00e8 Society di New York, dove apparirono sullo stesso palco di Billie Holiday e della band di Frank Newton.\nNel 1941 Turner si spost\u00f2 a Los Angeles, dove recit\u00f2 in \"Jump for Joy\", un musical di Duke Ellington. La sua parte era quella di un poliziotto-cantante, in uno sketch chiamato \"He's on the Beat\". Nel 1945 apr\u00ec a Los Angeles il proprio locale, \"The Blue Moon Club\".\nTurner ha realizzato molte dischi, non solo con Pete Johnson, ma anche con i pianisti Art Tatum e Sammy Price e con vari gruppi jazz.\nMolti sono i grandi successi firmati da Turner fino agli anni sessanta: \"Chains of Love\", \"Sweet Sixteen\" e la hit del 1954, \"Shake, Rattle and Roll\", canzone che non solo lo rese molto popolare, ma cambi\u00f2 anche la definizione di musica popolare.\nNegli anni sessanta e settanta Turner abbandon\u00f2 la musica popolare, per tornare alle proprie origini di cantante jazz. In questi anni lavor\u00f2 anche con il pianista tedesco Axel Zwingenberger.\nNegli anni Turner ebbe numerosi riconoscimenti ufficiali : dall'Esquire magazine award come voce maschile nel 1945, al Melody Maker award come migliore \"nuova\" voce nel 1956, al British Jazz Journal award come miglior voce maschile nel 1965.\nNel 1983, solo due anni prima della sua morte, Turner fu incluso nella Blues Hall of Fame.\nMor\u00ec di infarto a Inglewood, in California, nel novembre del 1985, a settantaquattro anni. \nFu incluso nella Rock and Roll Hall of Fame nel 1987."}
{"id": "1312957", "revid": "768068", "url": "https://it.wikipedia.org/wiki?curid=1312957", "title": "Bull terrier", "text": "Il bull terrier \u00e8 una razza canina originaria della Gran Bretagna riconosciuta dalla FCI (Standard N. 11, Gr.).\nStoria.\nL'attuale Bull Terrier discende dal Bull and Terrier selezionato nella Gran Bretagna del XIX secolo tramite l'incrocio dell'Old English Bulldog con varie razze di terrier.\nLa razza Bull Terrier fu sviluppata per soddisfare le esigenze sul controllo di \"animali nocivi\" (ratti, ecc.) e sul combattimento tra animali. I Bull e i Terrier derivano dall'incrocio fra razza Old English Bulldog (ora estinta) e la razza Old English Terrier (attualmente conosciuto come Manchester Terrier). L'incrocio Bull Terrier combinando la velocit\u00e0 e destrezza dei terrier (dalla costituzione leggera) con la austera tenacia del Bulldog (mero esecutore nella maggior parte delle situazioni di combattimento, perch\u00e9 allevato quasi esclusivamente per la lotta contro i tori e gli orsi legati a un palo) miglior\u00f2 la qualit\u00e0 dei combattimenti al punto tale che lo sviluppo della razza prese il sopravvento a discapito della conservazione delle razze originali, inoltre, l'assenza di standard nella selezione (basata sulle prestazioni e non anche per l'aspetto), ebbe come conseguenza la creazione due razze pi\u00f9 piccole e quindi pi\u00f9 maneggevoli: il \"Bull Terrier miniature\" e lo \"Staffordshire Bull Terrier\".\nIntorno al 1850 un allevatore di nome James Hinks incominci\u00f2 a selezionare la razza come oggi la conosciamo, effettuando ulteriori incroci tra Bulldog e con English White Terrier (ora estinto).\nNel 1862 alla ricerca di un aspetto pi\u00f9 pulito con gambe migliori e una testa pi\u00f9 bella e definita, nacque quello che possiamo definire il primo vero esemplare di Bull Terrier, una femmina di nome Puss, nata dal suo Bulldog bianco di nome \"Madman\". Puss entr\u00f2 nel concorso della mostra canina presso i Giardini Cremorne a Chelsea nella classe \"Bull Terrier\"; anche se originariamente era conosciuto come \"Hinks Breed\" e \"Il Cavaliere Bianco\" (Hinks prediligeva che la sua razza fosse bianca), non avendo tuttavia ancora i tratti caratteristici del Bull Terrier attuale (come il naso \"simile al maiale\"), mantenendo lo \"stop\" del naso nel profilo del cranio. Il \"muso a uovo\" fu infatti inserito solo successivamente dai figli di Hinks, che ne continuarono la selezione.\nDalla prima presentazione fatta da Hinks, la razza godette di un'incredibile popolarit\u00e0 e l'allevamento continu\u00f2, utilizzando dalmata, Greyhound, spagnolo Pointer, Foxhound e Whippet per aumentarne l'eleganza e l'agilit\u00e0 e il Borzoi e il Collie per ridurre lo \"stop\" del naso. L'allevamento mirava ad aumentare la robustezza, i tre \"sottotipi\" riconosciuti dai giudici sono: Bulldog, Terrier e dalmata, ognuno con la sua specifica conformazione ed equilibrio tra le 3 razze. l primo \"moderno\" Bull Terrier \u00e8 ora riconosciuto come \"Lord Gladiator\", dal 1917, essendo il primo cane con il muso senza \"stop\".\nGi\u00e0 nel 1887 venne fondato il primo Club. Il riconoscimento ufficiale avvenne per\u00f2 solo nel 1933.\nA causa di problemi di salute connessi nell'ottenere una razza tutta bianca d'allevamento, Ted Lyon insieme con altre persone incominciarono a introdurre successivamente tramite degli incroci con degli Staffordshire Bull Terrier la variante colorata nel XX secolo. I Bull Terrier di diversi colori (il \"tigrato\" \u00e8 in genere il colore prediletto) vennero riconosciuti come una variet\u00e0 distinta dal AKC nel 1936, mentre vennero definitivamente a far parte della razza solo negli anni cinquanta.\nOltre alla conformazione fisica, perseguirono anche delle specificit\u00e0 caratteriali. L'epiteto \"bianco Cavalier\", rifacendosi a un'epoca di cavalleria, \u00e8 stato conferito a una razza che, pur non cercando di incominciare una lotta, era ben in grado di finirne una. Anche se erano spesso iscritti a incontri di combattimento con un certo successo, Hinks stesso aveva sempre mirato a un cane \"compagno per gentleman\".\nIn seguito la razza si ampli\u00f2 con l'aggiunta della variante \"miniature\", che si diffuse soprattutto come cane da compagnia. Il primo club per questa variante venne fondato nel 1938, mentre il riconoscimento del miniature Bull Terrier avvenne nel 1939.\nCaratteristiche.\nComportamentali.\nIl bull terrier \u00e8 un cane coraggioso ma rispetto alle altre tipologie di terrier e di bull \u00e8 caratterizzato da un temperamento calmo che si adatta bene alla vita in famiglia e ai bambini, anche se rimane comunque un cane con caratteristiche tali da aver bisogno di un proprietario che lo sappia gestire facendosi rispettare, educandolo con decisione e coerenza.\nDal punto di vista comportamentale il bull terrier predilige il rapporto con le persone e si dimostra un cane da compagnia particolarmente affettuoso ed equilibrato. Nel gioco all'aperto preferisce le persone o gli altri cani rispetto agli oggetti. Ha bisogno di molto esercizio fisico compensato da molte ore di sonno.\nNonostante il temperamento della razza sia stato notevolmente smorzato attraverso i successivi incroci e la selezione, il bull terrier deriva direttamente dal \"Bull and Terrier\", formidabile cane da combattimento. Bisogna prestare dunque una attenzione particolare alla socializzazione del cane. Importante che il cane fin dai primi mesi sia portato a socializzare sia con gli altri cani (cuccioli e adulti) sia con le persone, affinch\u00e9 si formi un carattere sicuro e socievole.\nLa separazione dalla madre deve avvenire preferibilmente sempre dopo i due mesi.\nIl cucciolo pu\u00f2 dormire anche pi\u00f9 del 50% del giorno. Non \u00e8 un cane rumoroso e abbaia poco.\nFisiche.\nIl bull terrier nella versione standard non ha limitazioni n\u00e9 di peso n\u00e9 di altezza, mentre nella versione miniature l'altezza non dev'essere superiore ai 35,5\u00a0cm al garrese.\nSalute.\nIl Bull Terrier \u00e8 un cane robusto e dotato di buona salute che in genere non presenta particolari problemi di salute rispetto ad altre razze.\nNonostante ci\u00f2, il Bull Terrier a manto interamente bianco \u00e8 spesso pi\u00f9 delicato e sensibile ad allergie e dermatiti.\nTutti i cuccioli dovrebbero essere controllati per escludere la sordit\u00e0 congenita che colpisce circa l'1,3% dei cani. In particolare va posta attenzione sui cuccioli albini (completamente bianchi, senza macchie n\u00e9 sul pelo e n\u00e9 sulla pelle), in cui l'ncidenza di sordit\u00e0 congenita arriva al 20%.\nLe punture di insetto possono provocare reazioni allergiche con infiammazioni diffuse, gonfiori e prurito.\nL'aspettativa di vita media del bull terrier \u00e8 10-12 anni anche se in molti casi pu\u00f2 essere superiore.\nIl Bull Terrier \u00e8 un cane energico e attivo che richiede un esercizio fisico giornaliero di almeno 1 ora. Un sano e attivo stile di vita, unito a un'alimentazione sana aiuta a mantenere il cane in salute sia dal punto di vista fisico sia comportamentale.\nIl pelo non richiede particolari attenzioni e non necessita di essere spazzolato pi\u00f9 che una volta alla settimana.\nCome ogni cane domestico teme il caldo a partire dai 25\u00b0. Essendo dotato unicamente di ghiandole sudoripare in naso e cuscinetti delle zampe gi\u00e0 a questa temperatura pu\u00f2 ricevere danni permanenti. L'esposizione diretta al sole sarebbe da evitare in quanto il folto mantello, anche a pelo corto, \u00e8 progettato per resistere alle gelate invernali ma non permette la dispersione diretta del calore attraverso la pelle.\nCure.\nIl Bull Terrier \u00e8 un cane a pelo corto che non necessita di particolari cure. A ogni modo \u00e8 buona regola lavarlo periodicamente (attenzione, perch\u00e9 ha la pelle molto sensibile), spazzolarlo con una spazzola apposita per cani a pelo corto (cosa che adora), tenere le orecchie pulite e tagliargli le unghie, anche se per farlo potrebbe essere necessaria una certa prontezza di riflessi. Si pu\u00f2 anche usare un tagliaunghie o grinder apposito per cani, cos\u00ec non si rischia di fargli male."}
{"id": "1312967", "revid": "599013", "url": "https://it.wikipedia.org/wiki?curid=1312967", "title": "London Stock Exchange", "text": "La Borsa di Londra (in inglese London Stock Exchange, abbreviato in LSE) \u00e8 la borsa valori con sede a Londra, in Inghilterra (Regno Unito). Fondata nel 1801, \u00e8 la principale piazza finanziaria europea per capitalizzazione, nonch\u00e9 una delle prime al mondo. Dal 2007, a seguito dell\u2019aggregazione con Borsa italiana, si \u00e8 creato il London Stock Exchange Group. La holding a marzo 2016, ha annunciato la fusione con Deutsche B\u00f6rse.\nL\u2019indice principale del LSE \u00e8 il FTSE100, lanciato il 3 gennaio 1984. Raccoglie le prime cento societ\u00e0 a maggiore capitalizzazione quotate alla Borsa londinese. Oltre al mercato principale (Main Market), LSE opera sul mercato AIM (il segmento dedicato alle piccole-medie imprese), sul Professional Securities Market, dedicato agli emittenti, e nei servizi di trading. Al 31 ottobre 2016 sono 2286 le societ\u00e0 totali quotate alla Borsa di Londra, per un valore di mercato complessivo pari a 4.391.835 sterline.\nStoria.\nTra il 1565 ed il 1566 operai fiamminghi fondarono la primordiale Borsa di Londra (detta Royal Exchange), ricalcando il modello dell\u2019omologa borsa valori di Anversa. La Royal Exchange fu ufficialmente inaugurata il 23 gennaio 1571 da Elisabetta I.\nI principali eventi precedenti alla fondazione della Borsa di Londra furono l'istituzione della Banca d'Inghilterra, nel 1694, occupatasi sin dagli esordi, di obbligazioni emesse dal governo durante le guerre e di operazioni riguardanti il debito pubblico, la formazione della Compagnia dei Mari del Sud (\"South Sea Company\"), avente lo scopo di porsi come principale intermediario per il debito pubblico, la Compagnia delle Indie Orientali, che riuscirono a rastrellare un ingente quantitativo di capitali, preso dai risparmiatori, e di metterlo a disposizione dello Stato.\nIntorno al 1720 la pre-Borsa di Londra (\"Royal Exchange\") fu al centro di un periodo di grande floridezza, attestato dall'ingresso di oltre 200 nuove societ\u00e0 e da un frenetico commercio di azioni. Quando, per\u00f2 la sopravvalutazione delle azioni port\u00f2 a un crollo, venne emanato il Bubble Act, che impediva la costituzione di societ\u00e0 per azioni senza l'autorizzazione regale. Questa limitazione rest\u00f2 in vigore per cento anni e solamente nel 1824 venne sospesa.\nDurante le guerre napoleoniche si assistette ad un boom di societ\u00e0 nei settori industriali ed alimentari, mentre invece a partire dal 1823 si espanse il settore assicurativo e dagli anni quaranta ebbero un grande successo le azioni ferroviarie.\nCon l'abrogazione del \"Bubble Act\" le societ\u00e0 quotate in borsa crebbero a dismisura, costringendo nel 1856 il \"Joint Stock Companies Act\" ad introdurre la responsabilit\u00e0 limitata. Anche la fissazione del valore nominale delle azioni dovette seguire varie fasi ben precise e se nel 1860 solo il 16% delle azioni aveva un valore inferiore alle 5 sterline e il 52% era compreso tra le 10 e le 100 sterline, verso la fine del secolo le azioni delle navi scesero anche ad una sterlina, per rendersi appetibili ad un numero maggiore di acquirenti.\nL'importanza della Borsa londinese \u00e8 attestata dalla cifra di titoli scambiati nel 1910, circa 10,7 miliardi di sterline, corrispondente ad un terzo del valore mondiale. Nonostante il lungo periodo di successo, intorno agli anni ottanta del Novecento inizi\u00f2 un lento calo di importanza del centro finanziario londinese, che costrinse l'autorit\u00e0 ad emettere il cosiddetto \"Big Bang\", ossia un insieme di norme atte a deregolamentare la Borsa di Londra, coinvolgente soprattutto la figura del broker e del jobber, oltre al funzionamento tecnico della borsa radicalmente rinnovato grazie all'ausilio delle nuove tecnologie informatiche.\nOrario.\nLe contrattazioni sono aperte dalle 08:00 alle 16:30, ora locale, ogni giorno dal luned\u00ec al venerd\u00ec. Sono sospese nelle giornate di sabato, domenica e durante le festivit\u00e0 dichiarate per l'Exchange in advance."}
{"id": "1312968", "revid": "339392", "url": "https://it.wikipedia.org/wiki?curid=1312968", "title": "INLAND EMPIRE", "text": ""}
{"id": "1312970", "revid": "108107", "url": "https://it.wikipedia.org/wiki?curid=1312970", "title": "Borsa di Londra", "text": ""}
{"id": "1312976", "revid": "287204", "url": "https://it.wikipedia.org/wiki?curid=1312976", "title": "Lucelia Santos", "text": ""}
{"id": "1312983", "revid": "1776051", "url": "https://it.wikipedia.org/wiki?curid=1312983", "title": "Euphoria (Vinnie Vincent)", "text": "Euphoria (stampato anche con il nome The EP) \u00e8 un EP del chitarrista Vinnie Vincent, pubblicato nel 1996.\nIl disco.\nDopo la fine del progetto Vinnie Vincent Invasion, il chitarrista ritorn\u00f2 in studio nel 1989 con Robert Fleischman (il cantante originario degli Invasion) e il batterista Andre LaBelle. I tre registrarono almeno tredici canzoni, anche se non tutte a un livello di qualit\u00e0 necessario per essere pubblicate ufficialmente. La collaborazione avrebbe dovuto portare alla realizzazione di un album di inediti, che tuttavia non vide mai la luce. Mentre quattro di questi brani sono alla fine stati inseriti nel \"The EP/Euphoria\" nel 1996, solo altre sei canzoni inedite riuscirono a circolare tramite bootleg di bassa qualit\u00e0. Le parti di batteria originalmente incise da LaBelle furono sostituite con una drum machine programmata da Vincent."}
{"id": "1312986", "revid": "106356", "url": "https://it.wikipedia.org/wiki?curid=1312986", "title": "Play With Fire", "text": ""}
{"id": "1312994", "revid": "729019", "url": "https://it.wikipedia.org/wiki?curid=1312994", "title": "Battaglia di Werben", "text": "La battaglia di Werben si svolse il 22 luglio 1631 presso Werben (Elbe), nell'odierna Sassonia-Anhalt, nel corso della fase svedese della Guerra dei trent'anni.\nNello scontro, l'esercito della Lega Cattolica, comandato dal conte di Tilly, tent\u00f2 di assaltare le posizioni tenute dall'esercito svedese del re Gustavo II Adolfo presso il villaggio di Werben; le forze cattoliche, forti di 23.000 unit\u00e0, pur se superiori di numero agli svedesi, che potevano contare soltanto su 16.000 uomini, furono respinte dal pesante fuoco delle batterie avversarie e dalle controcariche della cavalleria guidata da Wulff Heinrich von Baudissin.\nL'attacco fu rinnovato alcuni giorni dopo, e questa volta gli svedesi subirono gravi perdite. Questa serie di scontri port\u00f2 alla battaglia di Breitenfeld del 17 settembre, che avrebbe visto la disfatta delle forze cattoliche."}
{"id": "1312995", "revid": "339392", "url": "https://it.wikipedia.org/wiki?curid=1312995", "title": "C.S. Mar\u00edtimo", "text": ""}
{"id": "1312998", "revid": "287204", "url": "https://it.wikipedia.org/wiki?curid=1312998", "title": "C.S. Maritimo", "text": ""}
{"id": "1312999", "revid": "287204", "url": "https://it.wikipedia.org/wiki?curid=1312999", "title": "CS Maritimo", "text": ""}
{"id": "1313002", "revid": "767487", "url": "https://it.wikipedia.org/wiki?curid=1313002", "title": "Focused", "text": "Focused \u00e8 un album discografico del batterista statunitense Billy Cobham pubblicato nel 1998."}
{"id": "1313003", "revid": "110157", "url": "https://it.wikipedia.org/wiki?curid=1313003", "title": "Cappella Salviati", "text": "La cappella Salviati o di Sant'Antonino si trova nella chiesa di San Marco a Firenze. Fu realizzata su commissione della famiglia Salviati per ospitare degnamente le spoglie di sant'Antonino Pierozzi, arcivescovo di Firenze. \nStoria.\nLa cappella, alla quale si accede dal lato sinistro della navata, fu progettata alla fine del XVI secolo come ambiente a parte, dotato di un accesso privato dall'esterno e diversa dalla chiesa sia in pianta che in alzato.\nVenne iniziata dalla cripta, dove sono sepolti i membri della famiglia Salviati, presumibilmente nel 1580, come riporta un cartiglio sulla parete. \nDescrizione.\nLa cappella superiore, con le spoglie del santo sotto l'altare, fu progettata dal Giambologna e decorata in larga parte da Alessandro Allori. A quest'ultimo si devono gli affreschi della cupola, la decorazione a grisaille (completati nel 1588) e la pala d'altare con la \"Discesa al Limbo\" (commissionata prima del 1584). Le tavole alle pareti laterali sono coeve e rappresentano \"Ges\u00f9 che guarisce il lebbroso\" (a sinistra, del Poppi) e la \"Vocazione di san Matteo\" (a destra, di Giovan Battista Naldini). \nLe statue a tutto tondo ai fianchi della pala d'altare sono del Giambologna e raffigurano san Filippo e san Giovanni Battista (1579-1589); i bassorilievi bronzei sono pure del Giambologna e collaboratori (Antonio Susini, Domenico Portigiani e altri) e raffigurano \"episodi della vita di sant'Antonino\" (1581-1587). Gli affreschi della cupola sono opera di Bernardino Poccetti. \nNel vestibolo della cappella due grandi affreschi del Passignano decorano le pareti: la \"Traslazione\" e la \"Ricognizione del corpo di sant'Antonino\".\nNella cripta si trova un affresco con la \"Resurrezione di Lazzaro\" e un paliotto con la \"Visione di Ezechiele\", entrambi opera Giovan Battista Naldini, mentre le altre figure sono opera di Giovanni Balducci."}
{"id": "1313007", "revid": "6923", "url": "https://it.wikipedia.org/wiki?curid=1313007", "title": "White Birds Productions", "text": "La White Bird Production era una societ\u00e0 fondata nell'agosto 2003 da Beno\u00eet Sokal, Olivier Fontenay, Jean-Philippe Messian e Michel Bams, \u00e8 attiva nel settore della ideazione e realizzazione di videogiochi per PC e per Nintendo DS, in particolare \u00e8 specializzata nella realizzazione di avventure grafiche.\nStoria.\nL'azienda \u00e8 stata fondata nel 2003 da un gruppo di sviluppatori indipendenti in collaborazione con il fumettista belga Beno\u00eet Sokal, famoso nel mondo videoludico per essere stato l'ideatore e il realizzatore di alcune famose avventure grafiche. Sia Beno\u00eet che gli altri soci lavoravano per la Micro\u00efds, che di fatto produsse i primi tre lavori di Sokal nel mondo dei videogiochi, ma a causa dei problemi finanziari dell'azienda francese i progetti dell'artista vennero accantonati e il belga decise di mettersi in proprio.\nSokal riusc\u00ec a trovare dei soci che apportassero capitali e con questi si dedic\u00f2 allo sviluppo delle idee successive, assistito proprio dai soci. La compagnia ha per\u00f2 il problema di dover affrontare ad ogni rilascio degli accordi con dei distributori, poich\u00e9 la White Birds produce i giochi ma non ha la struttura necessaria alla commercializzazione e distribuzione degli stessi.\nNel dicembre 2010 la dirigenza della societ\u00e0 ha approvato la liquidazione della stessa che pertanto, a partire dal mese successivo \u00e8 stata messa in liquidazione. Il suo fondatore Sokal ha trovato un accordo con la Micro\u00efds per la realizzazione di Syberia III."}
{"id": "1313011", "revid": "433605", "url": "https://it.wikipedia.org/wiki?curid=1313011", "title": "Raymond Depardon", "text": "Biografia.\nA soli 16 anni si trasferisce a Parigi, dove comincia la professione di fotografo. Nel 1960 svolge in questa veste il suo servizio militare, seguendo la guerra d'Algeria.\nNel 1966 fonda insieme a Gilles Caron l'Agenzia Gamma, per la quale realizza reportages nei \"luoghi caldi\" del pianeta, in Venezuela, Africa, Biafra, Ciad) e Sud-Est asiatico (Vietnam, Cambogia).\nA partire dal 1969, quando realizza un cortometraggio sui funerali di Jan Palach, alterna alla fotografia il documentario, fino ad esordire anche nel cinema di finzione nel 1985.\nNel 1977 riceve il Premio Pulitzer e nel 1978 lascia la Gamma per associarsi alla Magnum Photos di cui diventa membro effettivo nel 1979.\nOpera.\nFotografia.\nDepardon appartiene a una scuola fotografica documentaria pi\u00f9 vicina alla corrente degli americani Walker Evans e Robert Frank che a quella del maestro della fotografia francese Henri Cartier-Bresson.\nHa pubblicato numerosi libri fotografici ed allestito altrettante mostre delle sue opere. Fra le sue pubblicazioni si possono citare \"Tchad\" (1978), \"Correspondance New-Yorkaise\" (1981), \"Le d\u00e9sert am\u00e9ricain\" (1983), \"En Afrique\" (1996), \"D\u00e9tours\" (2000), Premio Nadar per il miglior libro fotografico francese, \"Photographies de Personnalit\u00e9s Politiques\" (2006).\nDocumentari.\nNei suoi documentari Depardon ha spaziato fra mondi diversi: ha seguito la campagna di Val\u00e9ry Giscard d'Estaing per le elezioni presidenziali francesi del 1974 in \"1974, une partie de campagne\" (1974), in \"Reporters\" (1980) ha mostrato il mondo dei fotografi, ha affrontato il tema della psichiatra con \"San Clemente\" (1982), ambientato nell'ospedale psichiatrico di Venezia, e \"Urgences\" (1988), in \"Faits divers\" (1983) ha seguito l'attivit\u00e0 di una stazione di polizia di Parigi, si \u00e8 occupato del sistema giudiziario con \"D\u00e9lits flagrants\" (1994) e \"10e chambre, instants d'audience\" (2004), ha dedicato alla vita quotidiana dei contadini della campagna francese una trilogia, \"Profils paysans\" (2001, 2005, 2007).\nFilm di finzione.\nI rari film di finzione di Depardon sono accomunati dall'avere una forma sostanzialmente documentaria e da un elemento paesaggistico, il deserto, che \u00e8 il vero protagonista. \"La prigioniera del deserto\" (\"La captive du d\u00e9sert\", 1990), ambientato nel Ciad, deriva da suoi reportages, \"Un homme sans l'Occident\" (2004) \u00e8 ispirato al romanzo del 1946 di Di\u00e9go Brosset \"Sahara, un homme sans l'occident\"."}
{"id": "1313018", "revid": "989706", "url": "https://it.wikipedia.org/wiki?curid=1313018", "title": "Audio", "text": "Laudio (dal latino \"audio\" = sento, ascolto) \u00e8 l'informazione elettronica rappresentante il suono. In particolare l'audio \u00e8 un flusso informativo avendo il suono una natura temporale. Flusso informativo che scorre all'interno di apparecchiature elettroniche sotto forma di corrente elettrica per essere manipolato, viaggia nello spazio sotto forma di onde elettromagnetiche, o all'interno di cavi per telecomunicazioni sotto forma di corrente elettrica o luce, per essere trasmesso a distanza, viene memorizzato sotto varie forme su vari tipi di supporti per essere conservato.\nAmbiti di impiego.\nL'audio \u00e8 utilizzato in moltissimi ambiti. Dovunque sia utilizzata l'elettronica per registrare, riprodurre, trasmettere, o creare il suono \u00e8 utilizzato l'audio. Gli ambiti pi\u00f9 importanti sono: discografia, telefonia, radio, cinema, televisione, home audio, home video, home theater e home entertainment.\nTipologie.\nAudio analogico e audio digitale.\nL'informazione elettronica pu\u00f2 essere rappresentata in due forme diverse: analogica o digitale. L'informazione elettronica in forma analogica \u00e8 propria dell'elettronica analogica, mentre l'informazione elettronica in forma digitale \u00e8 propria dell'elettronica digitale. Nell'elettronica analogica, la prima a svilupparsi, l'informazione elettronica varia con analogia all'informazione che rappresenta, varia quindi in modo continuo e pu\u00f2 assumere un numero anche molto alto di valori proprio come l'informazione che rappresenta. Nel 1941, con la realizzazione dell'Atanasoff-Berry Computer, il primo computer elettronico digitale, nasce l'elettronica digitale. Nell'elettronica digitale l'informazione che si vuole rappresentare in forma elettronica viene codificata in una sequenza di numeri, l'informazione elettronica varia quindi in modo discreto e pu\u00f2 assumere solo un numero limitato di valori, il numero di cifre utilizzato dal sistema numerico scelto per tale codifica.\nL\"audio analogico\" \u00e8 l'audio rappresentato in forma analogica mentre l\"audio digitale\" \u00e8 l'audio rappresentato in forma digitale.\nLa prima forma di rappresentazione dell'audio ad essere utilizzata \u00e8 stata quella analogica, l'audio cio\u00e8 \u00e8 nato come audio analogico. Solo successivamente si \u00e8 iniziato ad implementare ed utilizzare l'audio digitale.\nOggi \u00e8 in atto un progressivo passaggio dall'audio analogico all'audio digitale, passaggio che rientra in quello pi\u00f9 generale da rappresentazione analogica a rappresentazione digitale dell'informazione elettronica per gli indubbi vantaggi offerti dalla seconda.\nSu tale passaggio \u00e8 importante sfatare un'idea che si \u00e8 ormai radicata fortemente tra la gente complice una campagna mediatica in atto da alcuni decenni ad opera dell'industria elettronica: l'informazione elettronica digitale possiede una qualit\u00e0 superiore rispetto a quella analogica. Ci\u00f2 \u00e8 completamente falso: la qualit\u00e0 dell'informazione elettronica non dipende dal tipo di rappresentazione utilizzata ma da come viene realizzata tale rappresentazione. I vantaggi della rappresentazione in forma digitale dell'informazione elettronica sono altri e tutti derivanti dal fatto che in tale rappresentazione l'informazione elettronica pu\u00f2 assumere solo un numero molto limitato di valori (normalmente due in quanto nella maggior parte dei casi viene utilizzato il sistema numerico binario): \u00e8 possibile elaborarla, trasmetterla e copiarla senza degradarla. Nell'elettronica analogica invece, anche utilizzando le apparecchiature pi\u00f9 sofisticate, l'informazione elettronica subisce sempre un degrado nel momento in cui viene trattata (elaborata, trasmessa, copiata).\nA titolo di esempio, una radio con l'audio analogico, fa da interfaccia tra un segnale analogico proveniente dall'antenna e un sistema analogico (un trasduttore o un insieme di trasduttori che trasformano il segnale elettrico proveniente da un amplificatore acustico in suono), oppure, fa da interfaccia tra un segnale digitale e un sistema analogico (un trasduttore o un insieme di trasduttori che trasformano il segnale elettrico proveniente da un amplificatore acustico in suono) mediante una conversione interna digitale-analogico, mentre, una radio con l'audio digitale fa da interfaccia tra un segnale analogico proveniente dall'antenna e un sistema digitale (un trasduttore o un insieme di trasduttori che trasformano il segnale elettrico proveniente da un amplificatore acustico in suono) mediante una conversione interna analogico-digitale, oppure, fa da interfaccia tra un segnale digitale decodificato proveniente dall'antenna e un sistema digitale (un trasduttore o un insieme di trasduttori che trasformano il segnale elettrico proveniente da un amplificatore acustico in suono).\nAudio monofonico e audio stereofonico.\nNel corso dei decenni sono state sviluppate varie tecniche di riproduzione/registrazione del suono ma solo per tre di esse \u00e8 stata coniata una denominazione: monofonia, stereofonia e quadrifonia. Tali tecniche hanno dato origine a varie tipologie di audio.\nAudio monofonico o audio monocanale.\nLa prima tecnica di riproduzione/registrazione del suono sviluppata \u00e8 stata la monofonia, la pi\u00f9 semplice di tutte, ma anche quella che offre le prestazioni minori. Nella monofonia \u00e8 presente un unico flusso informativo sonoro destinato ad essere riprodotto da un unico diffusore acustico posizionato frontalmente all'ascoltatore. Per esigenze particolari, come ad esempio la necessit\u00e0 di servire un ambiente d'ascolto molto ampio, tale flusso informativo pu\u00f2 anche essere riprodotto da pi\u00f9 diffusori acustici ma le informazioni sonore riprodotte dai diffusori acustici rimangono comunque le medesime. L'audio che implementa la monofonia \u00e8 chiamato \"audio monofonico\" (anche abbreviato in \"audio mono\"). Nell'audio monofonico \u00e8 presente un unico flusso informativo elettronico rappresentante l'unico flusso informativo sonoro presente nella monofonia. Tale flusso informativo elettronico \u00e8 chiamato \"canale audio\" (o anche semplicemente \"canale\" se chiaro il contesto audio), ed essendocene solo uno nell'audio monofonico questo viene anche chiamato \"audio monocanale\" o \"monoaurale\"\nAudio stereofonico e audio multicanale.\nIn seguito, al fine di conferire maggiore spazialit\u00e0 al suono rispetto a quella permessa dalla monofonia, nasce una tecnica di riproduzione/registrazione del suono pi\u00f9 complessa, la stereofonia. Nella stereofonia sono presenti pi\u00f9 flussi informativi sonori ognuno dei quali destinato ad essere riprodotto da un diverso diffusore acustico posizionato nell'ambiente d'ascolto secondo regole prestabilite. L'audio che implementa la stereofonia \u00e8 chiamato \"audio stereofonico\" (anche abbreviato in \"audio stereo\"). Nell'audio stereofonico sono presenti molteplici flussi informativi elettronici rappresentanti i molteplici flussi informativi sonori della stereofonia. Sono presenti cio\u00e8 molteplici canali audio, motivo per cui l'audio stereofonico \u00e8 anche chiamato \"audio multicanale\".\nInizialmente la stereofonia viene implementata utilizzando solo due flussi informativi sonori. Ben presto per\u00f2, prima nel cinema (sempre alla ricerca di migliorie al fine di attrarre un maggior numero di spettatori) poi nell'industria discografia (non altrettanto interessata in quanto tecniche di riproduzione/registrazione del suono pi\u00f9 complesse implicano per gli acquirenti maggiori spese in apparecchiature di riproduzione del suono), al fine di conferire maggiore spazialit\u00e0 (e quindi maggiore realismo) al suono, il numero di flussi informativi viene aumentato.\nAttualmente nel cinema e nell'home theater sono utilizzati comunemente standard audio implementanti forme di stereofonia che utilizzano 6, 7, o anche 8, flussi informativi sonori. Sono stati inoltre sviluppati standard di audio digitale implementanti forme di stereofonia che utilizzano decine di flussi informativi sonori (uno di questi standard \u00e8 ad esempio il Dolby TrueHD), ma \u00e8 difficile prevedere se e quando verranno utilizzati tali standard al massimo delle loro capacit\u00e0. Per quanto riguarda il cinema \u00e8 probabile che nel prossimo futuro verranno adottate forme di stereofonia utilizzanti un numero maggiore di flussi informativi sonori visto che gi\u00e0 ora in una sala cinematografica di medie dimensioni normalmente un canale audio viene riprodotto da pi\u00f9 diffusori acustici. In ambito domestico invece appare improbabile che l'installazione di decine di diffusori acustici sia accolta favorevolmente. Gi\u00e0 gli attuali 7 canali audio del Dolby Digital EX e DTS-ES utilizzati nel comune DVD-Video rappresentano un impegno non da poco, sia in termini di apparecchiature, e quindi di costi, che in termini di spazio occupato. Probabilmente in ambito domestico ci si muover\u00e0 quindi verso tecnologie di elaborazione dell'audio utilizzanti DSP in grado di riprodurre, con un numero di diffusori acustici non superiore a 7 o 8, un numero maggiore di canali audio.\nUn punto \u00e8 certo, pi\u00f9 flussi informativi sonori sono implementati in origine (non in fase di riproduzione dell'audio utilizzando dei DSP che applicano algoritmi basati su principi di psicoacustica), maggiore \u00e8 la precisione con cui \u00e8 possibile collocare spazialmente un suono in quanto tale precisione \u00e8 direttamente proporzionale al numero di flussi informativi sonori utilizzati. Maggiori flussi informativi aumentano la fedelt\u00e0 di riproduzione del suono originariamente registrato.\nAudio quadrifonico.\nUna forma particolare di stereofonia \u00e8 la quadrifonia. Nella quadrifonia sono presenti quattro flussi informativi sonori ognuno dei quali destinato ad essere riprodotto da un diverso diffusore acustico posizionato nell'ambiente d'ascolto nel modo seguente: due diffusori acustici sono posizionati frontalmente all'ascoltatore, uno sulla sinistra e uno sulla destra secondo angoli prestabiliti, e due diffusori acustici alle spalle dell'ascoltatore, di nuovo uno sulla sinistra e uno sulla destra secondo angoli prestabiliti. L'audio che implementa la quadrifonia \u00e8 chiamato \"audio quadrifonico\". Nell'audio quadrifonico sono presenti quattro flussi informativi elettronici (quindi quattro canali audio) rappresentanti i quattro flussi informativi sonori della quadrifonia.\nLa quadrifonia viene introdotta dall'industria discografia negli anni settanta del XX secolo. Nell'industria discografica la quadrifonia non riscuote per\u00f2 molto successo e presto viene abbandonata. Solo negli ultimi anni, con l'introduzione del DVD-Audio e del Super Audio CD, la quadrifonia torna ad essere utilizzata dall'industria discografica. Sia il DVD-Audio che il Super Audio CD prevedono infatti standard audio che supportano anche la quadrifonia. L'utilizzo della quadrifonia nel DVD-Audio e nel Super Audio CD attualmente rimane comunque limitata e quasi sempre si tratta della riedizione di incisioni quadrifoniche degli anni '70. Inoltre sia il DVD-Audio che il Super Audio CD rappresentano di per s\u00e9 un settore di nicchia con un numero di pubblicazioni molto limitato rispetto al CD Audio.\nAudio surround.\nNella quadrifonia, come in molte altre forme di stereofonia, \u00e8 presente il surround, cio\u00e8 il fronte sonoro alle spalle dell'ascoltatore. L'audio che implementa anche il surround \u00e8 chiamato \"audio surround\" e il canale audio rappresentante informazioni sonore appartenenti esclusivamente al surround \u00e8 chiamato \"canale surround\". L'audio quadrifonico ad esempio presenta due canali surround: i due canali audio destinati ad essere riprodotti da diffusori acustici posizionati alle spalle dell'ascoltatore.\nCommercialmente il surround appare per la prima volta in ambito cinematografico nel 1940 con il film \"Fantasia\" e, diversamente dall'ambito discografico, il suo successo andr\u00e0 sempre in crescendo tranne un breve periodo negli anni sessanta del XX secolo nel quale il cinema avr\u00e0 una forte crisi in seguito all'affermazione della televisione.\nRiguardo alle esigenze sonore del cinema e della discografia c'\u00e8 da rilevare infatti una sostanziale differenza. Le esigenze sonore nel cinema sono molto maggiori di quelle discografiche. Si pensi ad esempio ad un aereo del quale viene fatto sentire il suo arrivo in lontananza alle spalle dello spettatore, poi il passaggio sopra la testa, e infine viene fatto apparire sullo schermo. Nel cinema il surround ha una notevole importanza, \u00e8 in grado di proiettare lo spettatore al centro dell'azione rappresentata sullo schermo come se si trovasse realmente all'interno di essa, ha quindi un fortissimo potere di coinvolgimento dello spettatore e di spettacolarizzazione della scena rappresentata. Al tal fine, nello specifico, si riproducono le riverberazioni naturali, come ad esempio, grotte, tunnel, etc, aggiungendo canali audio creati con specifici DSP per poter ricreare ambienti complessi, e a volte puramente irreali, dal punto di vista sonoro.\nDiscorso completamente diverso invece per la discografia, ma anche ad esempio per un'opera teatrale o un concerto trasmesso in televisione o pubblicato in DVD-Video. In questi casi, salvo casi particolari, il suono ha origine frontalmente e il surround \u00e8 rappresentato esclusivamente dal riverbero del suono che si crea nell'ambiente d'ascolto (teatro, stadio, ecc.). Certamente tale surround non \u00e8 irrilevante, il piacere di ascoltare musica nella propria abitazione con le medesime sensazioni percepite in un teatro o in uno stadio non si pu\u00f2 considerare insignificante. Se si pensa per\u00f2 che i maggiori fruitori di musica sono i giovani che molto spesso la ascoltano compressa in standard MP3 e con minuscoli auricolari, si pu\u00f2 comprendere perch\u00e9 nella discografia il surround non sia altrettanto affermato come nel cinema.\nSpazializzazione del suono tramite DSP.\nCon la diminuzione dei prezzi dell'elettronica digitale negli anni ottanta del XX secolo sono diventati disponibili per l'elettronica di consumo apparecchi audio in grado di eseguire elaborazioni sull'audio fino a qualche decennio prima impensabili. Elaborazioni volte a conferire spazialit\u00e0 al suono in base a principi di psicoacustica ed eseguite in tempo reale in fase di riproduzione dell'audio mediante l'uso di DSP (i DSP lavorano nel dominio digitale quindi in caso si utilizzi audio analogico questo viene convertito prima in audio digitale).\nTali elaborazioni in alcuni casi si possono considerare una discreta alternativa all'audio multicanale dotato gi\u00e0 in origine di canali surround. I casi sono quelli gi\u00e0 citati in cui il suono nella realt\u00e0 ha origine esclusivamente frontalmente all'ascoltatore e il surround \u00e8 rappresentato dal riverbero del suono. In questi casi sono in grado di creare il surround partendo da audio mancante di surround (normalmente audio stereofonico a due canali) dando vita a quelli che sono chiamati \"effetti d'ambiente\" con discreti risultati. Ci\u00f2 viene implementato sia creando canali surround diffusi da diffusori acustici posizionati alle spalle dell'ascoltatore sia facendone a meno.\nAltri casi in cui riescono ad ottenere discreti risultati sono nella riproduzione di audio multicanale dotato di canali surround senza l'utilizzo di diffusori acustici posizionati alle spalle dell'ascoltatore. Un esempio di questo tipo di elaborazione \u00e8 il Dolby Virtual Speaker sviluppato dalla Dolby Laboratories.\nI casi invece in cui ottengono risultati assolutamente insoddisfacenti sono i casi in cui il surround non riguarda solo il riverbero del suono, come ad esempio nel cinema, e l'audio elaborato non \u00e8 dotato di canali surround. In tali casi, anche se creano canali surround riprodotti con diffusori acustici posizionati alle spalle dell'ascoltatore, vengono aggiunti solamente effetti d'ambiente. Nei casi in cui il surround non riguarda solo il riverbero del suono \u00e8 assolutamente d'obbligo che i canali surround siano implementati in origine se si vuole dare ad ogni suono una precisa collocazione spaziale.\nLa maggior parte delle elaborazioni audio citate, normalmente, sono disponibili in amplificatori audio di fascia media o alta, oppure anche come processori audio indipendenti ma nell'Hi-End. Spesso non hanno una denominazione registrata come nel caso del Dolby Virtual Speaker e nei manuali solitamente sono indicate con la denominazione generica \"modi DSP\" mentre sul display degli apparecchi audio vengono differenziate con nomi come \"rock\", \"pop\", \"cinema\", \"sport\", ecc. i quali stanno ad indicare il tipo di contenuti audio per cui sono state sviluppate e per cui sono appropriate.\nNotazioni per i canali audio.\nCon l'affermarsi di modalit\u00e0 audio utilizzanti un numero sempre maggiore di canali audio si sono diffuse tre diversi tipi di notazioni che hanno lo scopo di fornire alcune informazioni sui canali audio e da cui \u00e8 possibile, in alcuni casi, dedurre la tecnica di riproduzione del suono implementata. Tali notazioni sono:\nIl primo tipo di notazione \u00e8 il pi\u00f9 diffuso ma quello che fornisce per\u00f2 il minor numero di informazioni sui canali audio. Con tale tipo di notazione non \u00e8 possibile nella maggior parte dei casi dedurre la tecnica di riproduzione del suono implementata. Ad esempio la notazione 4.0 pu\u00f2 riferirsi alla quadrifonia, nella quale due canali audio sono destinati ad essere riprodotti da diffusori posizionati anteriormente all'ascoltatore e due canali audio posteriormente all'ascoltatore, oppure alla modalit\u00e0 audio implementata dall'audio Dolby Stereo, Dolby Stereo SR e Dolby Surround nella configurazione a quattro canali audio per la quale sono previsti tre canali audio destinati ad essere riprodotti da diffusori posizionati anteriormente all'ascoltatore e un canale audio posteriormente all'ascoltatore. Con questo tipo di notazione risulta chiara la tecnica di riproduzione del suono implementata solo con le notazioni 1.0 e 2.0, rispettivamente la monofonia e la stereofonia a due canali ognuno dei quali destinato ad essere riprodotto da un diverso diffusore acustico posizionato nell'ambiente d'ascolto anteriormente all'ascoltatore, un diffusore sulla destra dell'ascoltatore e l'altro diffusore sulla sinistra dell'ascoltatore secondo angoli prestabiliti.\nIl secondo tipo di notazione \u00e8 molto meno usato del primo ma, indicando il numero di canali audio destinati ad essere riprodotti da diffusori acustici posizionati anteriormente all'ascoltatore e il numero di canali audio destinati ad essere riprodotti da diffusori acustici posizionati posteriormente all'ascoltatore, permette di farsi un'idea abbastanza precisa sulla tecnica di riproduzione del suono implementata. Ad esempio la notazione 3/1.0 corrisponde alla modalit\u00e0 audio implementata dall'audio Dolby Stereo, Dolby Stereo SR e Dolby Surround nella configurazione a quattro canali audio, mentre la notazione 2/2.0 alla quadrifonia.\nIl terzo tipo di notazione permette di conoscere il numero di canali audio cosiddetti \"discreti\", rappresentati cio\u00e8 ognuno come un flusso informativo distinto, e il numero di canali cosiddetti \"matrix\" (o \"matriciali\"), codificati cio\u00e8 all'interno di canali audio discreti come avviene ad esempio negli standard audio Dolby Stereo, Dolby Stereo SR, Dolby Surround, Dolby Surround Pro Logic II e Dolby Digital Surround EX.\nQuesto terzo tipo di notazione viene utilizzato anche in combinazione con i primi due tipi di notazione. Ad esempio, utilizzando il secondo tipo di notazione in combinazione con il terzo tipo, al Dolby Digital Surround EX, che prevede un canale audio (posteriore centrale) a gamma completa codificato nei due canali audio posteriore sinistro e posteriore destro, corrisponde la notazione 3/2:3.0 o la notazione 3/2:3.1 a seconda della presenza o meno del canale audio LFE."}
{"id": "1313021", "revid": "292162", "url": "https://it.wikipedia.org/wiki?curid=1313021", "title": "Grotta del Gelo", "text": "La Grotta del Gelo \u00e8 una grotta dell'Etna, caratterizzata dall'avere all'interno del ghiaccio perenne, per tal \u00e8 ritenuta essere il ghiacciaio perenne pi\u00f9 meridionale d'Europa. \nLocalizzazione.\nUbicata a 2030 metri d'altitudine si trova nel territorio del comune di Randazzo. La sua apertura e forma conica rappresenta dai primi anni settanta una meta per escursionionisti e turisti nonch\u00e9 esperti e scienziati. Precedentemente veniva usata dai pastori per abbeverare le loro greggi.\nCaratteristiche.\nLa grotta del Gelo \u00e8 una galleria di scorrimento, originata dal raffreddamento di una colata lavica dopo un'eruzione iniziata nel luglio 1614 e protrattasi per oltre dieci anni. Il fenomeno che porta alla creazione di questo tipo di strutture \u00e8 molto comune: le pareti e la superficie della colata, a contatto con l'atmosfera, raffreddano pi\u00f9 velocemente della parte interna della colata lavica. Viene a crearsi quindi una sorta di canale coperto fatto di lava solidificata, all'interno del quale scorre il flusso lavico ancora incandescente. Quando l'alimentazione della colata diminuisce, il livello del flusso lavico all'interno si abbassa sempre pi\u00f9, lasciando una struttura cava definita appunto \"galleria di scorrimento\". Non sempre queste strutture sono di facile individuazione, in quanto solo crolli della volta possono rivelarne la presenza. In estate la grotta \u00e8 facilmente accessibile, nonostante siano necessarie 5 ore di cammino per raggiungerla. In inverno il suo ingresso \u00e8 spesso nascosto dalla neve, che lo copre totalmente. \nAnche nei periodi pi\u00f9 caldi, al suo interno la temperatura non sale mai sopra i -6\u00a0\u00b0C , mentre la parte pi\u00f9 prossima all'imboccatura viene influenzata dagli agenti atmosferici esterni.\nSi \u00e8 notato negli ultimi anni che la grotta ha subito una perdita del volume del ghiaccio al suo interno. Ci\u00f2 \u00e8 da attribuire in parte al passaggio nei pressi dell'eruzione del 1981, . Dagli anni Novanta del secolo scorso si monitorano costantemente le temperature all'interno della grotta tramite sensori computerizzati e numerosi controlli metodici \"in loco\" da parte degli esperti del centro vulcanologico di Catania.\nEscursionismo.\nEsistono diversi percorsi che portano alla grotta del gelo. Il pi\u00f9 semplice parte dalla \"strada mare-neve\" dell'Etna, presso Linguaglossa all'altezza dei rifugi Brunek/Ragabo. Da qui occorre percorrere i primi 5\u00a0km della pista altomontana dell'Etna, una comoda strada sterrata percorribile anche in bicicletta che conduce alla caserma Pitarrona nel comune di Castiglione di Sicilia. Questo primo tratto non presenta particolari pendenze. Giunti al bivio per il rifugio Timpa Rossa, occorre abbandonare la strada sterrata e iniziare una lunga salita sulla lava grezza, su un tracciato segnalato da torrette di pietra, bastoni piantati sul terreno e qualche spruzzo di vernice.\nQuesto secondo tratto \u00e8 molto pi\u00f9 impegnativo del primo e presenta un dislivello di oltre 400 metri su un percorso di circa 5\u00a0km, ovvero l'8% di pendenza media. Complessivamente, si tratta dunque di circa 10\u00a0km con un dislivello di circa 550 metri (pendenza media circa 5,5%). Segue altimetria:"}
{"id": "1313022", "revid": "767487", "url": "https://it.wikipedia.org/wiki?curid=1313022", "title": "Joe Jackson (musicista)", "text": "Biografia.\nNato in Staffordshire, David Ian Jackson crebbe a Portsmouth, Inghilterra.\nCominci\u00f2 a suonare il violino ma presto pass\u00f2 al pianoforte. Dall'et\u00e0 di sedici anni suon\u00f2 nei bar e vinse una borsa di studio in composizione alla London's Royal Academy of Music. Jackson non gradiva la prospettiva di diventare un compositore di musica classica e quindi pass\u00f2 al pop e al rock.\nLa sua prima band furono gli Edward Bear, poi rinominatisi Arms and Legs; il gruppo si sciolse nel 1976 dopo due singoli senza successo.\nNonostante fosse ancora noto come David Jackson, in quel periodo prese il nome Joe dal nome del pupazzo \"Joe 90\".\nJoe Jackson allora pass\u00f2 un periodo nel circuito dei cabaret per guadagnare il denaro necessario per poter registrare i propri demo.\nNel \u201878 un produttore discografico ascolt\u00f2 un suo nastro e lo scrittur\u00f2 per la A&amp;M Records. L'album \"Look Sharp!\" fu inciso subito dopo e pubblicato nel 1979, seguito da \"I'm the Man\" e da \"Beat Crazy\" nel 1980.\nLa Joe Jackson Band ebbe un notevole successo e svolse un'intensa attivit\u00e0 concertistica. Dopo lo scioglimento del gruppo, Jackson intraprese una svolta artistica e, da solista, registr\u00f2 un disco di swing vecchio-stile e blues, \"Jumpin' Jive\", con canzoni di Cab Calloway, Lester Young, Glenn Miller e principalmente, Louis Jordan.\nJackson ebbe un notevole successo internazionale con l'album del 1982 \"Night and Day\", tributo indiretto al genio e allo stile di Cole Porter (ma pi\u00f9 direttamente alla citt\u00e0 di New York). Unico suo album a raggiungere la Top Ten, (numero 4 in Inghilterra), fu suddiviso in due parti, corrispondenti alle facciate del disco: alla \"night side\", composta da cinque brani uniti tra di loro come in un unicum, l'ultimo dei quali era \"Steppin' out\", uno dei suoi brani pi\u00f9 famosi, si contrappone la \"day side\", con quattro canzoni autonome tra loro, incluso il singolo \"Real men\". \u00c8 tuttora considerato il suo capolavoro, e uno dei migliori dischi degli anni '80.\nQuindi incise l'album \"Body and Soul\", in classifica al n\u00ba20, pesantemente influenzato dal pop, dal jazz e dalla salsa. Il disco ebbe modesto successo commerciale; \u00e8 oltremodo apprezzato tra gli audiofili per una registrazione digitale di altissima qualit\u00e0.\nJackson prosegu\u00ec pubblicando \"Big World\", un album doppio con solo tre lati incisi o, secondo quanto lui afferma, un album singolo con un'ulteriore facciata come bonus. L'album venne registrato interamente dal vivo di fronte ad un pubblico cortesemente pregato di non applaudire prima che ogni brano arrivasse all'ultima nota. Il brano strumentale \"Will Power\" pose le basi per i lavori successivi; egli, prima di abbandonare il pop, pubblic\u00f2 due dischi pi\u00f9 cerebrali e celebrativi, \"Blaze of Glory\" e \"Laughter &amp; Lust\". Per alcuni anni si discost\u00f2 dallo stile pop, lavorando per la Sony Classical con cui nel 1999 pubblic\u00f2 il disco \"Symphony No. 1\", per il quale ricevette un Grammy Award.\nJackson \u00e8 anche uno scrittore; ha pubblicato \"A Cure for Gravity\", del 1999, da lui descritto come un \"libro sulla musica, sottilmente mascherato da autobiografia\"; vi descrive la sua musica degli esordi, dall'adolescenza al ventiquattresimo compleanno. Il libro \u00e8 stato pubblicato in Italia nel 2019 da Vololibero con il titolo \"Gravit\u00e0 zero - Un viaggio nella musica\".\nSebbene Night and Day II, LP del 2000 non avesse canzoni radiofoniche, ebbe successo nel presentare testi e musiche eleganti, come \u00e8 usuale nel lavoro di Jackson. Nel 2003 riun\u00ec il quartetto originale per un album (\"Volume 4\") e un lungo tour.\nNel 2005 and\u00f2 in tour in 45 citt\u00e0 americane ed europee con Todd Rundgren e il quartetto d'archi \"Ethel\".\nIn seguito inizi\u00f2 un breve tour con un trio piano-basso-batteria. Suon\u00f2 in Europa nella primavera 2007 e annunci\u00f2 che stava registrando un nuovo album; il CD, intitolato \"Rain\", \u00e8 uscito nel gennaio 2008 con un conseguente tour sempre in trio.\nNel giugno del 2011 pubblic\u00f2 il disco \"Live Music\", registrato durante il tour in trio tenutosi in Europa nel corso del 2010. Oltre a diversi classici di Jackson, l'album contiene cover di David Bowie, The Beatles e Ian Dury &amp; The Blockheads. Del 2012 \u00e8 invece l'album \"The Duke\", dedicato alle musiche di Duke Ellington. Nel 2015 \u00e8 uscito l'album \"Fast Forward\", cui partecipano vari ospiti tra i quali Bill Frisell, Regina Carter e Brian Blade. Subito dopo i tour legati a \"Fast Forward\" Jackson ha registrato altri otto brani presso i Tonic Room Studios di Boise, nell'Idaho, assieme ai tre musicisti della sua band: l'album frutto di queste sessioni, intitolato \"Fool\", \u00e8 stato pubblicato il 18 gennaio 2019."}
{"id": "1313030", "revid": "1543377", "url": "https://it.wikipedia.org/wiki?curid=1313030", "title": "Circondario di Bad Doberan", "text": "Il circondario di Bad Doberan (in tedesco: Landkreis Bad Doberan) era un circondario del \"Land\" tedesco del Meclemburgo-Pomerania Anteriore. Esistette dal 1994 al 2011.\nStoria.\nIl circondario fu creato nel 1994.\nIl 4 settembre 2011 fu fuso con il circondario di G\u00fcstrow, formando il nuovo circondario di Rostock.\nSuddivisione amministrativa.\nAl momento dello scioglimento, il circondario si componeva di 4 citt\u00e0 indipendenti (\"Amtsfreie Stadt\"), 4 comuni indipendenti (\"Amtsfreie Gemeinde\") e 7 comunit\u00e0 amministrative (\"Amt\"), che raggruppavano complessivamente 3 citt\u00e0 e 48 comuni.\nCitt\u00e0 indipendenti\nComuni indipendenti\nComunit\u00e0 amministrative"}
{"id": "1313039", "revid": "486946", "url": "https://it.wikipedia.org/wiki?curid=1313039", "title": "Turboair Fabriano", "text": ""}
{"id": "1313040", "revid": "196390", "url": "https://it.wikipedia.org/wiki?curid=1313040", "title": "Aprimatic Bologna", "text": ""}
{"id": "1313041", "revid": "44638", "url": "https://it.wikipedia.org/wiki?curid=1313041", "title": "Billy Desio", "text": ""}
{"id": "1313044", "revid": "34392", "url": "https://it.wikipedia.org/wiki?curid=1313044", "title": "Fernet Branca Pavia", "text": ""}
{"id": "1313048", "revid": "466539", "url": "https://it.wikipedia.org/wiki?curid=1313048", "title": "Miroslav Bla\u017eevi\u0107", "text": "Carriera.\nCalciatore.\nDurante la sua carriera da centrocampista ha giocato in patria (Dinamo Zagabria, Sarajevo e Rijeka), finendo la carriera in Svizzera.\nAllenatore.\nDa allenatore ha guidato squadre in Svizzera, Jugoslavia, Francia, Grecia, Croazia, Slovenia, Cina, Iran e Bosnia-Erzegovina, ricoprendo gli incarichi di CT di nazionali quali Svizzera, Croazia, Iran e Bosnia-Erzegovina. Alle redini della Croazia ha raggiunto i quarti di finale ad Euro 1996 e il terzo posto al .\nCon le squadre di club si \u00e8 distinto per la sua presenza sulla panchina della Dinamo Zagabria, con cui ha vinto un campionato jugoslavo (1982), una Coppa di Jugoslavia (1983), due campionati croati (1993 e 2003), una Coppa di Croazia (1994) e una Supercoppa di Croazia (2002).\nComincia la carriera da tecnico nel 1963, allenando varie squadre di club come il Sion, il Losanna, e la Svizzera nel 1976. Nel 1979 comincia ad allenare in patria il Rijeka e la (1980-1983) e, dopo un ritorno in Svizzera, torna in Jugoslavia allenando il FK Pri\u0161tina (1985) e la Dinamo Zagabria (1986-1988). Dopo quattro anni trascorsi in Francia ad allenare il Nantes (1988-1992) e dopo un ritorno alla Dinamo Zagabria (1992-1994), Bla\u017eevi\u0107 viene nominato CT della Croazia.\nCon lui in panchina la Nazionale croata ottiene buoni risultati in campo internazionale; si qualifica agli Europei 1996 per la prima volta, arrivando ai quarti di finale, dove venne sconfitta per 2-1 dalla Germania, e partecipa al Mondiali 1998, ottenendo il terzo posto finale. Dopo la mancata qualificazione ad Euro 2000 Bla\u017eevi\u0107 si dimise dall'incarico e, dopo aver anche allenato la Iran nel 2001, dal 2006 al 2008 \u00e8 stato l'allenatore della NK Zagabria e, dal 2008, ha allenato la . Dopo aver sfiorato la qualificazione al Mondiale, persa solo dopo lo spareggio col Portogallo, si \u00e8 dimesso dall'incarico.\nStatistiche.\nClub.\nIn grassetto le competizioni vinte. Dati parziali, aggiornati al 5 gennaio 2015."}
{"id": "1313049", "revid": "33689", "url": "https://it.wikipedia.org/wiki?curid=1313049", "title": "Dottore magistrale", "text": ""}
{"id": "1313054", "revid": "8911", "url": "https://it.wikipedia.org/wiki?curid=1313054", "title": "Diofane Niceo", "text": ""}
{"id": "1313055", "revid": "100890824", "url": "https://it.wikipedia.org/wiki?curid=1313055", "title": "Parametri di Stokes", "text": "I parametri di Stokes sono un insieme di valori che descrivono lo stato di polarizzazione della radiazione elettromagnetica, inclusa la luce visibile. Furono introdotti da George Gabriel Stokes nel 1852 come alternativa matematicamente conveniente alla descrizione pi\u00f9 comune della radiazione incoerente o parzialmente polarizzata in termini della sua intensit\u00e0 totale \"I\", del suo grado di polarizzazione \"p\", e dei parametri di forma dell'ellisse di polarizzazione.\nLa formula che mette in relazione i parametri di Stokes con i parametri di intensit\u00e0 e del grado di polarizzazione \u00e8 la seguente:\nformula_1"}
{"id": "1313058", "revid": "110157", "url": "https://it.wikipedia.org/wiki?curid=1313058", "title": "Circondario del Palatinato Sudoccidentale", "text": "Il circondario del Palatinato sudoccidentale (targa PS) \u00e8 un circondario (\"Landkreis\") della Renania-Palatinato, in Germania.\nComprende 3 citt\u00e0 e 81 comuni.\nLa sede amministrativa si trova nella citt\u00e0 extracircondariale di Pirmasens. Il centro maggiore \u00e8 Waldfischbach-Burgalben."}
{"id": "1313059", "revid": "466539", "url": "https://it.wikipedia.org/wiki?curid=1313059", "title": "Modello Kermack-McKendrick", "text": "Il Modello Kermack-McKendrick \u00e8 un modello matematico sviluppato nel 1927 dagli scienziati William Ogilvy Kermack e Anderson Gray McKendrick. Questo modello sar\u00e0 destinato a diventare uno dei principali punti di riferimento per lo studio e l'elaborazione dei modelli di diffusione epidemica.\nIl modello.\nI due scienziati inizialmente osservarono che il numero totale dei portatori infetti cresceva se il numero delle nuove infezioni in un certo periodo era maggiore del numero di persone che, nello stesso periodo, diventavano \"non\" contagiose. Kermack e McKendrick divisero la popolazione in tre gruppi:\nSulla base di questi tre gruppi svilupparono un modello semplificato di diffusione delle infezioni.\nLe equazioni di Kermack e McKendrick riguardavano i tassi di cambiamento e utilizzavano un sistema di equazioni differenziali. Grazie ai calcoli dei due scienziati \u00e8 possibile stimare la porzione di popolazione che non sar\u00e0 mai contagiata dalla malattia."}
{"id": "1313062", "revid": "59975", "url": "https://it.wikipedia.org/wiki?curid=1313062", "title": "Cats in boots", "text": ""}
{"id": "1313063", "revid": "18379", "url": "https://it.wikipedia.org/wiki?curid=1313063", "title": "Assegnato", "text": "L'assegnato (in francese \"assignat\") fu una moneta cartacea istituita durante la Rivoluzione francese.\nInizialmente era un titolo di prestito emesso dal Tesoro nel 1789, il cui valore era assegnato sui \"beni nazionali\". Nel 1791 divenne una moneta cartacea e le assemblee rivoluzionarie ne moltiplicarono le emissioni, causando una forte inflazione.\nIl corso legale degli assegnati venne soppresso nel 1797.\nStoria.\nConfisca e privatizzazione dei beni ecclesiastici.\nQualche mese dopo la Rivoluzione, le finanze dello Stato erano catastrofiche. Per risolvere questo problema, il vescovo Talleyrand, deputato all'Assemblea nazionale costituente, ebbe l'idea di confiscare i beni accumulati dalla Chiesa cattolico-romana per il sostentamento del suo clero. Cos\u00ec, il 2 novembre 1789 l'Assemblea nazionale decise che tutti i benefici ecclesiastici e le mense vescovili fossero \u00abmessi a disposizione della nazione\u00bb. Questi beni furono da quel momento nazionalizzati, destinati a essere messi all'asta per salvare le finanze dello Stato.\nQuesto apporto di patrimonio, valutato circa 3 miliardi di \" livre\", di fatto, fu una grande riserva che aiut\u00f2 le finanze pubbliche. La messa in vendita fu affidata ad una Cassa straordinaria creata il 19 dicembre.\nIl problema era che per la vendita di tanti beni occorreva del tempo, come minimo un anno. Si trattava di un periodo troppo lungo, le casse dello Stato si sarebbero svuotate e la crisi sarebbe tornata prima che tutto fosse venduto.\nL'assemblea decret\u00f2 dunque che quattrocento milioni sarebbero stati emessi in \"assegnati\" pagabili sulle riscossioni della cassa straordinaria, nella quale sarebbero ricaduti nel tempo i fondi provenienti dalle vendite dei beni ecclesiastici, quelli di alcuni demani della corona e infine il contributo straordinario di un quarto sulle rendite annue di ogni cittadino: era nato l'assegnato.\nInizi.\nPoich\u00e9 era impossibile vendere tutti insieme i beni del clero, furono emessi dei biglietti che rappresentavano il valore di questi beni. Chiunque desiderava comprare dei beni nazionali doveva farlo attraverso gli assegnati. Bisognava quindi che si comprassero degli assegnati dallo Stato e cos\u00ec lo Stato veniva in possesso di moneta. Una volta effettuata la vendita, gli assegnati, ritornati nelle mani dello Stato, dovevano essere distrutti. Cos\u00ec lo Stato veniva in possesso della moneta prima ancora di vendere i beni.\nI primi biglietti emessi avevano un valore di 1000 \"livre\", la vecchia moneta francese. Un valore cos\u00ec grande non li rendeva idonei a essere messi in circolazione tra la popolazione, ma il loro scopo era unicamente di far rientrare tutta insieme la moneta nelle casse dello Stato. Il valore totale della prima emissione fu di 400 milioni di \"livre\".\nAnche se l'idea era semplice e anche facile da realizzare, tuttavia era lontana da ottenere l'unanimit\u00e0 dei voti all'Assemblea nazionale costituente. Anzi alcuni deputati come lo stesso Talleyrand, Condorcet o anche Du Pont de Nemours erano assolutamente contrari. Secondo loro la grande debolezza dell'assegnato era che ci sarebbero stati pi\u00f9 assegnati in circolazione rispetto al reale valore dei beni nazionali. C'era quindi il pericolo che sarebbe stato impossibile coprire il rimborso di tutti gli assegnati se fossero stati ritirati tutti contemporaneamente. Un altro punto era la facilit\u00e0 di falsificazione con le tecnologie dell'epoca. C'era dunque un forte rischio di trovare in circolazione una quantit\u00e0 di assegnati nettamente superiore a quelli emessi. Conseguentemente gli assegnati non avrebbero pi\u00f9 avuto alcun valore.\nAll'inizio del 1790 si ebbero i primi problemi. Il 30 marzo, Anne-Pierre de Montesquiou-F\u00e9zensac dichiar\u00f2, parlando degli assegnati, che erano \u00abil pi\u00f9 costoso e disastroso dei prestiti\u00bb.\nSvalutazione.\nIl 17 aprile l'assegnato fu trasformato in carta-moneta e lo Stato, sempre a corto di liquidit\u00e0, lo utilizz\u00f2 per tutte le sue spese correnti. La situazione si complic\u00f2. Lo Stato non distrusse gli assegnati che gli ritornavano e anzi stamp\u00f2 pi\u00f9 assegnati del valore reale dei beni nazionali. Jacques Necker, allora Ministro delle Finanze, essendo contrario alla trasformazione degli assegnati in carta-moneta, si dimise in settembre.\nL'assegnato continu\u00f2 a perdere valore: nel periodo dal 1790 al 1793 gli assegnati persero il 60% del loro valore.\nBench\u00e9 il valore degli assegnati si fosse ridotto, i prezzi di aggiudicazione ai pubblici incanti dei beni nazionali rimanevano tuttavia molto elevati per le classi popolari e solo la classe agiata poteva acquistarli. Fu cos\u00ec che molti si arricchirono enormemente ed acquistarono grandi terreni e fabbricati per somme irrisorie rispetto al loro valore reale.\nPer sostenere l'assegnato furono votate molte leggi, come la chiusura della Borsa e la fine della pubblicazione dei tassi di cambio nel 1793, in modo da limitare la speculazione. Con l'inizio del regime del Terrore nello stesso anno, la non accettazione dell'assegnato era motivo per la pena di morte.\nMalgrado ci\u00f2 il potere politico non si preoccup\u00f2 della crisi economica e lo Stato continuava sempre pi\u00f9 a emettere assegnati. E fu cos\u00ec che nel 1796 circa 45 miliardi di \"livre\" di assegnati erano in circolazione, mentre la somma complessiva degli assegnati non avrebbe mai dovuto superare i 3 miliardi, valore dei beni del clero.\nL'Inghilterra, che era allora il pi\u00f9 grande nemico della Francia, inizi\u00f2 a produrre dei falsi assegnati per accelerare la crisi economica della Francia.\nFine.\nPer decisione del Direttorio, l'assegnato fu finalmente abbandonato quando, il 30 piovoso, anno IV della Repubblica (19 febbraio 1796) in forma pubblica in place Vend\u00f4me furono bruciate le tavole con i biglietti, i punzoni, le matrici e i timbri usati per stamparli.\nIl 18 marzo gli assegnati furono ritirati e sostituiti da un nuovo biglietto, il mandato territoriale. Il nuovo biglietto fu cambiato su una base di 30 \"franchi assegnato\" per un \"franco mandato\". Anche il \"mandato territoriale\" ha conosciuto la stessa storia dell'assegnato. Il suo deprezzamento fu ancora pi\u00f9 rapido del suo predecessore. Il 4 febbraio 1797 fu ritirato dalla circolazione e il suo posto fu preso da moneta sonante.\nAnche se a prima vista l'assegnato pu\u00f2 essere considerato una pura sconfitta, la sua creazione ha molto probabilmente impedito il fallimento immediato dello stato francese e quindi le conseguenze per la Rivoluzione francese sono state particolarmente importanti.\nFalsi.\nLe scarse difficolt\u00e0 a imitare queste monete furono in qualche modo un incoraggiamento per i falsari, che li crearono un po' dovunque. Si trovarono delle stamperie rudimentali perfino nelle prigioni. La maggior parte dei falsi erano assai grossolani e facilmente riconoscibili, ma altri erano praticamente non identificabili, specialmente i falsi stampati a Londra. I nemici della Repubblica incoraggiarono, in effetti, la stampa di falsa carta moneta per mettere in difficolt\u00e0 l'economia francese. La tipografia londinese era stata fondata da nobili vandeani sotto la direzione del conte Joseph de Puisaye, con il supporto e incoraggiamento del duca d'Harcourt. Li producevano in enormi quantit\u00e0, e con la rotta vandeana, dopo lo Quiberon, Hoche nel suo rapporto annunci\u00f2 che aveva trovato dieci miliardi di falsi assegnati nei bagagli dell'armata vinta.\nIn tempi contemporanei sono stati fabbricati dei falsi per il mercato dei collezionisti. Per questi si parla di \u00abveri falsi\u00bb (falsi d'epoca), in opposizione ai falsi attuali.\nRepubblica romana.\nAnche nella Repubblica romana, con la legge 23 fruttidoro dell'anno sesto repubblicano (14 settembre 1798), fu deciso di emettere degli assegnati e il 7 Complementario il Consolato emise le istruzioni per la loro stampa.\nLa valuta usata fu il paolo, la vecchia valuta dello stato pontificio, detta anche giulio, che valeva 2 grossi ossia 10 baiocchi."}
{"id": "1313066", "revid": "121627676", "url": "https://it.wikipedia.org/wiki?curid=1313066", "title": "Un caso di coscienza (serie televisiva)", "text": "Un caso di coscienza \u00e8 una serie televisiva italiana. diretta da Luigi Perelli e trasmessa dal 2003 al 2013\nProduzione.\nQuesta serie, di genere legal thriller, \u00e8 composta da 5 stagioni, ognuna formata da 6 puntate dalla durata di circa 95 minuti ciascuna. Per quanto riguarda la prima visione, la prima stagione and\u00f2 in onda su Rai 2, le seguenti andarono in onda su Rai 1.\nLa serie \u00e8 diretta da Luigi Perelli, interpretata da Sebastiano Somma, Loredana Cannata e Stephan Danailov, prodotta da Mario Rossini per Red Film e Rai Fiction con la collaborazione di Friuli-Venezia Giulia Film Commission, poich\u00e9 \u00e8 ambientata e girata principalmente a Trieste.\nLe protagoniste femminili, oltre all'interprete fissa Cannata, ve ne sono Elisabetta Gardini (prima stagione), Barbara Livi (seconda e terza stagione), Vanessa Gravina (quarta stagione) e Vittoria Belvedere (quinta stagione).\nTrama.\nRocco Tasca \u00e8 un avvocato di successo che lavora per il prestigioso studio legale Sforza. Fidanzato da due anni con la sua collega Alice e amico di Virgilio, un ex carabiniere ora investigatore privato, conduce una vita felice vincendo una causa dopo l'altra e divenendo il braccio destro del suo capo Sforza. Un caso di coscienza \u00e8 destinato per\u00f2 a stravolgere totalmente la sua esistenza. Dopo aver fatto assolvere, grazie alle sue straordinarie doti forensi, un uomo d'affari coinvolto in un incidente stradale che ha causato l'omicidio colposo di un ragazzo, e aver accusato la madre di quest'ultimo di negligenza, Rocco sente crescere dentro di s\u00e9 un forte rimorso. Poco dopo, mentre \u00e8 a casa, riceve la visita della madre del ragazzo che si suicida davanti ai suoi occhi. Da quel momento la vita dell'avvocato Tasca cambia radicalmente: decide di andarsene dallo studio Sforza, mettendosi in proprio, e di lasciare Alice. A nulla servono i tentativi della donna di farlo tornare sui suoi passi. Virgilio decide di seguire Rocco nella sua nuova avventura. Da questo momento, Rocco si dedicher\u00e0 alla difesa dei pi\u00f9 deboli e dei pi\u00f9 poveri, tanto da essere soprannominato il \"Robin Hood del foro\". Le cause da affrontare sono difficili, e spesso Rocco si ritrova a battersi contro il suo ex capo Sforza e contro la sua ex fidanzata Alice, la quale comunque lo ama ancora e cerca di riconquistarlo. Ma dalla seconda stagione, un'altra donna entra nella vita dell'avvocato Tasca: la dottoressa Erica Lacerba, che inizialmente collabora con lo studio legale di Rocco, di cui ora fa parte anche Alice. Ma in realt\u00e0 Erica nasconde un grande segreto: \u00e8 la figlia maggiore della donna che si suicid\u00f2 davanti agli occhi di Rocco un anno prima, e vuole ora ottenere vendetta nei confronti dell'avvocato. Con il passare del tempo per\u00f2 Erica finisce per innamorarsi, ricambiata, di Rocco. I due chiariranno i fatti del passato, si sposeranno e avranno una figlia, Eva. All'inizio della quarta stagione, la moglie dell'avvocato Tasca viene uccisa perch\u00e9 casualmente coinvolta in un complicato intrigo, che si scoprir\u00e0 ordito da uno studio legale rivale a quello di Rocco. Questo favorisce, nella quinta stagione, il riavvicinamento di Rocco e Alice, che dopo la collaborazione di tipo professionale ritrovano anche, a distanza di anni, un'intesa sentimentale a lungo desiderata. La quinta serie si conclude con l'annuncio della gravidanza di Alice e con la formazione della nuova famiglia, di cui fa parte anche l'eterno amico e collaboratore Virgilio, il quale anche lui nel frattempo si \u00e8 sposato."}
{"id": "1313072", "revid": "49980", "url": "https://it.wikipedia.org/wiki?curid=1313072", "title": "Tang wei", "text": ""}
{"id": "1313076", "revid": "247222", "url": "https://it.wikipedia.org/wiki?curid=1313076", "title": "Annihilation of the Wicked", "text": "Annihilation of the Wicked \u00e8 il quarto album ufficiale del gruppo brutal death metal statunitense dei Nile. Viene pubblicato nel 2005 da Relapse Records.\nSi tratta di un monolite di violenza, tecnica e velocit\u00e0 come nella migliore tradizione Nile, e presenta un minore utilizzo delle atmosfere mediorientali caratteristiche della band.\n\u00c8 inoltre il primo album in cui si registra la partecipazione del batterista greco George Kollias. Le alte velocit\u00e0 raggiunte dal nuovo membro del gruppo sia con la doppia cassa che con il rullante contribuiscono notevolmente all'evoluzione del suono del gruppo, che si presenta ancora pi\u00f9 pesante del precedente \"In Their Darkened Shrines\"."}
{"id": "1313083", "revid": "287204", "url": "https://it.wikipedia.org/wiki?curid=1313083", "title": "Videogiochi ambientati nella Terra di Mezzo", "text": "Se un enorme numero di videogiochi ha un grosso debito verso le opere di J. R. R. Tolkien, basando personaggi, ambientazioni e altri elementi fantasy sull'opera dello scrittore inglese, relativamente pochi videogiochi sono stati tratti esplicitamente dal mondo della Terra di Mezzo, fin dai primi anni ottanta ai giorni nostri.\nGiochi ufficiali.\nPrimi titoli.\nNel 1982 Melbourne House cominci\u00f2 a produrre una serie di giochi di avventura testuale basati sulle opere di Tolkien con \"Lo Hobbit\", basato sull'omonimo libro. La serie continu\u00f2 con la pubblicazione di \"The Fellowship of the Ring\" (1986), \"The Shadows of Mordor\" (1987) e \"The Crack of Doom\" (1989).\nNel 1987, Melbourne House produsse \"War in Middle Earth\", un videogioco strategico a turni, seguito da \"J.R.R. Tolkien's Riders of Rohan\" (1991).\nNel 1990, Interplay, in collaborazione con Electronic Arts (che in seguito avrebbe ottenuto i diritti per la trilogia dei film), produsse \"J.R.R. Tolkien's The Lord of the Rings\" (con un'edizione speciale in CD-ROM contenente scene tagliate dal film animato Il Signore degli Anelli di Ralph Bakshi) e l'anno seguente \", una serie di videogiochi di ruolo basati sugli eventi dei primi due libri. Era in progetto un terzo episodio, ma non fu mai prodotto poich\u00e9 Interplay non riusc\u00ec a scegliere se strutturarlo come un GDR come i primi due o come un gioco di strategia.\nI giochi della Interplay apparvero principalmente su PC e Amiga, ma in seguito crearono un gioco \" per il SNES, che non ricordava per nulla i loro giochi per PC ed era pi\u00f9 simile a \"The Legend of Zelda\".\nRevival per la trilogia cinematografica.\nDa allora non venne prodotto alcun titolo ufficiale de \"Il Signore degli Anelli\" fino all'uscita della trilogia cinematografica di Peter Jackson per New Line Cinema negli anni 2001-2003, quando la conoscenza della storia dilag\u00f2 nel mercato di massa.\nElectronic Arts ottenne i diritti per i tre film, produsse giochi per \"Le due torri\" (che includeva anche \"La Compagnia dell'Anello\") e \"Il ritorno del re\".\nSierra Entertainment, dopo esser stata battuta sui diritti cinematografici, ottenne invece i diritti per la produzione di giochi basati sui libri (e non sulla trilogia di film) dalla Tolkien Enterprises, che permisero alla compagnia di usare la storia, ma non materiale dai film. Il risultato fu un suo adattamento di \"La Compagnia dell'Anello\". \nIl contributo della Sierra alla serie ricevette recensioni discrete, quelli della Electronic Arts\nentusiastiche, nonostante Peter Jackson abbia criticato la EA per averlo lasciato fuori dal processo di sviluppo e abbia dichiarato di non essere soddisfatto della qualit\u00e0 dei titoli.\nLa concessione dei diritti del libro imped\u00ec alla Sierra Entertainment di usare materiale dai film, ma le permise di includere elementi de \"Il Signore degli Anelli\" assenti nelle pellicole di Peter Jackson. La EA d'altro canto non aveva il permesso di fare altrettanto, dato che disponeva della licenza per realizzare giochi solo basandosi su elementi dei film, i quali tralasciavano alcuni elementi della storia originale o cambiavano alcuni luoghi. Le opinioni dei fan differiscono su quale sia il migliore tra i due stili di gioco. Alcuni preferiscono il modello EA basato sull'azione e sullo stile \"hack and slash\" dei giochi, che tende a sorvolare su larghe parti della storia e mette l'accento su spezzoni e musica del film, citando la qualit\u00e0 quasi cinematografica prodotta dal gioco paragonabile a quella del film stesso. Altri preferiscono il titolo Sierra che, pur avendo meno azione e battaglie epiche tipiche dei giochi EA, coprono la storia in modo molto pi\u00f9 dettagliato e offrono pi\u00f9 sfide basate sul ragionamento.\nGiochi non ufficiali.\nOltre ai giochi ufficialmente licenziati, sono stati pubblicati anche alcuni giochi non ufficiali; tre dei pi\u00f9 longevi sono Angband, un gioco open-source basato su il Silmarillion, MUME, un gioco MUD basato su \"Il Signore degli Anelli\", e Le due Torri (MUD), un altro MUD basato su La guerra dell'Anello.\nSono state inoltre create molte mod e mappe personalizzate per molti giochi, fra cui \"Warcraft III\" e \"\". Il videogioco Nethack ha molte allusioni riferite ai romanzi de Il Signore degli Anelli, con riferimenti a creature e nomi (come 'Elbereth')."}
{"id": "1313084", "revid": "339392", "url": "https://it.wikipedia.org/wiki?curid=1313084", "title": "London Borough of Lambeth", "text": ""}
{"id": "1313087", "revid": "1573940", "url": "https://it.wikipedia.org/wiki?curid=1313087", "title": "Vampiri nel folclore mediorientale", "text": "Il vampiro nel folclore mediorientale \u00e8 considerato il principale punto di transito e scambio tra i miti d'Occidente e quelli d'Oriente, si trovano diverse tradizioni di mitologia vampirica.\nStoria.\nNe \"Le mille e una notte\", ad esempio, troviamo molti racconti in cui mostri, demoni e altre terribili creature infestano i cimiteri e presidiano le strade deserte, assaltando i viandanti solitari per berne il sangue. Tutti questi mostri sono di fatto riconducibili alla categoria dei \"jinn\", cui appartengono anche i d\u00e8moni (\"shay\u0101\u1e6d\u012bn\").\nNella Penisola araba, in Turchia, ma anche in Persia, era molto diffusa la paura della \"g\u016bla\", un vero e proprio \"ghul\", piuttosto che un vampiro. \u00c8 infatti un demone femmina, in grado di volare e che predilige i cimiteri come luogo d'azione: spirito puro, piuttosto che succhiare il sangue delle sue vittime, preferisce \"spogliarle\" della loro vita. \u00c8 interessante notare come le popolazioni islamiche legassero il senso del sangue non solo all'essenza vitale, ma all'anima stessa e abbiano modificato il mito del vampiro che strappa l'anima, e non solo la vita, attraverso il furto del fluido sanguigno."}
{"id": "1313089", "revid": "287204", "url": "https://it.wikipedia.org/wiki?curid=1313089", "title": "Ettore Bernabei", "text": "Biografia.\nSi laure\u00f2 in Lettere moderne presso l'Universit\u00e0 di Firenze. Inizi\u00f2 l'attivit\u00e0 giornalistica nel 1944 ne \"La Nazione del popolo\", organo del Comitato toscano di Liberazione nazionale. Nel 1946 divenne testata indipendente; dopo le elezioni amministrative di novembre divenne il quotidiano del partito di minoranza, la Democrazia cristiana. Nel 1947 cambi\u00f2 nome ne \"Il Mattino dell'Italia centrale\"; Bernabei sal\u00ec alla direzione nel 1951. Vicino ad Amintore Fanfani, nel 1956 fu chiamato a dirigere \"Il Popolo\", organo di stampa della Democrazia Cristiana, e si trasfer\u00ec a Roma.\nDal 1961 al 1974 fu direttore generale della RAI, allora unica emittente televisiva e radiofonica in Italia. In quegli anni la RAI produsse e trasmise programmi come \"Tv7\" e sceneggiati tratti da grandi opere letterarie come l\"Odissea\", i romanzi di Tolstoj, di Alessandro Manzoni, di A. J. Cronin. Furono realizzate serie tv come: \"Atti degli apostoli\" per la regia di Roberto Rossellini; il \"Mos\u00e8\"; \"Ges\u00f9 di Nazareth\" diretti da Franco Zeffirelli.\nNel 1974 - dopo aver lasciato, il 18 settembre, la direzione generale della RAI - Bernabei fu chiamato a dirigere la societ\u00e0 Italstat, una finanziaria a partecipazione statale specializzata nella progettazione e costruzione di grandi infrastrutture ed opere di ingegneria civile. In quell'anno l'Italstat aveva un capitale sociale di 100 miliardi di lire ed un fatturato annuo di 450 miliardi di lire. Quando, nel 1991, Bernabei ne lasci\u00f2 la presidenza, l'Italstat aveva un capitale sociale di 1.500 miliardi di lire ed un fatturato annuo di 6.000 miliardi di lire.\nNel 1992 fond\u00f2 a Roma la societ\u00e0 di produzione televisiva Lux Vide, di cui fu il primo presidente. La Lux Vide - che si propone di produrre programmi di fiction televisiva, destinati all'ascolto di famiglie - ha realizzato, in coproduzione europea, programmi sceneggiati trasmessi da network in Italia, Germania, Francia e Stati Uniti. Il progetto pi\u00f9 impegnativo realizzato dalla Lux \u00e8 Le storie della Bibbia, la serie televisiva di ventuno film tratti dall'Antico e dal Nuovo Testamento, trasmessi dalla RAI in Italia, e in altri 143 paesi grazie alla collaborazione del produttore tunisino Tarak Ben Ammar che ha consentito le riprese nel suo paese.\nConcep\u00ec l'idea di un ciclo di venti film internazionali sulla Bibbia scrivendo e producendo insieme a cristiani, ebrei e musulmani. L'Oscar della televisione a Hollywood arriv\u00f2 col film su Giuseppe.\nI suoi novant'anni sono stati celebrati con una sua \"lectio magistralis\" presso la Pontificia Universit\u00e0 Lateranense il 16 maggio 2011 e da una puntata di \"La Storia siamo noi\" trasmessa il 18.\nCon Sergio Lepri ha pubblicato nel 2014 il libro (Edizioni ERI) \"Permesso, scusi, grazie. Dialogo tra un cattolico fervente ed un laico impenitente\", che ricostruisce la storia dell'Italia dagli anni 20 al XXI secolo, attraverso le esperienze personali degli autori, amici e colleghi fino dagli anni 30.\nPochi giorni dopo la morte, il ricordo di G. Minoli:\nEbbe un lungo scambio epistolare con Giorgio La Pira, di cui fu allievo, e con Mattei, fondatore dell'Eni.\nVita privata.\nBernabei conobbe la futura moglie Elisa Gallucci a Firenze nel 1940, e si sposarono nel 1946. Ha avuto otto figli: Marco (1947, psicologo infantile), Roberto (1952, sposato con l'attrice Sydne Rome), geriatra e medico personale di Papa Francesco, Matilde, 1953 (moglie del giornalista Giovanni Minoli), che gli \u00e8 succeduta alla presidenza di Lux Vide ed \u00e8 stata in passato assistente di Mario Schimberni (ex amministratore delegato delle Ferrovie dello Stato), Laura (1955, stilista, moglie dello stilista francese Emanuel Ungaro), Andrea (1956, responsabile delle relazioni istituzionali della societ\u00e0 A2A), Paola (1960, giornalista, deceduta all'et\u00e0 di 46 anni per tumore), Giovanni (1961, dirigente Autogrill) e Luca (1964, produttore cinematografico). \nBernabei era un soprannumerario dell'Opus Dei. \nLa cerimonia funebre fu concelebrata nella Basilica di Sant'Eugenio da quattro sacerdoti (Mariano Fazio, Nicola Zenoni, Carlos Nannei e mons. Marco Frisina), una messa cantata dal Coro di San Giovanni in Laterano a eseguire lo Shem\u00e0 Israel. Fu sepolto a Castel Madama, alle porte di Roma.\nIntitolazioni.\nEttore Bernabei era molto legato all'Argentario, in modo particolare a Porto Santo Stefano. Dopo la sua morte l'amministrazione comunale ha reso omaggio all'ex direttore della RAI intitolando a suo nome la piazza della chiesa che ha assunto la denominazione di \"Largo Ettore Bernabei\"."}
{"id": "1313090", "revid": "229617", "url": "https://it.wikipedia.org/wiki?curid=1313090", "title": "Cassandra's Dream", "text": ""}
{"id": "1313091", "revid": "21880", "url": "https://it.wikipedia.org/wiki?curid=1313091", "title": "Durian", "text": "Il durian (noto anche con il nome di \u201cdurion\u201d), italianizzato in durione, \u00e8 il frutto di diverse specie arboree appartenenti al genere \"Durio\". Vi sono oltre 30 specie di \"Durio\" riconosciute, di cui almeno nove producono frutta commestibile; in Thailandia sono state denominate oltre 300 variet\u00e0, 102 in Indonesia e 100 in Malesia. \"Durio zibethinus\" \u00e8 l'unica specie disponibile sul mercato internazionale, mentre le altre specie sono vendute unicamente nei mercati locali.\nConsiderato dagli asiatici come il \u201cre dei frutti\u201d, il durian si distingue per le grandi dimensioni, il forte odore e la buccia spinosa. La polpa del frutto pu\u00f2 essere consumata in varie fasi di maturazione e viene utilizzata per accompagnare un'ampia variet\u00e0 di cibi, sia salati che dolci. I semi possono essere consumati dopo la tostatura.\nEtimologia.\nApparso per la prima volta in Occidente alla fine del XV secolo, il termine \u201cdurian\u201d \u00e8 un sostantivo derivato dalla parola malese \"d\u016br\u012b\" (spina), denominazione data per via delle numerose spine che ricoprono la buccia del frutto.\nOrigine, diffusione e storia.\nProbabilmente originario della regione compresa fra le isole del Borneo e Sumatra, l'albero di durian cresce spontaneamente nella penisola malese, mentre viene coltivato nella penisola indiana e in Nuova Guinea. Attraverso la Birmania, la sua coltivazione avviene anche in Vietnam, Thailandia, in alcune aree delle Filippine (in particolare nelle isole di Mindanao e Sulu, Visayas e Luzon), nello Zanzibar, nel Pemba e alle Hawaii. La prima notizia giunta in Occidente riguardo al frutto \u00e8 quasi certamente quella presente in un resoconto (tradotto dal latino dall'erudito Poggio Bracciolini) del mercante veneziano Niccol\u00f2 Da Conti (1395-1469), il quale viaggi\u00f2 nelle Indie nel XV secolo; secondo tale testimonianza:\nNel 1572 si trova un'ulteriore descrizione del frutto all'interno del \"Discurso de las cosas aromaticas\" di Juan Fragoso, primo medico del re di Spagna Filippo II; similmente nell\"'Herbarium Amboinense\" del botanico tedesco Georg Eberhard Rumphius (1627-1702) il frutto \u00e8 esaminato in modo pi\u00f9 accurato e ne viene redatta la complessa tassonomia. Il genere \"Durio\" vide la sottrazione e l'aggiunta di molte specie sin dalla sua denominazione, e durante le prime fasi dello studio tassonomico ci furono alcune difficolt\u00e0 nel distinguere il durian dalla graviola, poich\u00e9 entrambe le specie hanno una buccia spinosa e verde. Inoltre la seconda, in malese, \u00e8 chiamata \"durian Belanda\", ovvero \u201cdurian olandese\u201d. Il \"Durio zibethinus\" fu introdotto per la prima volta nello Sri Lanka dai portoghesi, durante il XVI secolo, e successivamente venne importato anche nelle Americhe, sebbene in coltivazioni limitate ai giardini botanici. Nel sud-est asiatico il durio \u00e8 coltivato da secoli a livello locale, probabilmente dalla fine del XVIII secolo, e commercialmente dalla met\u00e0 del XX secolo.\nNel 1949 il botanico britannico Edred John Henry Corner pubblic\u00f2 \"The Durian Theory, or the Origin of the Modern Tree\", nel quale spieg\u00f2 che l'endozoocoria, ossia il trasporto dei semi a opera degli animali, sorse prima di qualsiasi altro metodo di dispersione dei semi del frutto. Ritenne inoltre che i primi antenati della specie durio si diffusero in questo modo. Dall'inizio degli anni Novanta, la domanda locale e internazionale di durian nell'area dell'Associazione delle Nazioni del Sud-est asiatico (ASEAN) aument\u00f2 in modo significativo, anche a causa dell'incremento demografico della popolazione asiatica. Nel luglio 2018 l'agenzia di ricerca spaziale thailandese invi\u00f2 degli esemplari di durian \"Mon Thong\" nello spazio, per studiarne eventuali variazioni nella forma e nel gusto; l'obiettivo finale dell'esperimento fu quello di rendere disponibile tale cibo per gli astronauti.\nDescrizione.\nFrutto.\nIl frutto del durian cresce su ogni ramo dell'albero e matura circa tre mesi dopo l'impollinazione. Pu\u00f2 arrivare fino a 30 centimetri di lunghezza e a 15 centimetri di diametro e in genere pesa da uno a tre chilogrammi; la forma viene definita ovoidale o tondeggiante. Esternamente presenta una buccia dura, di colore verde o marrone e ricca di spine piuttosto appuntite e spesse; esse hanno una forma genericamente piramidale e rendono pertanto difficile maneggiare il frutto senza l'ausilio di guanti protettivi. Al di sotto si trova la polpa, che pu\u00f2 avere un colore giallo pallido o rossastro, a seconda della specie. L'interno \u00e8 suddiviso in sezioni, separate da una membrana non commestibile.\nUna caratteristica molto nota del durian \u00e8 il suo intenso odore: alcune persone lo considerano una fragranza piacevolmente dolce, mentre altri lo trovano opprimente e sgradevole, tanto da compararlo a quello di cipolle marce, trementina e liquami grezzi. La sua persistenza, che pu\u00f2 durare fino a diversi giorni, ha portato il frutto a essere vietato in alcuni hotel e mezzi pubblici del sud-est asiatico. In opposizione, il naturalista gallese del XIX secolo Alfred Russel Wallace descrisse la polpa del durian come \u00abuna ricca crema aromatizzata al sapore di mandorle\u00bb. Tra le trenta specie conosciute del durio, nove di esse sono state identificate come commestibili: \"D. zibethinus\", \"D. dulcis\", \"D. grandiflorus\", \"D. graveolens\", \"D. kutejensis\", \"D. macrantha\", \"D. oxleyanus\" e \"D. testudinarius\". Esistono tuttavia molte altre specie il cui frutto non \u00e8 mai stato raccolto o esaminato correttamente. Inoltre, sebbene il durian sia simile nell'aspetto alla giaca, tra i due non c'\u00e8 nessuna correlazione.\n\"Durio zibethinus\" \u00e8 l'unica specie coltivata commercialmente su larga scala e disponibile al di fuori della sua regione di provenienza; essendo a impollinazione aperta, mostra una notevole diversit\u00e0 nel colore e nell'odore tra i frutti, nelle dimensioni della polpa e dei semi e nella fenologia degli alberi. Il termine \u201czibethinus\u201d si riferirebbe allo zibetto indiano, il \"Viverra zibetha,\" come sostenuto da Linneo; tuttavia sulla questione \u00e8 presente un disaccordo, poich\u00e9 esso pu\u00f2 riferirsi sia al fatto che gli zibetti mangino una grande quantit\u00e0 di durian, sia che l'odore della polpa del frutto somigli a quello di uno zibetto.\nAlbero.\nGli alberi di durian raggiungono un'altezza che varia dai 20 ai 40 metri, a seconda della specie. Le foglie sono sempreverdi, con forma ellittica o oblunga, lunghe fino a 20 centimetri. Le piante hanno uno o due periodi di fioritura e fruttificazione all'anno, anche se i tempi variano a seconda della specie e localit\u00e0; essi producono in genere tra i 50 e i 150 frutti per albero. La maturit\u00e0 si raggiunge pochi giorni dopo la caduta naturale del frutto.\nFiori.\nI fiori del durio sono bianchi, grandi e piumosi, con abbondante nettare, ed emanano un odore pungente, simile al latte inacidito; queste caratteristiche sono tipiche dei fiori impollinati da alcune specie di pipistrelli che mangiano nettare e polline. Secondo una ricerca condotta in Malesia negli anni settanta, i durian venivano impollinati quasi esclusivamente da pipistrelli della frutta delle caverne (\"Eonycteris spelaea\"); tuttavia, un ulteriore studio del 1996 indicava che le specie \"D. grandiflorus\" e \"D. oblongus\" venivano impollinate dai mangiaragni, mentre un'ulteriore specie, \"D. kutejensis\", dalle api giganti dell'India e dai pipistrelli.\nVariet\u00e0.\nCon il passare dei secoli sono sorte nel sud-est asiatico numerose cultivar del durian, propagate da cloni vegetativi. Inizialmente esse venivano fatte crescere con risultati misti derivati da semi di alberi di qualit\u00e0 superiore; in seguito per la coltivazione sono stati preferiti metodi differenti, quali la propaggine, la propaggine apicale e, pi\u00f9 comunemente, l'innesto. Le diverse variet\u00e0 di cultivar possono essere distinte tramite alcune variazioni nella forma del frutto, delle spine e dell'intensit\u00e0 dell'odore. I consumatori di durian esprimono le preferenze per alcune cultivar specifiche, aumentandone la domanda e di conseguenza il prezzo; la maggior parte di esse hanno un nome comune e un codice composto dal prefisso \u201cD\u201d e da un numero. Tra le variet\u00e0 pi\u00f9 richieste, ognuna caratterizzata da un differente odore e sapore, sono presenti:\nIn Thailandia esistono pi\u00f9 di 200 cultivar del \"D. zibethinus\"; cinque di esse (\"Chanee\", \"Mon Thong\", \"Kan Yao\", \"Ruang\" e \"Kradum\") sono coltivate su larga scala. \"Mon Thong\" \u00e8 la cultivar pi\u00f9 ricercata dal punto di vista commerciale; ci\u00f2 \u00e8 dovuto sia per la sua polpa cremosa, sia per l'odore notevolmente ridotto. La cultivar \"Chanee\" possiede la migliore resistenza contro il fungo \"Phytophthora palmivora; Kan Yao\" \u00e8 la meno comune, ma \u00e8 comunque apprezzata per il suo sapore dolce e la sua caratteristica inodore. \nNel 2007 uno scienziato del governo thailandese aveva incrociato pi\u00f9 di 90 variet\u00e0 del durian per creare \"Chantaburi no. 1\", una cultivar senza il caratteristico odore sgradevole. Un altro ibrido, \"Chantaburi no. 3\", sviluppa l'odore circa tre giorni dopo la raccolta del frutto; ci\u00f2 consente un trasporto inodore, soddisfacendo allo stesso tempo i consumatori che preferiscono l'aroma pungente.\nLe cultivar popolari in Malesia e Singapore includono:\nA partire dagli anni venti ci sono state pi\u00f9 di cento cultivar registrate in Malesia, fino a giungere a quota 193 nel 1992. In Vietnam, la cultivar \"Musang King\" \u00e8 la preferita tra i consumatori.\nColtivazione.\nIl durian proviene dal Brunei, Indonesia e Malesia, ed \u00e8 coltivato in aree che hanno clima simile; essendo una pianta tropicale, termina il suo sviluppo se la temperatura diurna scende sotto i 22\u00a0\u00b0C. Il centro della biodiversit\u00e0 dei duri \u00e8 l'isola del Borneo, dove i frutti commestibili sono venduti nei mercati locali. \"D. zibethinus\" non \u00e8 coltivato in Brunei, poich\u00e9 i consumatori locali preferiscono altre specie, quali \"D. graveolens\", \"D. kutejensis\" e \"D. oxleyanus\"; esse sono comunemente distribuite in Brunei e insieme ad altre specie come \"D. testudinarius\" e \"D. dulcis\" costituiscono una fonte di coltivazione geneticamente diversa.\nSebbene il durian non sia originario della Thailandia, essa \u00e8 classificata come prima esportatrice mondiale del frutto, producendo circa 700.000 tonnellate di durian all'anno, delle quali 400.000 esportate solo in Cina e Hong Kong. A essa seguono Malesia e Indonesia, le quali producono circa 265.000 tonnellate ciascuna. Nella citt\u00e0 di Chantaburi, in Thailandia, ogni anno si tiene nei primi giorni di maggio il World Durian Festival. Questa singola provincia \u00e8 responsabile della met\u00e0 della produzione del frutto in Thailandia. Nelle Filippine, il centro di produzione del durian \u00e8 la regione di Davao, e nell'omonima citt\u00e0 si tiene una celebrazione annuale in onore del frutto, il Festival di Kadayawan.\nDisponibilit\u00e0.\nIl durian \u00e8 un frutto stagionale, e di conseguenza non \u00e8 disponibile tutto l'anno. Nella Malesia peninsulare e in Singapore, la stagione dei durian va da giugno ad agosto, in coincidenza con quella del mangostano. Il durian pu\u00f2 essere acquistato nei negozi di alimenti, nei mercati e nei supermercati; in quest'ultimo caso esso \u00e8 solitamente imbustato e impacchettato in porzioni di circa 100 g. In Occidente il frutto \u00e8 presente nei negozi di alimenti asiatici e nei siti on-line di frutta esotica.\nI prezzi del durian, comparati a quelli degli altri frutti, sono relativamente alti. A Singapore la forte domanda di cultivar di alta qualit\u00e0 come \"D24\" e \"Musang King\" ha portato i prezzi di vendita al dettaglio fino a 15 S$ (9,48 \u20ac) per chilogrammo; considerando un peso medio di circa 1,5\u00a0kg, un durian arriverebbe a costare fino a 22 S$ (13,90 \u20ac). La porzione commestibile del frutto, nota come arillo, rappresenta solo il 15\u201330% circa della massa dell'intero frutto. Molti consumatori singaporiani sono comunque disposti a spendere circa 75 S$ (47,40 \u20ac) per acquistare circa una mezza dozzina di durian della cultivar preferita. In Thailandia, la cultivar pi\u00f9 popolare, \"Mon Thong\", costa dai 100 ai 130 \u0e3f (2,60 \u20ac\u20133,38 \u20ac) per chilo; \"Chanee\" costa leggermente di pi\u00f9, partendo da un prezzo di 120 \u0e3f al chilo (3,12 \u20ac). Tra le cultivar pi\u00f9 comuni, la pi\u00f9 costosa \u00e8 \"Kan Yao\", che costa circa 200 \u0e3f al chilo (5,20 \u20ac). In Italia, considerando un peso medio di 1,2\u20131,5\u00a0kg, \u00e8 possibile reperire un frutto a un costo di circa 90 \u20ac.\nSapore e odore.\nGli studiosi hanno opinioni divergenti riguardo alla bont\u00e0 sia del sapore che dell'odore singolari del frutto: alcuni li apprezzano molto, mentre altri ne provano intenso disgusto. Il naturalista e botanico italiano Odoardo Beccari (1843-1920), a cui si deve la prima classificazione del \"Durio graveolens\", scrisse nel suo saggio \"Malesia; raccolta di osservazioni botaniche intorno alle piante dell'arcipelago Indo-Malese e Papuano pubblicata da Odoardo Beccari\":\nCi\u00f2 a cui si riferiva Beccari era gi\u00e0 stato dettagliatamente riportato nel 1856 dal britannico Alfred Russel Wallace (1823-1913):\nWallace era inizialmente riluttante ad assaggiarlo per via del suo forte odore, ma poi ne divenne un profondo estimatore nel Borneo, dopo aver trovato a terra un frutto maturo, che mangi\u00f2 all'aria aperta. Citando il navigatore olandese Jan Huygen van Linschoten, il durian \u00ab\u00e8 di un gusto cos\u00ec eccellente che supera in sapore tutti gli altri frutti del mondo, secondo coloro che l'hanno assaggiato\u00bb. Lo scrittore culinario e viaggiatore inglese Richard Sterling afferm\u00f2 invece:\nL'odore e l'aroma del frutto variano a seconda della specie, del cultivar, o del grado di maturazione: ad esempio, il durian rosso (\"D. dulcis\") ha un intenso sapore di caramello con odore di trementina, mentre quello a polpa rossa (\"D. graveolens\") emette un odore simile a quello di mandorle tostate. Tra le variet\u00e0 di \"D. zibethinus\", quelle thailandesi hanno un sapore pi\u00f9 dolce e sono meno odorose di quelle malesi. . Tramite analisi scientifiche sull'aroma, furono rinvenuti numerosi composti volatili all'interno del frutto, tra cui esteri, chetoni e a base di zolfo. Tuttavia, \u00e8 ancora incerto il fattore responsabile dell'odore caratteristico. Differenze di sviluppo o genetiche nella percezione olfattiva e nella mappatura all'interno del cervello (ad esempio corteccia piriforme anteriore alla corteccia orbitofrontale) possono spiegare perch\u00e9 alcuni individui non sono in grado di differenziare i vari odori del durian e conseguentemente di non apprezzarlo, mentre altri lo trovano estremamente piacevole e accattivante. Alcuni animali (come scoiattoli, topi, maiali, oranghi, elefanti e tigri) sono in grado di fiutarli anche da ottocento metri di distanza, sebbene la buccia dura e spinosa del frutto scoraggi quelli pi\u00f9 piccoli. \nMaturazione e selezione.\nNell'enciclopedia gastronomica \"Larousse Gastronomique\", lo chef francese Prosper Montagn\u00e8 raccomanda di mangiare il durian quando la sua buccia inizia a spaccarsi; tuttavia, lo stato ideale di maturazione varia tra le specie e le regioni del sud-est asiatico. Alcune infatti crescono a un'altezza estremamente elevata, tanto che possono essere raccolte solo quando cadono per terra; la maggior parte delle cultivar di \"D. zibethinus\" viene per\u00f2 quasi sempre tagliata via dall'albero e lasciata maturare in attesa di essere venduta. Una porzione della popolazione del sud della Thailandia preferisce i durian con una polpa croccante. Nel nord del paese invece si prediligono quelli morbidi e aromatici. In Malesia e a Singapore, la maggior parte dei consumatori vuole che il frutto sia nell'aroma il pi\u00f9 maturo e pungente possibile; in questo caso la polpa diventa riccamente cremosa e leggermente alcolica, dall'aroma pronunciato e dal sapore altamente complesso.\nTutti questi differenti gusti tra i consumatori rendono difficile delineare la variet\u00e0 \"ideale\" di durian. Maggiormente apprezzata \u00e8 quella nella maturazione che va dai due ai quattro giorni (e non oltre) dopo la caduta dall'albero.\nDivieti di trasporto sui mezzi pubblici.\nIl forte odore emanato dai frutti del durian ha spinto Paesi quali Singapore, Thailandia e Malesia a vietarne il trasporto sui mezzi pubblici, in particolare in metropolitane, treni, autobus e aerei. A riprova di quanto possa essere forte e sgradevole in luoghi pubblici, in Australia, nell'aprile 2018, cinquecento studenti furono obbligati dai vigili del fuoco ad evacuare una biblioteca di Melbourne per una temuta perdita di gas. In realt\u00e0 ci\u00f2 che era stato percepito non era altro che l'odore di un durian lasciato marcire in una tazza all'interno dell'edificio.\nUsi in cucina.\nIl durian \u00e8 utilizzato in cucina per molti tipi di pietanze in molti Paesi dell'Asia e Oceania: la sua polpa, ad esempio, \u00e8 un aromatizzante per un'ampia variet\u00e0 di cibi dolci, come le caramelle tradizionali malesi \"ice kacang\", \"dodol\", \"lempuk\", i biscotti alla rosa, frapp\u00e9, torte lunari, tronchi di natale, cappuccini e gelati. Tra questi, uno dei pi\u00f9 noti \u00e8 l\"'Es durian\", popolare soprattutto in Indonesia, dove viene venduto nei mercati di strada, ma \u00e8 anche diffuso nell'isola di Giava. Il \"Pulut Durian\" o \"ketan durian\" \u00e8 invece un riso glutinoso cotto a vapore con latte di cocco e servito insieme con il frutto stagionato. Nel Sabah il durian rosso viene fritto con cipolle e peperoncino per poi essere servito come contorno e viene generalmente aggiunto al \"sayur\", una zuppa indonesiana a base di pesci d'acqua dolce. \nNell'isola di Sumatra nella salsa di durian viene cotto il piatto tradizionale di pesce \"Ikan brengkes tempoyak\" e con il frutto fermentato, latte di cocco e una salsa nota come \"sambal\" si cucina il \"Sambal Tempoyak\". La polpa essiccata del frutto pu\u00f2 essere inoltre usata per fare delle patatine al durian.\nIl \"Tempoyak\" \u00e8 un condimento a base di durian fermentati, scelti tra quelli di bassa qualit\u00e0 e non idonei al consumo diretto; pu\u00f2 essere consumato sia cotto sia crudo, normalmente insieme con il riso.\nSempre in Thailandia, il durione \u00e8 spesso mangiato fresco con del riso glutinoso, ma viene anche sfruttato per fare dei blocchi di pastella (spesso allungati con la zucca) che poi vengono venduti nei mercati. I frutti acerbi possono essere cucinati come verdure, tranne nelle Filippine, dove sono preferiti pi\u00f9 come dolci. In Malesia dal durian sono prodotte conserve zuccherate e salate e, quando viene macinato con sale, cipolle e aceto, prende il nome di \"boder\". I suoi semi, i quali hanno le dimensioni simili a delle castagne, sono consumabili bolliti, arrostiti o fritti nell'olio di cocco; in quest'ultimo caso la loro consistenza \u00e8 simile a quella del taro o dell'igname. Quelli non cotti invece sono potenzialmente tossici a causa degli acidi grassi del ciclopropene e non dovrebbero essere ingeriti.\nLe foglie giovani e i germogli vengono occasionalmente usati come verdure e i petali dei fiori sono mangiati in gran parte nelle province batak indonesiane. Infine, nelle isole Molucche la buccia \u00e8 usata come combustibile per arrostire il pesce. Esiste anche il miele di durian, le cui caratteristiche sono ancora al centro di studi alimentari. \nImportanza culturale.\nInfluenze culturali.\nSecondo una credenza particolarmente diffusa nel sud-est asiatico il durian, nel caso sia mangiato insieme a caff\u00e8 o alcolici, pu\u00f2 risultare dannoso per la salute; tale opinione risale al XVIII secolo, quando Georg Eberhard Rumphius consigli\u00f2 di non bere alcolici dopo aver mangiato il frutto, poich\u00e9 avrebbe causato indigestione e alitosi. Nel 1929 il dottor John Desmond Gimlette scrisse nel suo \"Malay Poisons and Charm Cures\" che esso non doveva essere assolutamente accompagnato dal brandy, mentre nel 1981 il nutrizionista J. R. Croft aggiunse all'interno del suo saggio \"Bombacaceae: In Handbooks of the Flora of Papua New Guinea\" che l'assunzione di alcool dopo aver mangiato del durian veniva spesso seguita da \u00abuna sensazione di euforia\u00bb. Queste osservazioni furono prese in esame da numerose ricerche mediche, le quali non hanno tuttavia portato a conclusioni univoche; fu trattata anche dall'Universit\u00e0 di Tsukuba, la quale afferm\u00f2 che l'alto contenuto di zolfo nel durio inibisce l'attivit\u00e0 dell'aldeide deidrogenasi, riducendo del 70% la capacit\u00e0 di pulire le tossine alcoliche dal corpo.\nIl durian \u00e8 conosciuto come il \u201cre dei frutti\u201d, soprannome attribuitogli per l'aspetto maestoso e per l'odore caratteristico. La \"Garcinia mangostana\", pi\u00f9 comunemente chiamata \u201cmangostano\u201d, \u00e8 invece detta \u201cregina dei frutti\u201d per via del suo periodo di fruttificazione, coincidente con quello del durian. Nel sud-est asiatico, dove si \u00e8 visto essere pi\u00f9 diffuso, quest'ultimo \u00e8 addirittura rappresentato all'interno di libri, film e serie televisive.\nA causa della sua pesantezza e per la presenza di spine appuntite, se un durian cade sulla testa di una persona pu\u00f2 causarle gravi ferite; di conseguenza, a coloro che hanno intenzione di raccoglierlo viene consigliato di indossare un elmetto protettivo. Alfred Russel Wallace scrive che raramente gli incidenti nella raccolta risultano mortali, poich\u00e9 la forte perdita del sangue evita l'insorgere di infezioni o infiammazioni. Secondo un detto comune nelle zone di raccolta del frutto, il durian \u00e8 dotato di occhi e quindi pu\u00f2 vedere dove sta per precipitare; infatti il frutto sarebbe solito non cadere durante le ore diurne, quando le persone potrebbero rimanere ferite.\nA Davao, nelle Filippine, cresce in modo spontaneo una variet\u00e0 senza spine di durian, scoperta negli anni sessanta; nello stesso periodo si osserv\u00f2 che i semi prodotti da tale variet\u00e0 davano a loro volta vita a frutti senza spine. Un'ulteriore cultivar del durian senza spine \u00e8 la malese \"D172\", detta, per la sua caratteristica, \u201cdurian botak\u201d (traducibile come \u201cdurian pelato\u201d). Essendo poi un frutto molto apprezzato da numerosi animali selvatici, tra cui gli elefanti di Sumatra e le tigri, nel sud-est asiatico definire una persona \u201cdurian\u201d vuol dire che essa possiede alcuni aspetti bestiali.\nMedicina popolare.\nIn Malesia, un decotto composto da foglie e radici di durian pu\u00f2 essere prescritto come antipiretico per i malati di febbre. Le credenze popolari del sud-est asiatico e della medicina tradizionale cinese ritengono che il frutto \u2013 a causa dell'alta presenza di calorie nella polpa \u2013 abbia propriet\u00e0 capaci di innalzare la temperatura corporea, tali da portare a un'eccessiva sudorazione; per contrastare questo effetto, \u00e8 comunemente diffusa l'usanza di versare acqua nel guscio vuoto del frutto e poi berla. Un metodo alternativo \u00e8 mangiare del durian assieme al mangostano, che \u00e8 considerato avere propriet\u00e0 rinfrescanti; la medicina moderna ha tuttavia definito tale pratica inefficace. Le donne incinte o le persone con ipertensione arteriosa sono tradizionalmente invitate a non consumarlo.\nI giavanesi ritengono che il frutto abbia qualit\u00e0 afrodisiache, imponendo delle regole su cosa pu\u00f2 e non pu\u00f2 essere consumato direttamente dopo di esso; un detto indonesiano, \u201c\"durian jatuh sarung naik\"\u201d, tradotto \u201cquando il durian scende il sarong sale\u201d, si riferisce appunto a questa credenza. L'opinione comune che il frutto possedesse \"propriet\u00e0 erotiche\" gli garant\u00ec anche un'ampia circolazione in Occidente: tali caratteristiche furono infatti commentate agli inizi del XX secolo dal filosofo svedese Herman Vetterling.\nValore nutrizionale.\nIl durian crudo \u00e8 composto dal 65% di acqua, 27% di carboidrati (inclusi 4% di fibre alimentari), 5% di grassi e 1% di proteine. In 100 grammi di polpa fresca, cruda o surgelata, vengono forniti il 33% del valore giornaliero di tiamina e un contenuto moderato di vitamine B e C.\nSecondo uno studio del 2010 condotto dal Journal of Southern Medical University, il \"DSE\" (\"durian shell extract\", estratto del guscio del durian) ha propriet\u00e0 nell'alleviare la tosse, effetto analgesico e moderatamente inibitorio contro lo \"Pseudomonas aeruginosa\", un batterio ubiquitario."}
{"id": "1313096", "revid": "111433", "url": "https://it.wikipedia.org/wiki?curid=1313096", "title": "Gesta Danorum", "text": "I Gesta Danorum (latino per \"Le gesta dei Danesi\") sono un'opera storica della Danimarca scritta nel XII secolo da Saxo Grammaticus (\"Sassone Grammatico\"). \u00c8 la pi\u00f9 importante opera letteraria danese medievale e una fonte essenziale per la ricostruzione della storia della nazione alla sua nascita, cosa che aiuta a definire l'identit\u00e0 nazionale. Inoltre, le Gesta descrivono la storia europea dell'Alto Medioevo dal singolare punto di vista della Scandinavia, approfondendo ci\u00f2 che \u00e8 stato tramandato dagli storici dell'Europa occidentale e meridionale.\nContenuto e struttura.\nIn sedici libri, scritti in latino su esortazione dell'arcivescovo Absalon, viene descritta la storia della Danimarca e a grandi linee anche la storia della Scandinavia in generale, dalla preistoria fino al tardo XII secolo. Essa \u00e8 raccontata in un linguaggio accattivante, che funziona ora come funzionava all'epoca.\nI sedici libri, in prosa con excursus occasionali nella poesia, possono essere categorizzati in due parti: i libri dal 1\u00ba al 9\u00ba, che trattano della storia antica e della mitologia norrena, e i libri dal 10\u00ba al 16\u00ba, che trattano della storia medievale. Il 9\u00b0 libro termina con Gorm il Vecchio, che \u00e8 il primo re di Danimarca la cui esistenza \u00e8 stata provata. Gli ultimi tre libri (14-16), che parlano delle conquiste danesi a sud del Mar Baltico e delle guerre contro i popoli slavi (vedi Crociate del Nord), sono molto importanti per la conoscenza della storia delle trib\u00f9 slave occidentali (Polabi, Pomerani) e della mitologia slava. Il libro 14 contiene una magnifica descrizione del tempio sull'isola di R\u00fcgen.\nPoich\u00e9 l'opera stessa non contiene date di alcun genere, n\u00e9 per gli eventi n\u00e9 per identificare quando essa \u00e8 stata scritta, \u00e8 problematico datare alcune persone e alcuni eventi della prima parte. L'unico indizio \u00e8 la nascita di Ges\u00f9 che viene collocata nel 5\u00ba libro durante il regno di Frotho III. Da quest'unico punto si \u00e8 partiti a contare tutte le generazioni di regnanti dei primi nove libri per avere una datazione approssimativa del loro regno.\nCronologia.\nQuando i libri furono scritti e in che ordine \u00e8 una questione di interpretazione storica.\nQuando l'opera fu scritta \u00e8 stata il soggetto di numerosi studi, ma \u00e8 generalmente accettato che essa non fu terminata prima del 1208.\nL'ultimo evento descritto nell'ultimo libro \u00e8 la conquista da parte di Canuto VI della Pomerania, governata a quel tempo da Boghislao I, nel 1186. Tuttavia la prefazione dell'opera menziona la conquista dell'area a nord dell'Elba, avvenuta nel 1208.\nIl libro 14, che comprende circa 1/4 del testo dell'intera opera, termina con la nomina di Absalon ad arcivescovo nel 1178. Il fatto che questo libro sia cos\u00ec grande e che in esso Absalon abbia pi\u00f9 importanza di re Valdemaro I fa s\u00ec che si ritenga che questo fu il primo libro ad essere scritto e che inizialmente fosse un'opera a parte; \u00e8 possibile che Saxo l'abbia poi ampliata con i libri 15 e 16, che narrano la storia degli ultimi anni di Valdemaro I e dei primi anni di Canuto VI.\nSi ritiene che poi Saxo abbia scritto i libri 11, 12 e 13. L'opera sulla storia della Danimarca scritta da Svend Aagesen (\"Brevis Historia Regum Dacie\", 1186) afferma che Saxo aveva deciso di scrivere di Re Sweyn II e dei suoi figli nei libri 11, 12 e 13, e avrebbe poi aggiunto pi\u00f9 tardi i primi 10 libri. Questo spiega anche i 22 anni di differenza tra l'ultimo evento descritto nel libro 16 e l'evento del 1208 descritto nella prefazione.\nManoscritti.\nI manoscritti originali dell'opera sono andati perduti, tranne quattro frammenti: il Frammento Angers, il Frammento Lassen, il Frammento Kall-Rasmussen e il Frammento Plesner. Il Frammento Angers, il pi\u00f9 grande dei quattro, \u00e8 l'unico scritto da Saxo in persona; gli altri tre sono copie datate intorno al 1275. I frammenti sono tutti custoditi alla Biblioteca Reale Danese a Copenaghen.\nAnche se non abbiamo gli originali, possediamo i testi. Nel 1510-1512, Christiern Pedersen, un traduttore danese che lavorava a Parigi, cerc\u00f2 in Danimarca in lungo e in largo una copia esistente dell'opera di Saxo. A quel tempo la maggior parte della conoscenza del lavoro di Saxo veniva da un riassunto nelle \"Chronica Jutensis\" del 1342 (una breve opera storica danese), chiamato \"Compendium Saxonis\". Fu sempre in questo riassunto che fu trovato il nome \"Gesta Danorum\"; noi non conosciamo il titolo che Saxo us\u00f2 per le Gesta.\nPedersen alla fine trov\u00f2 una copia in possesso dell'arcivescovo di Lund Birger Gunnersen, che gliela prest\u00f2 volentieri. Con l'aiuto di Josse Bades, Pedersen la rifin\u00ec e la stamp\u00f2.\nStampa.\nLa prima pubblicazione stampata e il pi\u00f9 antico testo completo conosciuto dei Gesta \u00e8 l'edizione latina di Christiern Pedersen, stampata e pubblicata da Jodocus Badius Ascensius a Parigi il 15 marzo 1514, col titolo di \"Danorum Regum heroumque Historiae\" (\"Storie dei Re e degli eroi dei Danesi\"). Il colophon recita: \"... impressit in inclyta Parrhysorum academia Iodocus Badius Ascensius Idibus Martiis. MDXIIII. Supputatione Romana.\"\nLa prima pagina recita (le abbreviazioni sono espanse):\nLingua danese:\nLingua italiana:\nVersioni latine.\nLa fonte di tutte le traduzioni e nuove edizioni esistenti \u00e8 la versione di Christiern Pedersen in latino \"Danorum Regum heroumque Historiae\".\nCi sono svariate traduzioni differenti, alcune complete, altre parziali.\nInfluenze.\nCerti aspetti dei Gesta Danorum posero le basi per la tragedia di William Shakespeare, \"Amleto\". Si pensa che Shakespeare non abbia mai letto le Gesta, ma che avesse accesso a una versione ausiliaria della storia che descriveva la caduta del Principe di Danimarca, il cui vero nome - Amleth - fu anagrammato da Shakespeare in \"Hamlet\". La versione di Saxo, narrata nei libri 3 e 4, \u00e8 molto simile all'Amleto di Shakespeare. In essa, a due fratelli, Orvendil e Fengi, \u00e8 affidato il governo dello Jutland dal re dei Danesi R\u00f8rik Slyngebond. Poco dopo, Orvendil sposa la figlia di re R\u00f8rik, Geruth (Gertrude nell'Amleto); Amleto \u00e8 il loro primo e unico figlio. Fengi \u00e8 risentito del matrimonio di suo fratello e inoltre vuole il comando assoluto dello Jutland, perci\u00f2 uccide Orvendil. Dopo un brevissimo periodo di lutto, Fengi sposa Geruth e si dichiara unico leader dello Jutland. Tuttavia Amleto vendica l'omicidio del padre pianificando l'uccisione dello zio e diventa il nuovo e giusto sovrano dello Jutland. Comunque, mentre nella versione di Shakespeare Amleto muore appena dopo la morte dello zio, nella versione di Saxo sopravvive e comincia a governare il suo regno."}
{"id": "1313106", "revid": "1149807", "url": "https://it.wikipedia.org/wiki?curid=1313106", "title": "Mulan II", "text": "Mulan II, noto anche come Mulan 2 - La leggenda continua, \u00e8 il seguito del film d'animazione Disney \"Mulan\" del 1998. \u00c8 uscito il 4 novembre 2004 in Italia (e nel resto d'Europa) e il 1\u00ba febbraio 2005 in USA in DVD e VHS. Il film riflette sui matrimoni combinati, la lealt\u00e0, le relazioni di coppia e la responsabilit\u00e0 delle proprie scelte. Questo seguito ebbe meno successo rispetto al predecessore.\nTrama.\nUn mese dopo gli eventi del primo film, Shang, divenuto generale, chiede a Mulan, ora venerata come un'eroina, la sua mano ed ella accetta entusiasta. Sentendo del loro fidanzamento, Mushu \u00e8 eccitato per loro, poco dopo per\u00f2 il capo degli antenati lo avverte che se Mulan si sposer\u00e0, lui perder\u00e0 il suo posto di guardiano drago e dovr\u00e0 lasciarla: infatti, Mulan,sposandosi, diventer\u00e0 parte della famiglia di Shang e sar\u00e0 protetta dai guardiani della famiglia di lui. Per mantenere il suo lavoro e la sua amica, Mushu tenta di far dividere la coppia.\nIntanto, l'imperatore convoca Mulan e Shang perch\u00e9 devono scortare le sue tre figlie, le principesse Ting Ting, Mei e Su, attraverso la Cina perch\u00e9 si sposino con i figli del re Qin, i principi del Qui Gong, in modo da formare un'alleanza tra i due paesi. Se la missione non \u00e8 compiuta entro tre giorni, l'alleanza croller\u00e0 e i mongoli distruggeranno la Cina. Mulan e Shang partono insieme a Chien-Po, Ling e Yao, per scortare in sicurezza le principesse al loro nuovo regno. Ad ogni modo, a causa delle intromissioni di Mushu e del fatto che le tre principesse non sono contente dei loro matrimoni combinati e si innamorano di Chien-Po, Ling e Yao, Mulan decide di andare contro gli ordini dell'imperatore e di fermare l'unione dei due regni. Una notte Chien-Po, Ling e Yao portano le principesse a visitare una cittadina e durante la visita le corteggiano. Nel frattempo, Mushu gioca un brutto scherzo a Shang facendogli credere che Mulan voglia prendere il suo posto. Mulan e Shang litigano per questo motivo e capiscono che sono troppo diversi, per cui dichiarano la loro relazione conclusa e si lasciano in malo modo. \nUn giorno, il gruppo attraversa un territorio di banditi. Mushu si pente delle sue cattive azioni e confessa tristemente a Mulan tutto quello che ha fatto.Sebbene sia arrabbiata con l'amico drago,Mulan si sente alleggerita dalla notizia, cos\u00ec prova a parlare con Shang, ma improvvisamente i banditi li attaccano. Le principesse sono salve,purtroppo Shang precipita in un burrone. Cos\u00ec Mulan continua il viaggio da sola verso il Qui Gong. Non volendo che le principesse siano obbligate a sposare i principi che non amano e siccome il suo promesso sposo \u00e8 morto, Mulan si offre come moglie per uno dei figli del re Qin, che accetta la sua offerta (per via di un cortigiano che ha ricordato al sovrano chi ha davanti: Fa Mulan, l'eroina cinese, ed ha perfino aggiunto che vale di pi\u00f9 delle figlie dell'imperatore). Nel frattempo, Shang che \u00e8 sopravvissuto alla caduta, lo scopre subito dopo aver raggiunto gli altri e tenta di fermarla nonostante Lord Qin non lo permetta.A quel punto, Mushu, decide di aiutarli e riuscendo a fingersi il drago d'oro dell'unione, obbliga il re a interrompere il matrimonio forzato di Mulan con suo figlio. Cos\u00ec Mulan e Shang si sposano e le principesse sono libere dai loro obblighi e sposano Chien-Po, Ling e Yao.\nAlla fine Shang unisce i templi delle due famiglie. Mushu pu\u00f2 mantenere il suo titolo di guardiano,felice e soddisfatto, subito dopo si presenta a Shang, anche se Mulan aveva gi\u00e0 parlato a suo marito del piccolo drago, senza tralasciare neanche un dettaglio.\nColonna sonora.\nAlbum.\nLa colonna sonora ufficiale del film usc\u00ec il 25 gennaio 2005.\nLa versione italiana della colonna sonora non \u00e8 stata distribuita in Italia; l'unica canzone del film che \u00e8 stata pubblica \u00e8 \"Vorrei pi\u00f9 libert\u00e0\", cantata da Marjorie Biondo, Claudia Arvati e Lorena Brancucci, contenuta nell'album \"Principesse - Le pi\u00f9 belle canzoni\".\nAccoglienza.\nIl film \u00e8 stato accolto negativamente dalla critica. Sul sito aggregatore di recensioni Rotten Tomatoes detiene uno 0% di gradimento, basato su 5 recensioni e con un punteggio medio di 3,9 su 10. Il critico Robert Pardi ha assegnato al film 2 stelle su 5, scrivendo: \"Il \"Mulan\" originale \u00e8 stato annunciato per aver aggiunto un'eroina coraggiosa al canone Disney delle principesse angosciate, ma nonostante il suo eccellente cast vocale, questo sequel non fa che scimmiottare il successo dei film live-action sulle arti marziali\"."}
{"id": "1313107", "revid": "1632387", "url": "https://it.wikipedia.org/wiki?curid=1313107", "title": "Ride the Sky", "text": "I Ride the Sky sono una band progressive metal power metal svedese.\nStoria dei Ride the Sky.\nNata nel 2006 da un'idea di Uli Kusch, all'epoca batterista dei Masterplan ed ex di Gamma Ray e Helloween, e Bjorn Jansson dei Tears of Anger.\nSuccessivamente si uniscono alla band il chitarrista Benny Jansson, anche lui nei Tears of Anger,\nil tastierista Kaspar Dahlqvist e il bassista Mathias Garnas.\nNell'autunno 2006, attraverso la Nuclear Blast, \u00e8 uscito il primo album della band intitolato \"New Protection\", a cui \u00e8 seguito un tour di supporto a Epica e Sonata Arctica.\nIl 22 aprile 2008 la band ha comunicato lo scioglimento, adducendo come motivazione uno scarso interesse nella stesura del nuovo album sia dei membri del gruppo sia della casa discografica."}
{"id": "1313108", "revid": "416175", "url": "https://it.wikipedia.org/wiki?curid=1313108", "title": "Vampiri nella cultura popolare", "text": "A partire dal XIX secolo i vampiri sono stati oggetto di sempre pi\u00f9 frequenti rivisitazioni letterarie, cinematografiche e televisive.\nLe prime opere di fantasia furono alcune poesie del XVIII secolo e altri racconti brevi del XIX secolo, il pi\u00f9 influente dei quali \u00e8 \"Il vampiro\" di John Polidori (1819), che narrava del vampiro Lord Ruthven. Il personaggio venne poi ripreso da alcune opere teatrali, in cui interpretava il ruolo di anti-eroe. Il tema vampiresco continu\u00f2 con penny dreadful (pubblicazioni seriali economiche di racconti) come \"Varney il vampiro\" (1847) \u00e8 culmin\u00f2 con il romanzo vampiresco pi\u00f9 celebre di tutti i tempi: \"Dracula\" (1897), scritto da Bram Stoker.\nCol passare del tempo, alcune caratteristiche non presenti nel folclore originale sono state incorporate nel profilo del vampiro: canini appuntiti e vulnerabilit\u00e0 alla luce del sole apparirono per la prima nel XIX secolo con i denti sporgenti di Varney il vampiro e del Conte Dracula e la paura della luce del giorno del vampiro Nosferatu di Friedrich Wilhelm Murnau (1922). Il mantello apparve in produzioni teatrali degli anni venti del XX secolo, con un alto collare bianco introdotto dallo sceneggiatore Hamilton Deane per aiutare Dracula a svanire dal palcoscenico. Lord Ruthven e Varney, inoltre, potevano essere curati dalla luce della luna. L'immortalit\u00e0 \u00e8 un attributo presente anche nel folclore originario, anche se non sempre in modo esplicito, ed \u00e8 largamente usato nelle opere cinematografiche e letterarie moderne.\nLetteratura.\nI vampiri (o revenant) apparirono per la prima volta in poemi come \"The Vampire\", Der Vampir in tedesco, lingua originale (1748) del poeta tedesco Heinrich August Ossenfelder; \"Lenore\", Lenora (1773) di Gottfried August B\u00fcrger, \"Die Braut von Corinth\" (\"La sposa di Corinto\") (1797) di Johann Wolfgang von Goethe, \"Christabel\", Cristabel in italia, mai completato da Samuel Taylor Coleridge e \"Il Giaurro\" (1813) di Lord Byron. A Byron viene inoltre attribuita la prima opera di fantasia in prosa sui vampiri: \"Il vampiro\" (1819). In realt\u00e0 il racconto venne scritto dal medico personale di Byron, John Polidori, che adatt\u00f2 un enigmatico racconto frammentario sul suo illustre paziente. La personalit\u00e0 dominante di Byron, mediata dall'amante Lady Caroline Lamb nel suo poco lusinghiero romanzo a chiave \"Glenarvon\" (una fantasia gotica basata sulla vita selvaggia di Byron), venne usata come modello da Polidori per la creazione del non morto protagonista Lord Ruthven. \"The Vampyre\" ebbe grande successo e fu l'opera pi\u00f9 influente agli inizi del XIX secolo.\n\"Varney il vampiro\" \u00e8 un popolare romanzo gotico scritto da James Malcolm Rymer (talvolta attribuito a Thomas Preskett Prest), punto di riferimento nell'horror dell'era vittoriana, che apparve tra il 1845 e il 1847 in una serie di pamphlet chiamati \"penny dreadful\" per via del loro costo (un penny ciascuno) e del contenuto macabro (\"dreadful\" appunto). La storia venne pubblicata in un libro nel 1847, caratterizzato da suspense e vivide descrizioni delle vicende horror di Varney. Sheridan Le Fanu scrisse la storia di una vampira lesbica di nome \"Carmilla\" (1871). Come Varney prima di lei, Carmilla venne descritta positivamente, mentre la sua condizione viene accentuata.\nNel breve racconto del 1894 \"Fioritura di una strana orchidea\" di H. G. Wells\n l'autore introduce un insolito tema, quello della pianta-vampiro, l'idea geniale di Wells sta nel separarsi da quello che \u00e8 lo stereotipo del Vampiro, dimostrando ancora una volta la capacit\u00e0 di spaziare con l'immaginazione, per creare qualcosa di completamente nuovo.\nNessuno sforzo di rappresentazione dei vampiri fu tanto influente e definitivo quanto quella del romanzo \"Dracula\" (1897), di Bram Stoker. La sua raffigurazione del vampirismo come malattia di contagiosa possessione demoniaca, con tanto di sottotemi quali il sesso, il sangue e la morte, colp\u00ec duramente l'Europa vittoriana, dove la tubercolosi e la sifilide erano malattie molto comuni. I tratti del vampiro descritti da Stoker si infiltrarono e dominarono il folclore tradizionale, creando la figura del vampiro moderno. Ispirandosi a opere come \"Il vampiro\" e \"Carmilla\", Stoker inizi\u00f2 a fare ricerche per il suo nuovo libro negli ultimi anni del XIX secolo leggendo \"The Land Beyond the Forest\" (1888) di Emily Gerard e altri libri sulla Transilvania e i vampiri. A Londra, un collega gli menzion\u00f2 la storia di Vlad l'Impalatore, un \"vampiro davvero esistito\", e Stoker la incorpor\u00f2 nel suo libro. Il primo capitolo del libro venne omesso alla prima pubblicazione, nel 1897, ma fu poi stampato nel 1914 col titolo di \"Dracula's Guest\", L'ospite di Dracula.\nUno dei primi libri di fantascienza sui vampiri fu il romanzo \"Io sono leggenda\" scritto da Richard Matheson nel 1954 e che fu di ispirazione per i film \"L'ultimo uomo della terra\" (1964), \"\" (1971) e \"Io sono leggenda\" (2007).\nIl XX secolo port\u00f2 nuovi esempi di letteratura vampiresca, come la serie \"Black Dagger Brotherhood\" di J.R. Ward e altri libri popolarissimi tra gli adolescenti e giovani. Un fenomeno sempre pi\u00f9 in espansione e popolare comprende una fusione di paranormale con romanzi d'amore o romanzi d'investigazione. La serie \"The Vampire Huntress Legend\" di Leslie Esdaile Banks, la serie di genere erotico \"\" di Laurell K. Hamilton e la serie \"The Hollows\" di Kim Harrison rappresentano i vampiri da una prospettiva completamente nuova e in alcuni casi molto differente dalle leggende originarie.\nL'ultima parte del XX secolo ha visto la nascita di numerose saghe sui vampiri. Qui rappresentati come eroi invece di esseri malvagi. Queste caratteristiche vennero utilizzate dalla scrittrice Anne Rice nelle sue popolari e influenti \"Cronache dei vampiri\" (1976\u20132003). La serie \"Il diario del vampiro\" (1991\u2013in corso) di L. J. Smith segue un triangolo amoroso tra un'umana e due fratelli vampiri. La serie \"The Last Vampire\" (in italiano \"L'Ultimo Vampiro\", 1994-in corso) di Christopher Pike narra le vicende di una vampira di nome Sita, connettendosi alla mitologia dell'India e, in particolare, alla figura di Krishna. In questo caso, la natura dei vampiri \u00e8 profondamente rivisitata: bench\u00e9 essi mantengano tratti tradizionali quali la quasi immortalit\u00e0, l'eterna giovinezza e la sete di sangue, non possiedono poteri di metamorfosi e volo e non sono cadaveri risvegliati; essi, inoltre, non vengono danneggiati da aglio, acqua corrente e croci, bench\u00e9 provino una forte avversione per la luce solare e possano essere uccisi se danneggiati a sufficienza o trafitti al cuore. I vampiri della serie \"Twilight\" (2005\u20132008) scritta da Stephenie Meyer, infine, ignorano gli effetti dell'aglio e delle croci, e non sono danneggiati dalla luce del sole, che per\u00f2 rivela la loro identit\u00e0 soprannaturale.\nCinema.\nDracula \u00e8 il personaggio che appare in pi\u00f9 film in assoluto, secondo solo a Sherlock Holmes, e ha ispirato numerosi film horror che trattano la sua storia solo indirettamente. Tra questi vi \u00e8 il film muto tedesco \"Nosferatu il vampiro\" del 1922, diretto da Friedrich Wilhelm Murnau, che non ottenne il permesso di citare Dracula da parte della vedova di Stoker e dovette cambiare numerose parti del film. Il primo film sonoro sul Conte fu \"Dracula\", lanciato dalla Universal nel 1931, con Bela Lugosi nel ruolo principale. Nel decennio a seguire, uno dei pi\u00f9 considerevoli film sui vampiri fu \"La figlia di Dracula\", nel 1936.\nLa leggenda del vampiro si cement\u00f2 grazie alla produzione di una serie di film da parte della Hammer Film Productions, con Christopher Lee nel ruolo di Dracula. Il film \"Dracula il vampiro\" del 1958 divenne molto popolare e venne replicato in sette sequel. Lee recit\u00f2 in cinque di questi e divenne famoso grazie a questo ruolo. Negli anni settanta, i film sui vampiri presentavano diversificazioni del personaggio, come ad esempio il vampiro di \"Count Yorga, Vampire\" (1970), il Conte africano \"Blacula\" (1972) e un remake di \"Nosferatu\" dal titolo \"Nosferatu, il principe della notte\", con Klaus Kinski nel 1979. Numerosi film avevano come protagonista vampire femmine, spesso lesbiche, come nel film della Hammer Production \"The Vampire Lovers\" (1970), basato sulla figura di Carmilla.\nAltri film ribaltarono le trame narrando di cacciatori di vampiri, come nel caso di Blade nella serie di film omonima e di Buffy Summers, protagonista del film \"Buffy l'ammazzavampiri\" del 1992. Altri film mostrano vampiri come protagonisti, come \"Miriam si sveglia a mezzanotte\" (1983), \"Intervista col vampiro\" (1994) e il suo indiretto sequel \"La regina dei dannati\". \"Dracula di Bram Stoker\" del 1992 ebbe inizialmente un discreto successo, per poi diventare un film di culto del genere. L'aumento di interesse per le trame vampiresche port\u00f2 alla creazione di film come \"Underworld\", \"Van Helsing\" e il russo \"I guardiani della notte\". Una serie sui vampiri nata di recente \u00e8 quella della saga di Twilight, basata sui romanzi omonimi. Il film \"Daybreakers\" del 2010 esamina l'idea di vampirismo come malattia virale in un mondo dove i vampiri vivono una vita semi-normale bevendo sia caff\u00e8 che sangue. Nel 2013 \u00e8 andata in onda la nuova serie di vampiri \" Chica vampiro \", quest'ultimo non segue tanto il genere horror.\nTelevisione.\nSin dagli anni settanta, la televisione, ispirata dal successo del personaggio cinematografico, ha rappresentato il vampiro in numerose opere di genere fantasy. Un vampiro simile a Nosferatu apparve ne \"Le notti di Salem\" (1979), miniserie televisiva basata sull'omonimo romanzo di Stephen King. La serie televisiva \"\" (1974-75) prodotta da Dan Curtis narrava di Carl Kolchakhunting, un giornalista che si mette sulle tracce di un serial killer (poi scopresi vampiro) sulle strade di Las Vegas.\nIl film di poco successo \"Buffy l'ammazzavampiri\" del 1992 fu trasformato nell'omonima serie televisiva di culto che and\u00f2 in onda tra il 1997 e il 2003. La protagonista, Buffy Summers (Sarah Michelle Gellar), \u00e8 una ragazza californiana a cui viene affidato il compito di cacciatrice di demoni, vampiri e altre forze del male. La serie approccia il tema fantasy a quello del \"teen drama\", facendo del vampiro un personaggio sempre pi\u00f9 presente nelle produzioni per giovani e adolescenti. Dalla serie nacque inoltre uno spin-off, \"Angel\" (1999-2004), con David Boreanaz nel ruolo del protagonista vampiro. La serie \"Moonlight\" (2007) vede come protagonista Mick St. John, un detective vampirizzato dalla secolare moglie. Nel 2004 venne invece prodotto un remake della miniserie \"Le notti di Salem\" dal titolo \"Salem's Lot\". La serie \"Supernatural\", sebbene non tratti esclusivamente di vampirismo, ha dedicato alcuni episodi all'argomento, descrivendo i vampiri come creature notturne che possono essere uccise esclusivamente con la decapitazione. In un'occasione, la figura del vampiro \u00e8 stata omaggiata in un episodio pariodistico, in cui un mutaforma, volendo rappresentare personalmente alcuni dei \"grandi mostri\", si finge tra gli altri un vampiro solitario in stile draculiano in cerca di moglie. La serie canadese \"Blood Ties\" (2007-2008) and\u00f2 in onda per due stagioni trattando delle indagini di Nicki Nelson, detective privata che si ritrova testimone di eventi soprannaturali e delle vicende del vampiro Henry Fitzroy, un figlio illegittimo di Enrico VIII d'Inghilterra.\nLa continua popolarit\u00e0 del tema vampiresco \u00e8 stato attribuito alla combinazione di due fattori: la rappresentazione della sessualit\u00e0 e del perenne timore della morte. Testimone del primo fattore \u00e8 la popolarit\u00e0 della serie \"True Blood\", considerata \"splatter\" per scene di sesso esplicito e violenza. La serie, ambientata nel sud degli Stati Uniti, vede la comunit\u00e0 dei vampiri co-esistere con quella degli umani, grazie all'invenzione di una bevanda a base di sangue. Dal 2009 viene prodotta la serie di grande successo \"The Vampire Diaries\", basata sulla saga letteraria \"Il diario del vampiro\". Nella serie, i due protagonisti vampiri Damon e Stefan possono camminare sotto la luce del sole grazie a speciali anelli e mangiare e bere come esseri umani. Anche da \"The Vampire Diaries\" \u00e8 nato uno spin-off, \"The Originals\", che vede per protagonisti i vampiri originali Klaus, Rebekah e Elia.\nFumetti.\nOltre alla letteratura, anche il mondo del fumetto si \u00e8 interessato al mito del vampiro. A farla da padrone rimane il personaggio di Dracula di Bram Stoker. L'artista italiano Guido Crepax ne fa ad esempio una personale interpretazione in \"Conte Dracula\", mentre \u00e8 la Marvel Comics a pubblicare la serie \"The Tomb Of Dracula\", tradotta in Italia prima dall'editoriale Corno sulle serie \"Gli albi dei supereroi\" e \"Dracula\", poi dalla Star Comics nella miniserie di sei numeri \"La tomba di Dracula\". Pubblicata in Italia dalla Comic Art, la Marvel ha rappresentato l'universo del Dr. Michael Morbius, un atipico vampiro vivente, e di Blade (protagonista anche dell'omonimo film), divenuto cacciatore per vendicare la morte della madre, morsa da una vampiro mentre era incinta di lui. In casa DC Comics la serie pi\u00f9 importante sui vampiri \u00e8 stata \"Crimson\" di Humberto Ramos, in cui il protagonista vampiro \u00e8 predestinato a salvare il mondo dal giorno del giudizio e viene perci\u00f2 ostacolato da tutta una lunga serie di nemici, primi fra tutti i draghi ed i licantropi. Altri fumetti minori sono \"La maledizione di Dracula\" (Dark Horse), lo Spawn di Todd McFarlane e la \"Lady Death\" (Chaos Comics di Brian Pulido).\nUno dei fumetti pi\u00f9 venduti di produzione italiana \u00e8 \"Dampyr\", serie creata da Mauro Boselli e Maurizio Colombo, che narra la storia di Harlan Draka, figlio di un arcivampiro e di una donna umana che lotta per liberare il mondo dal dominio segreto di questi esseri. In realt\u00e0 i vampiri di Dampyr (denominati nella serie \"Maestri della Notte\") sono presentati come creature venute da un'altra dimensione, e pi\u00f9 che essere presentati come mostri sanguinari, essi appaiono come astuti e spregiudicati calcolatori, abili a nascondersi dietro le quinte del potere per il controllo segreto del pianeta.\nUn altro fumetto italiano che saltuariamente ha trattato di vampiri \u00e8 \"Dylan Dog\", il celebre indagatore dell'incubo creato da Tiziano Sclavi. Sebbene la sua serie non sia incentrata interamente sull'argomento, in alcuni albi sono raccolte rivisitazioni del genere. Si possono citare ad esempio le \"Notti di caccia\" e \"Il marchio del vampiro\" (sceneggiati da Pasquale Ruju e realizzati graficamente da Nicola Mari), che mostrano il vampiro come allegoria dell'essere umano, e \"Polvere di stelle\", che presenta invece i vampiri in veste simile a quella delle divinit\u00e0 greche.\nNelle avventure di Zagor, fumetto italiano creato da Guido Nolitta, \u00e8 inoltre comparso pi\u00f9 volte il personaggio del vampiro Bela Rakosi, seguito successivamente dalla vampira Ylenia Varga.\nAnche nella serie Martin Myst\u00e8re appaiono occasionalmente dei vampiri. In particolare nella storia \"Un vampiro a New York\" (albi n. 13 e 14 del 1983) l'argomento \u00e8 trattato con un taglio pi\u00f9 nozionistico tipico della testata, precorrendo in parte le tematiche di Dylan Dog. Nell'universo narrativo della serie i vampiri sarebbero il risultato delle variazioni genetiche seguenti alla catastrofe che distrusse le progredite civilt\u00e0 di Atlantide e Mu, come narrato nell'albo gigante n. 3 \"Gli Uomini in nero\" (ottobre 1997).\nL'esponente pi\u00f9 noto del genere erotico \u00e8 \"Vampirella\", ideata nel 1969 da Forrest Ackerman e proposto dalla Warren Publications e, in anni recenti, dalla Harris Comics. Proveniente da un altro pianeta, \u00e8 costretta, per sopravvivere, a nutrirsi del sangue umano. Nel 1969 in Italia esordiva \"Jacula\", con collane come \"Il Vampiro\", \"I Notturni\" e \"I Sanguinari\", mentre gli anni settanta portano alla luce personaggi come Zora la vampira (protagonista dell'omonimo film) e Sukia. Infine \"Yra\", una serie dai toni fantasy, narra di una fanciulla che diventa vampira ad opera di una strega. L'etichetta Vertigo della DC Comics rappresent\u00f2 in passato il personaggio Swamp Thing e pi\u00f9 recentemente il vampiro Cassidy nella serie \"Preacher\" creata Ennis e Dillon. Altri fumetti italiani che hanno anche solo trattato temi vampireschi sono: \"Nathan Never\", \"Legs Weaver\", \"Gregory Hunter\", \"Dampyr\", \"Tre Allegri Ragazzi Morti\" (fumetto horror di Davide Toffolo) e i 4 volumi di \"Rigel\" (Elena de' Grimani e Fabrizio Palmieri). Nei fumetti Disneyiani PKNA PK - Pikappa appaiono gli evroniani, creature extraterrestri che si nutrono di linfa vitale.\nNel fumetto \"Vampire Hunter D\", il protagonista D \u00e8 un Dumpyre, ovvero un ibrido tra vampiro e umano che si suppone sia inoltre figlio del prima vampiro, Dracula. Il protagonista del manga \"Hellsing\" \u00e8 Alucard (\"Dracula\" scritto al contrario), un vampiro di incredibile potenza, sottoposto (apparentemente volontariamente) agli ordini di Lady Hellsing, una donna a capo di un'organizzazione che si occupa di controllare ed eventualmente sterminare gli elementi occulti che sfuggono all'equilibrio del mondo. Lo sh\u014djo manga per ragazze \"Vampire Knight\" narra la storia di Yuuki Cross, studentessa nella scuola del padre adottivo, dove di giorno vengono svolte le normali lezioni per gli studenti umani, mentre di notte quelle per i vampiri. Insieme a suo fratello adottivo, Yuuki svolge il lavoro di Guardians, difendendo la segretezza dei compagni vampiri.\n\"Vampire kisses\" \u00e8 un manga che tratta anch'esso di vampiri. Tratto dall'omonimo romanzo di Ellen Schriber, \u00e8 disegnato da Rem.\nLa coprotagonista del manga \"Rosario + Vampire\", Moka Akashiya , \u00e8 una vampira . La serie stessa include diversi vampiri\nDurante la prima serie de \"Le bizzarre avventure di JoJo\", Phantom Blood, l'antagonista principale Dio Brando utilizza la maschera di pietra per trasformarsi in un essere superiore, e usa la maschera per riportare in vita vari personaggi come zombie . Questo essere superiore non \u00e8 altro che un vampiro, dato che chiunque venga trasformato dalla maschera diventa pi\u00f9 forte assorbendo il sangue dalle loro vittime, e a meno che non venga usata la Pietra Rossa di Aja , che sar\u00e0 il fulcro della seconda stagione, Battle Tendency, si rimane vulnerabili alla luce solare.\nGiochi di ruolo.\nIl gioco di ruolo \"\" \u00e8 stato influente nella fiction vampiresca moderna, diffondendo elementi caratteristici e nuovi termini specifici (come \"abbraccio\" e \"sire\").\nVideogiochi.\nAltri popolari giochi di ruolo sui vampiri sono ad esempio \"Castlevania\", un'estensione del romanzo \"Dracula\" di Bram Stoker, \"Vampire Night\", \"Vampyr\" e \"Legacy of Kain\". I vampiri appaiono sporadicamente in altri giochi come ' e principalmente nel suo seguito ', dove un personaggio pu\u00f2 essere afflitto da emofilia porfirica. Quest'ultimo possiede un DLC chiamato \"Dawnguard\" dove i principali antagonisti sono vampiri e bisogna sconfiggerli per impedire che attuino il loro piano di conquista. Nel gioco di ruolo online \"Vindictus\" i vampiri sono abilissimi spadaccini, hanno le sembianze di uno scheletro ed indossano abiti eleganti e sono, presumibilmente, morti resuscitati; Sono alti e slanciati e ghignano in continuazione. Sono presenti anche nella saga videoludica \"The Witcher\": nel terzo capitolo, in ' c'\u00e8 l'espansione ' incentrata principalmente sui vampiri."}
{"id": "1313109", "revid": "115369069", "url": "https://it.wikipedia.org/wiki?curid=1313109", "title": "Jiangsu", "text": "Lo Jiangsu (in cinese: \u6c5f\u8607, \u6c5f\u82cf, , Pinyin: \"Ji\u0101ngs\u016b\", Wade-Giles: \"Chiang-su\", Romanizzazione del sistema postale: \"Kiangsu\") \u00e8 una provincia della Repubblica Popolare Cinese, collocata lungo la costa est della nazione. Il nome ha avuto origine da \"jiang\", abbreviazione di Jiangning (antico nome di Nanchino), e da \"su\", abbreviazione di Suzhou, due citt\u00e0 importanti di questa provincia. L'abbreviazione del nome della provincia \u00e8 \"\u82cf\" (su), il secondo carattere del nome intero.\nLo Jiangsu confina a nord con lo Shandong, ad ovest con l'Anhui e a sud con lo Zhejiang e la citt\u00e0 di Shanghai. \u00c8 costeggiato per oltre 1000 chilometri dal mar Giallo (\u9ec4\u6d77, Huanghai) ed \u00e8 attraversato nella zona a sud dal Fiume Azzurro. Dall'istituzione delle riforme economiche nel 1978, lo Jiangsu \u00e8 divenuta una delle province pi\u00f9 ricche, anche se rimangono delle fortissime differenze tra un sud ricchissimo e un nord ancora molto povero.\nAmministrazione.\nLa suddivisione della provincia dello Jiangsu \u00e8 articolata sui seguenti tre livelli: prefetture (\u5730\u533a d\u00ecq\u016b), a loro volta suddivise in contee (\u53bf xi\u00e0n), che a loro volta sono suddivise in citt\u00e0 (\u9547 zh\u00e8n). In particolare si contano:\nStoria.\nLo Jiangsu diventa provincia acquisendo circa gli stessi confini attuali sotto il regno di Kangxi della dinastia Qing (esattamente nel 1667).\nPeriodo delle primavere e degli autunni e Periodo dei regni combattenti.\nDurante la prima dinastia Cinese lo Jiangsu era popolato dal gruppo etnico degli Huai Yi (\u6dee\u5937). Nell'epoca della dinastia Zhou nel Sud della provincia si stabil\u00ec lo stato di Wu (\u5434\u56fd, Wuguo), al cui centro sorgeva la capitale Gusu (\u59d1\u82cf, oggi Suzhou). Questo stato era uno tra le centinaia di stati che erano sorti in quell'epoca ed era in rapporti di vassallaggio nei confronti dell'imperatore Zhou. Durante il periodo delle primavere e degli autunni, lo stato di Wu accrebbe notevolmente la propria potenza, sotto il re Helu (\u738b\u9616\u95fe, Wang Helu), tanto che nel 484 a.C. fu in grado di attaccare e sconfiggere lo stato di Qi (\u9f50\u56fd, Qiguo). Nel 473 a.C. lo stato di Wu venne conquistato dallo stato di Yue (\u8d8a\u56fd, Yueguo), un altro stato emergente che si localizzava nel Sud dell'attuale provincia di Zhejiang. Nel 333 a.C. lo stato di Yue venne a sua volta assoggettato dallo stato di Chu (\u695a\u56fd). Nel 221 a.C. lo stato di Qin (\u79e6\u56fd, Qinguo) emerse tra tutti gli stati e li unific\u00f2 creando la Cina.\nDinastia Han, dinastia J\u00ecn, dinastia Chao.\nDurante il periodo della dinastia Han lo Jiangsu rimase una zona marginale rispetto al centro dell'impero Han e della sua civilizzazione. In questa epoca lo Jiangsu era l'area di due zone amministrative (zhou, \u5dde): la parte nord era sotto l'influenza della citt\u00e0 di Xuzhou (\u5f90\u5dde), la parte sud era sotto l'influenza della citt\u00e0 di Yangzhou (\u626c\u5dde).\nDurante il periodo dei tre regni (\u4e09\u56fd, Sanguo) l'area che corrisponde al Sud dell'attuale provincia prese nuovamente il nome di stato di Wu (\u5434\u56fd). Nel 317, sotto la spinta dell'invasione di popolazioni barbare, molti aristocratici di etnia Han si rifugiarono a Jiangkang (\u5efa\u5eb7, attualmente Nanchino) fondando la dinastia Jin orientale. In seguito altre dinastie ebbero Nanchino come capitale, continuando nel tentativo di riconquista del Nord della Cina."}
{"id": "1313110", "revid": "486946", "url": "https://it.wikipedia.org/wiki?curid=1313110", "title": "Bramini", "text": ""}
{"id": "1313123", "revid": "287204", "url": "https://it.wikipedia.org/wiki?curid=1313123", "title": "Giulio Gabrielli", "text": "Giulio Gabrielli \u00e8 il nome di:"}
{"id": "1313126", "revid": "33689", "url": "https://it.wikipedia.org/wiki?curid=1313126", "title": "Lucio Valerio Massimo", "text": "Valerio apparteneva all'aristocrazia italica ed era imparentato con gli \"Acilii Glabriones\". Suo padre era Valerio Messalla, un proconsole, probabilmente sotto l'imperatore Massimino Trace. Si ritiene che Valerio fosse un rappresentante dell'opposizione romana all'imperatore barbaro Massimino Trace; per tale ragione venne scelto nella commissione senatoriale dei \"vigintiviri\".\nValerio fu prima \"triumvir monetarum\", \"quaestor urbanus\", questore in una provincia non nota e infine \"praetor tutelaris\", vale a dire responsabile per questioni concernenti le tutele. Fu anche \"Curator Laurentium Labinatium\".\nNel 233 ricevette il consolato; come \"comes\" dell'imperatore Pupieno lo segu\u00ec durante i suoi viaggi. Nel 255 divenne \"praefectus urbi\" e nel 256 console per la seconda volta.\nValerio Massimo si riteneva un discendente dei \"Valerii Maximi\" della Repubblica romana: diede infatti al figlio il nome di Lucio Valerio Poplicola Balbino Massimo, in riferimento al leggendario console degli inizi della Repubblica Publio Valerio Publicola."}
{"id": "1313129", "revid": "1442080", "url": "https://it.wikipedia.org/wiki?curid=1313129", "title": "Radha Mitchell", "text": "Biografia.\nSua madre \u00e8 una modella diventata \"designer\" e suo padre \u00e8 un regista; i genitori divorziarono quando era giovane. Ha avuto un'educazione incline alla spiritualit\u00e0, attingendo alla cultura \"hind\u016b\" grazie ai suoi genitori.\nIl suo primo nome, Radha, \u00e8 di origine \"hind\u016b\" e significa \"Dea dell'amore\". Radha era la consorte dell\"avatar\" Krishna. Le altre parti del suo nome sono sempre di origine indiana: sono Rani (\"Regina\", moglie del Raja) e Ananda (da \"Ananda\", \"Gioia/beatitudine/gioia beata\"). \nInizia la sua carriera partecipando alla soap opera australiana \"Neighbours\", dove per tre anni interpreta il ruolo di Cassandra Rushmore; in seguito inizia a farsi conoscere grazie ad alcuni film che ottengono grande successo in patria. Nel 2000 ottiene un ruolo nel film di fantascienza \"Pitch Black\".\nHa interpretato la moglie di Colin Farrell nel film \"In linea con l'assassino\". Il 2004 \u00e8 l'anno della svolta che la vede partecipare a pellicole sempre pi\u00f9 importanti come \"Neverland - Un sogno per la vita\" e \"Melinda e Melinda\", venendo chiamata personalmente da Woody Allen per il ruolo da protagonista. Si fa notare in \"Man on Fire - Il fuoco della vendetta\" di Tony Scott, sempre nel 2004 al fianco di Denzel Washington.\nNel 2007 recita in \"Feast of Love\" di Robert Benton, mentre nel 2008 prende parte a \"The Code\" di Mimi Leder.\n\u00c8 vegetariana e pratica yoga."}
{"id": "1313131", "revid": "287204", "url": "https://it.wikipedia.org/wiki?curid=1313131", "title": "Testi dei sarcofagi", "text": "I testi dei sarcofagi sono formule funerarie, riportanti rituali magico-religiosi, scritte principalmente su sarcofagi prodotti tra il Primo periodo intermedio (2180 - 2055 a.C.) e la fine del Medio Regno (2055 - 1650 a.C.). \nStoria e caratteristiche.\nDerivati dai pi\u00f9 arcaici \"Testi delle piramidi\", i quali venivano scolpiti sulle pareti delle sepolture dei faraoni e dei loro famigliari, se ne differenziano perch\u00e9 sono scritti su sarcofagi lignei; altra innovazione \u00e8 rappresentata dal fatto che esprimono desideri e timori del defunto. In questo modo, ogni egizio in grado di farsi inumare in un sarcofago aveva accesso a queste formule magiche: a differenza dell'Antico Regno, il faraone non aveva pi\u00f9 l'esclusiva sulla vita eterna. I \"Testi dei sarcofagi\" costituiscono inoltre un importante passaggio per l'evoluzione dei testi sacri della religione egizia: evoluzione che porter\u00e0 al ben pi\u00f9 tardo del \"Libro dei morti\". \nDopo il \"Primo periodo intermedio\", spesso descritto come un'epoca oscura per la civilt\u00e0 del Nilo, la comparsa di questi \"Testi\" \u00e8 sintomo dell'uscita della civilt\u00e0 egizia da un lungo periodo di anarchia politica e religiosa dovuta alle lotte sociali e politiche che, iniziate alla fine dell'Antico Regno con la caduta della VI dinastia egizia, ebbero notevole influsso sulla religione e sui riti.\nDurante l'epilogo della VI dinastia, mentre il potere del sovrano andava sempre pi\u00f9 indebolendosi, gli si erano contrapposti i sempre pi\u00f9 ricchi e potenti governatori locali; questo dualismo port\u00f2 al crollo economico dell'Egitto e alla democratizzazione dei rituali funebri. Quest'ultimo sviluppo sembr\u00f2 pi\u00f9 legato alla speculazione religiosa che ad autentico rinnovamento perch\u00e9 consent\u00ec ai nobili ed ai semplici cittadini di aspirare alla rinascita, ma solo se potevano permettersi le sontuose e onerose spese funerarie.\nNacquero nel Medio Regno nuovi princ\u00ecpi religiosi come l'uguaglianza degli uomini davanti alla divinit\u00e0, l'eguale possibilit\u00e0 per tutti di rinascere e la colpa.\nPer aiutare il defunto a superare gli ostacoli del cammino verso l'Aldil\u00e0 (Duat) furono trascritti sui sarcofagi, come in un manuale, i regali e dogmatici \"Testi delle piramidi\". Questi furono copiati anche sui papiri deposti insieme alla salma affinch\u00e9 le formule magiche fossero ancor pi\u00f9 vicine al defunto e quindi pi\u00f9 potenti.\nIl sarcofago, che nei testi egizi si chiamava \"neb ankh\" ossia \"possessore di vita\", era ovviamente elemento indispensabile nel rituale funebre poich\u00e9 doveva proteggere le spoglie mortali per l'eternit\u00e0: ben lungi dall'essere considerato una semplice cassa per resti mortali, era anzi guardato come un oggetto magico. Il coperchio rappresentava il cielo, il fondo simboleggiava la terra e i lati indicavano i quattro punti cardinali. Il defunto giaceva con la testa a nord, il volto rivolto verso oriente ove il sole nasceva rigenerato e in corrispondenza degli occhi erano disegnati, sul sarcofago, due udjat che gli consentivano di guardare all'esterno, per non perdere il contatto con il mondo reale. Esso era, come madre della rinascita, identificato nella dea Nut, cos\u00ec come recita la formula 44, dei \"Testi dei sarcofagi\", declamata dal sacerdote celebrante il rito funebre:\nEsempi.\nParecchi sarcofagi sono andati perduti per deperimento del legno, o perch\u00e9 rubati o bruciati dai profanatori di tombe; dei molti tuttavia sopravvissuti, i pi\u00f9 noti (recanti i \"Testi\") sono:\nInoltre reca scritta la formula dell'offerta \"hotep di nesu\" ossia un'offerta che il re concede. Questa veniva usata spesso perch\u00e9 solo il sovrano poteva fare offerte alle divinit\u00e0. Cos\u00ec egli chiedeva ad Osiride di garantire per l'eternit\u00e0 al Ka del defunto i beni necessari per la sua seconda vita.Un comune esempio di formula \u00e8 (tratto dalla stele conservata al British Museum di Londra BM EA 558):\nM23-t:R4-X8-Q1-D4:nb-R11-D46:O49*Z1-w-nTr-O29:nb-U23-b-N26:O49\n\u1e25tp-di-nsw 3sir nb \u1e0fdw n\u1e6fr \u02c13 nb 3b\u1e0fw\"Un'offerta che il re d\u00e0 a Osiride, il signore Djedu, il grande dio, il signore di Abido.\"D37:f-O3-F1:H1-V6:S27\ndi=f prt-\u1e2brw t \u1e25n\u1e33t k3 3pd \u0161s mn\u1e2bt\"... Affinch\u00e9 egli\" [il defunto] \"possa fare un'offerta di pane, birra, bovini, uccelli, (vasi) di alabastro, abiti.\"Aa1*t:nb-nfr-D60-S34*t-nTr-i-m\n\u1e2bt nb(t) nfr(t) w\u02c1b(t) \u02c1n\u1e2bt n\u1e6fr im\"... e di ogni cosa buona e pura di cui vive un dio.\"n:D28*Z1:n-i-F39:Aa1-k-i-i\nn \u1e333 n im3\u1e2b(w) \u1e33y\"... per il ka del venerato Key.\"\nNell'insieme sono state catalogate circa 1185 formule che costituiscono una vera e propria guida per raggiungere l'Amenti, attraverso il quale \"colui che appartiene a Osiride\", cio\u00e8 il defunto, accedeva alle stelle con \"quelli che non muoiono\" ove l'anima rinasceva in uno stato divino nei Campi di Iaru (formula 464). Alcune delle formule sono invocazioni alle divinit\u00e0 protettrici dei morti tra le quali Osiride, Iside, Nefti, Anubi, Neith, Geb, Apopi e la sopracitata Nut. Anche i figli di Horo, protettori dei vasi canopi, erano invocati affinch\u00e9 al defunto non mancasse nulla dei beni necessari alla nuova vita.\nNell'elenco delle offerte poteva anche comparire il gioco del senet, che rappresentava il legame tra la morte, come defunto che gioca, e la vita, come avversario vivente (formula 405).\nAltri argomenti dei \"Testi\", oltre alle formule rituali, sono:\nNei testi generalmente pi\u00f9 usati il defunto ricordava i propri meriti, augurandosi di rimanere vivo nella memoria di chi gli avesse portato offerte. Altre formule parlano delle \"confessione negativa\" ossia l'elenco delle colpe non commesse dal defunto e che si svilupper\u00e0, poi, nei sacri papiri del Nuovo Regno; riti e formule magiche, pur essendo sempre praticati con fervore, lasciarono quindi spazio alle virt\u00f9 personali del defunto: forse, nel dubbio sulla riuscita dei rituali magici, si cominci\u00f2 a ritenere che fosse meglio avere dalla propria parte, al momento del trapasso, anche i meriti di una vita ben spesa come ulteriore assicurazione per conseguire la vita eterna."}
{"id": "1313134", "revid": "38120", "url": "https://it.wikipedia.org/wiki?curid=1313134", "title": "Mulan 2", "text": ""}
{"id": "1313135", "revid": "767487", "url": "https://it.wikipedia.org/wiki?curid=1313135", "title": "Pelvicachromis", "text": "Il genere Pelvicachromis comprende 8 specie di pesci d'acqua dolce, appartenenti alla famiglia \"Cichlidae\", sottofamiglia \"Pseudocrenilabrinae\".\nDistribuzione e habitat.\nLe specie del genere sono originarie dell'Africa centro-occidentale.\nAcquariofilia.\nAlcune specie sono allevate in acquario.\nSpecie.\nIl genere \u00e8 stato recentemente oggetto di revisione tassonomica, con la migrazione di una specie in un nuovo genere (\"Wallaceochromis\") e l'aggiunta di nuove specie."}
{"id": "1313138", "revid": "765341", "url": "https://it.wikipedia.org/wiki?curid=1313138", "title": "Diritti feudali francesi", "text": "I diritti feudali (\"droits f\u00e9odaux\") erano in Francia un insieme di diritti goduti dal feudatario, il \u00ab signore \u00bb, nei confronti dei suoi vassalli, che erano tenuti a particolari obblighi. Non vanno confusi con i diritti signorili.\nNe fanno parte, principalmente:\nIl diritto di guerra si attiva quando il feudatario ha bisogno di un esercito per respingere un invasore o aggredire un nemico. I suoi vassalli si mettono al suo servizio personalmente e con armati reclutati da loro stessi, ai quali il signore \u00e8 tenuto a garantire il vitto. Il rifiuto dei vassalli equivale a una fellonia ed essi vengono privati del feudo a loro concesso dal signore.\nIl diritto di giustizia viene esercitato in caso di una controversia tra vassalli. Il signore giudica le ragioni delle parti e dispone il suo giudizio. Eventualmente, pu\u00f2 stabilire l'ordalia o il duello tra le parti in causa.\nIl diritto di \"aide\" viene esatto dal signore due volte l'anno, a Pasqua e Natale. La taglia ai \u00ab villani \u00bb \u00e8 invece imposta in quattro casi:"}
{"id": "1313141", "revid": "106356", "url": "https://it.wikipedia.org/wiki?curid=1313141", "title": "Only happy when it rains", "text": ""}
{"id": "1313150", "revid": "1318309", "url": "https://it.wikipedia.org/wiki?curid=1313150", "title": "Calendario armeno", "text": "Il calendario armeno usa i numerali armeni ed inizia nell'anno 552 del calendario gregoriano.\nLe date sono indicate con le lettere \u0539\u054e \"gbhh\", una sigla che sta per \"t'vin\", \"\"nell'anno\", seguito dalle lettere dell'alfabeto armeno che hanno funzione di numerali. Ad esempio \"nell'anno 1455\" (2007)\" sar\u00e0 scritto \u0539\u054e \u054c\u0546\u053e\u0535. \nI nomi dei mesi sono influenzati da quelli del calendario zoroastriano e, come notato da Antoine Meillet, in due casi hanno influenze kartveliche (georgiano):\nL'antico calendario armeno aveva 28 giorni per mese ed era basato sulle12 fasi lunari."}
{"id": "1313159", "revid": "106356", "url": "https://it.wikipedia.org/wiki?curid=1313159", "title": "Revolution is My Name", "text": ""}
{"id": "1313171", "revid": "767487", "url": "https://it.wikipedia.org/wiki?curid=1313171", "title": "Emil Winkler", "text": "\u00c8 ritenuto un pioniere nello studio delle linee di influenza e della resistenza dei materiali nonch\u00e9 ideatore del modello matematico-ingegneristico che va sotto il nome di Suolo elastico alla Winkler.\nBiografia.\nWinkler perse presto il padre e gi\u00e0 da adolescente dovette guadagnarsi da vivere come apprendista muratore. Riusc\u00ec tuttavia a terminare gli studi presso il collegio della sua citt\u00e0 natale, e si iscrisse all'Universit\u00e0 di tecnologia di Dresda, ove studi\u00f2 il calcolo delle strutture.\nPoco tempo dopo la laurea, pubblic\u00f2 un articolo sugli archi elastici. \nSostenne la sua tesi di dottorato (dedicata al calcolo delle pareti di sostegno) all'Universit\u00e0 di Lipsia nel 1860 e fu reclutato come incaricato di corso all'Universit\u00e0 di tecnologia di Dresda a partire dallo stesso anno. \nOttenne la titolarit\u00e0 del corso di costruzioni dei ponti nel 1863.\nNel 1865, fu reclutato dall'Universit\u00e0 di Praga per insegnare la costruzione dei ponti e delle ferrovie; pubblic\u00f2 due anni pi\u00f9 tardi un volume sulla resistenza dei materiali. \nNel 1868 fu nominato professore all'Universit\u00e0 di Vienna (la Technische Hochschule). \nA met\u00e0 degli anni 1870, la Bau Akademie di Berlino cercava di adattare il suo insegnamento alle nuove tecniche e ai nuovi materiali da costruzione: invit\u00f2 Winkler come docente, che vi insegn\u00f2 la maggior parte dei settori dell'ingegneria civile, dalla costruzione dei ponti ai tunnel passando per i problemi delle fondazioni. \nMise a punto molte esperienze su modelli ridotti di gomma per determinare il modo d'azione di carichi bi e tri-dimensionali. \nIl metodo del suolo elastico alla Winkler porta appunto il suo nome. \nHa dato contributi anche allo studio delle travi continue e alla teoria delle barre a grande curvatura. \n\u00c8 stato autore di un fondamentale trattato di Scienza delle costruzioni (\"Die Lehre von der Elasticit\u00e4t und Festigkeit\", Praga, 1867). \nL'opera sulla teoria dei ponti ebbe ampia diffusione non solo in Austria e Germania, ma anche in tutta Europa.\nAttivit\u00e0.\nWinkler \u00e8 oggi principalmente conosciuto per il modello di calcolo detto \"fondazione di Winkler\" (in tedesco \"Winklersche Bettung\"), che permette di prevedere con un buon grado d'approssimazione la deformazione e le contrazioni di una trave o di una piastra posta su un suolo. \nL'idea di Winkler \u00e8 quella di sostituire al suolo una distribuzione continua di appoggi elastici. \nMise a punto questo metodo per dimensionare la sezione delle barre poste su zavorra, un argomento di attualit\u00e0 quando le ferrovie erano in pieno sviluppo. \nUno dei principali sottoprodotti \"della fondazione di Winkler\" \u00e8 il metodo detto di \"modulo di reazione\", utilizzato per il calcolo degli schermi di sostegno flessibili e introdotta in Francia all'inizio degli anni 1960 da parte di M\u00e9nard."}
{"id": "1313173", "revid": "4252", "url": "https://it.wikipedia.org/wiki?curid=1313173", "title": "Sistema di numerazione armeno", "text": "Il sistema di numerazione armeno \u00e8 un sistema numerico storico creato utilizzando le lettere maiuscole dell'alfabeto armeno.\nNon c'\u00e8 alcun segno per il numero 0 nell'antico sistema.\nI principi di questo sistema sono gli stessi dell'antico sistema numerico greco ed ebraico. Nella Repubblica d'Armenia sono usati normalmente anche i numeri arabi. I numerali armeni sono utilizzati pi\u00f9 o meno come i numeri romani nel mondo occidentale (ad esempio \u0533\u0561\u0580\u0565\u0563\u056b\u0576 \u0532. significa Karekin II e \u0533. \u0563\u056c\u0578\u0582\u056d significa \"Capitolo III\").\nLe ultime due lettere dell'alfabeto armeno, \"o\" (\u0555) e \"fe\" (\u0556) furono aggiunte dopo la diffusione dei numeri arabi, per facilitare la traslitterazione di altre lingue e quindi non gli sono stati assegnati valori numerici.\nAlgoritmo.\nI numeri sono ottenuti da semplici addizioni.\nEsempi:"}
{"id": "1313174", "revid": "1863966", "url": "https://it.wikipedia.org/wiki?curid=1313174", "title": "Bona di Savoia", "text": "Origini.\nPrincipessa savoiarda alla corte di Francia.\nBona nacque, nel castello di Avigliana da Ludovico di Savoia e da Anna di Lusignano, il giorno 10 agosto del 1449. Rimasta nel 1462 orfana della madre, crebbe alla corte di Luigi XI di Francia. In quel periodo, il Ducato di Savoia stava cadendo nell'area d'influenza francese: la posizione del ducato era un ottimo avamposto per future mire militari in Italia. Infatti Luigi, quando era ancora delfino, spos\u00f2 nel 1451 la sorella di Bona, Carlotta di Savoia, con l'intento di rafforzare tale stato di dipendenza.\nLe lunghe trattative matrimoniali.\nNegli anni '60 del Quattrocento, il Duca di Milano Francesco Sforza aveva stabilito dei buoni rapporti diplomatici con la corte francese, in quanto conscio della pericolosit\u00e0 dello stato transalpino per l'equilibrio politico italiano. Pertanto, seguendo una sensata politica di \"real politik\" (facilitata anche dall'accondiscendenza del primogenito Galeazzo Maria, riluttante a sposare Dorotea Gonzaga), lo Sforza propose a re Luigi il matrimonio del primogenito con Bona. Tali trattative si rivelarono molto lunghe, e le motivazioni si possono riscontrare in una serie di impedimenti:\nDal punto terzo, si pu\u00f2 comprendere il fallito tentativo di rapire, da parte di Amedeo IX, Galeazzo Maria mentre cercava di ritornare in patria per prendere possesso del suo trono. In seguito per\u00f2 alle pressioni di Luigi di Francia sul piccolo Stato, Amedeo acconsent\u00ec al matrimonio della nipote: il matrimonio per procura fu celebrato ad Amboise il 12 maggio 1468, mentre quello religioso a Milano il 7 luglio.\nLa bellezza di Bona.\nOvviamente, Galeazzo Maria si inform\u00f2 bene sulle fattezze della futura sposa. All'inizio del 1468 invi\u00f2 il suo pittore Zanetto Bugatti in Francia per ritrarre la futura consorte e vedere se fosse di suo gradimento. Quando il pittore ritorn\u00f2 a marzo, Galeazzo pot\u00e9 mostrare la sua soddisfazione. Quando poi i due consorti si conobbero per la prima volta, Galeazzo pot\u00e9 confermare ci\u00f2 che vide nel dipinto:\nDuchessa consorte di Milano.\nUna vita appartata.\nNegli otto anni in cui rivest\u00ec il ruolo di duchessa consorte, Bona di Savoia non si intromise mai negli affari politici del marito. Al contrario della precedente duchessa consorte, la suocera Bianca Maria Visconti, Bona si dedic\u00f2 quasi esclusivamente alla crescita dei figli e ad essere nei loro confronti una madre premurosa e dolce. Mentre era in vita il marito, Bona si sforz\u00f2 di mantenere buoni i rapporti tra Savoia e Sforza e comp\u00ec due visite di stato: l'una insieme alla famiglia ducale a Firenze nel 1471, l'altra a Mantova.\nLa duchessa vedova.\nLa tormentata reggenza (1476-1479).\nI contrasti con il cognato Ludovico e la caduta del Simonetta.\nRimasta prematuramente vedova dopo l'assassinio di Galeazzo Maria il 26 dicembre 1476, Bona si affid\u00f2 alla competenza illuminata del segretario ducale Cicco Simonetta e fu proclamata reggente il 9 gennaio del 1477 in nome del figlio novenne. La sua posizione, la quale fu rinsaldata dall'abile Simonetta, fu per\u00f2 contestata dai cognati, desiderosi di poter controllare la volont\u00e0 del giovane duca. \nQuesti (tra i quali spiccava l'ambizioso Sforza Maria) cercarono nel maggio del 1477 di estromettere Bona e Simonetta dalla tutela di Gian Galeazzo Maria, ma il Simonetta riusc\u00ec a precederli e ad esiliarli (25 maggio). La rivalsa dei cognati non tard\u00f2 per\u00f2 a farsi aspettare: aiutati dal condottiero Roberto di Sanseverino, i giovani Sforza allestirono un esercito che invase il Ducato, conquistando tra il 1478 e il 1479 Genova e Tortona. A facilitare le loro imprese fu anche la progressiva caduta in disgrazia del Simonetta davanti agli occhi di Bona. Quest'ultima, nel frattempo, aveva intrapreso una relazione sentimentale con un suo cameriere ferrarese, Antonio Tassino. Non \u00e8 chiaro quando l'uomo divenne suo amante, ma dopo la morte di Galeazzo Maria acquist\u00f2 in breve tempo un grande potere e un'enorme influenza su Bona, divenendo perci\u00f2 nemico personale di Cicco.Dopo la morte di Sforza Maria, forse avvelenato dalla stessa Bona e dal Simonetta, Antonio Tassino persuase l'amante a concedere all'altro cognato, Ludovico, il rientro a Milano, nella speranza che ci\u00f2 bastasse a liberarlo dalla scomoda presenza di Cicco.\nBona accett\u00f2 la sua richiesta e l'8 settembre si riconcili\u00f2 con il cognato, condannando di fatto il fedele Cicco Simonetta alla pena capitale.\nLa caduta (1480).\nLa frase pronunciata dal Simonetta non pot\u00e9 essere che veritiera: bench\u00e9 rimanesse ufficialmente ancora la reggente, coadiuvata dal nuovo cancelliere ducale Bartolomeo Calco, Ludovico il Moro aveva in mano la situazione politica dello Stato. Il 7 ottobre del 1480, infatti, Ludovico, col pretesto di proteggere la vita del nipote dalle mire di Antonio Tassino, lo fece trasportare nella \"Rocchetta\", l'area pi\u00f9 imprendibile del Castello Sforzesco, quindi costrinse la cognata a fissare la condanna all'esilio per Antonio Tassino e i suoi familiari, che dovettero tornare in patria a Ferrara.\nA causa della separazione forzata dall'amante, Bona cominci\u00f2 a dare segni di isteria. Pretese di abbandonare il ducato e di tornare in Piemonte o in Francia, dov'era cresciuta, e minacci\u00f2 il suicidio quando Ludovico e Roberto Sanseverino tentarono di impedirglielo, cosicch\u00e9 i due si videro costretti a cedere.\nDunque Bona firm\u00f2 la rinuncia formale alla reggenza del figlio e part\u00ec alla volta della Francia, ma per le insistenze del piccolo figlio si accontent\u00f2 poi di fermarsi ad abitare nel castello di Abbiategrasso, con un seguito costituito principalmente da spie del Moro.\nIl piccolo Gian Galeazzo firm\u00f2 un documento con cui proclamava suo tutore lo zio in luogo della madre assente, cos\u00ec com'era disposto nel testamento del defunto Galeazzo Maria nel caso in cui Bona non avesse voluto o potuto assumersi la responsabilit\u00e0 della reggenza. Ludovico concentr\u00f2 in tal modo quasi tutto il potere politico nelle proprie mani-\nL'esilio.\nI dissapori con il Moro e la morte del figlio.\nNonostante fosse stata esiliata ad Abbiategrasso, il trattamento riservato alla duchessa madre indign\u00f2 profondamente sia i suoi parenti savoiardi, sia Luigi XI di Francia. Se da un lato questi fecero pressione sul nuovo reggente perch\u00e9 le fosse concessa pi\u00f9 libert\u00e0, dall'altro essa patrocin\u00f2, senza per\u00f2 pur prendervi parte direttamente, a dei complotti contro il Moro nel 1481 e nel 1483. Quest'ultimo attentato, per\u00f2, releg\u00f2 Bona in una prigionia ancor pi\u00f9 dura, dalla quale riusc\u00ec a liberarsi soltanto verso la fine degli anni '80, quando assistette al matrimonio del figlio duca e della figlia Bianca Maria. Fu al fianco di Gian Galeazzo nel Castello di Pavia, quando mor\u00ec il 21 settembre del 1494.\nLa fuga in Francia e la morte.\nCon l'arrivo di Carlo VIII in Italia, successore di Luigi sul trono francese, Bona fugg\u00ec in Francia alla corte di Amboise: non si sentiva pi\u00f9 al sicuro a Milano, con l'odiato cognato diventato finalmente duca. Non trovandosi per\u00f2 a suo agio nella corte francese, chiese ed ottenne dal nipote Filiberto II di Savoia asilo nella patria d'origine. Le fu concesso un feudo a Fossano, ove Bona spir\u00f2 il 17 novembre 1503, dimenticata anche dal mondo. Fu sepolta nella chiesa di San Giuliano a Savigliano.\nDiscendenza.\nGelosa del marito, che aveva un gran numero di amanti, accett\u00f2 soltanto i figli illegittimi che lui ebbe prima del loro matrimonio.\nDiede al marito quattro figli:"}
{"id": "1313175", "revid": "1026903", "url": "https://it.wikipedia.org/wiki?curid=1313175", "title": "Francesco Buti", "text": "Biografia.\nAbate e dottore in diritto, fu segretario a Roma del cardinale Antonio Barberini, nipote di papa Urbano VIII: nel 1645 emigr\u00f2 in Francia con la famiglia Barberini, caduta in disgrazia dopo l'elezione al papato di Innocenzo X Pamphilj. \nStabilitosi a Parigi, divenne uomo di fiducia del cardinale Giulio Mazzarino ed ebbe da questi l'incarico di organizzare le feste e sovrintendere agli spettacoli di corte. \nFece arrivare nella capitale francese i musicisti Luigi Rossi, Francesco Cavalli e Carlo Caproli, per i quali scrisse i libretti per tre delle opere date in quegli anni a Parigi: \"Orfeo\" (1647), \"Le nozze di Teti e di Peleo\" (1654) e \"L'Ercole amante\" (1662).\nScrisse anche i testi per alcuni balletti di Jean-Baptiste Lully (\"L'amour malade\", \"Ballet de l'impatience\")."}
{"id": "1313180", "revid": "287204", "url": "https://it.wikipedia.org/wiki?curid=1313180", "title": "Spedizione Nimrod", "text": "La spedizione Nimrod (in inglese \"Nimrod Expedition\"), conosciuta anche come spedizione antartica britannica 1907-09 (\"British Antarctic Expedition 1907-09\"), \u00e8 stata una missione esplorativa delle regioni antartiche svoltasi tra gli anni 1907-09. Prima delle tre spedizioni antartiche comandate da Ernest Shackleton, venne finanziata con donazioni private e prestiti, senza un esplicito supporto governativo o istituzionale. Per la missione, Shackleton scelse un veliero di 40 anni con una stazza di 334 tonnellate, la \"Nimrod\" ed un equipaggio con poca esperienza di regioni polari.\nInizialmente la spedizione ebbe una risonanza mediatica assai minore della spedizione Discovery di Robert Falcon Scott di sei anni prima, ma l'interesse del pubblico britannico aument\u00f2 man mano che divennero noti i risultati raggiunti. Anche se il Polo Sud non venne conquistato, Shackleton riusc\u00ec a stabilire un nuovo \"Farthest South\" a 88\u00b023\u2032S, a meno di cento miglia geografiche dal Polo. Durante la spedizione un gruppo condotto dal geologo Edgeworth David raggiunse il Polo Sud Magnetico e venne scalato per la prima volta il monte Erebus, il vulcano attivo dell'isola di Ross.\nIl gruppo scientifico port\u00f2 a termine estese ricerche geologiche, zoologiche e meteorologiche. Il sistema logistico ideato da Shackleton, che includeva l'utilizzo combinato di pony della Mongolia, motoslitte e cani da slitta, era per l'epoca innovativo e, malgrado la sua scarsa efficacia, venne riproposto da Scott nella tragica spedizione Terra Nova.\nAl ritorno, Shackleton sopravvisse allo scetticismo della Royal Geographical Society sulla validit\u00e0 delle sue conquiste e ricevette numerosi onori pubblici, incluso l'Ordine Reale Vittoriano concesso da re Edoardo VII. Shackleton riusc\u00ec a coprire le spese sostenute grazie a generose sovvenzioni governative, ricavando dalla spedizione anche un modesto profitto. Anche se nel giro di tre anni il \"Farthest South\" di Shackleton sar\u00e0 superato prima da Roald Amundsen e poi da Scott, che raggiungeranno entrambi il Polo Sud, Amundsen scrisse al momento del suo trionfo \u00abil nome di Sir Ernest Shackleton sar\u00e0 per sempre scritto negli annali delle esplorazioni antartiche a lettere di fuoco\u00bb.\nPreparativi.\nLa voglia di rivincita.\nNel 1903 Ernest Shackleton, giovane ufficiale della spedizione antartica Discovery, venne fatto prematuramente rientrare in patria su ordine di Scott a seguito di un collasso fisico avvenuto durante una delle esplorazioni dirette verso il Polo Sud. Il verdetto di Scott fu che Shackleton \u00abnon dovrebbe rischiare ulteriori privazioni nel suo attuale stato di salute\u00bb. Shackleton ne fu molto contrariato e consider\u00f2 tale giudizio al pari di una grave offesa; al suo ritorno in Inghilterra era determinato a dimostrare a s\u00e9 stesso ed agli altri le sue capacit\u00e0, anche se si riveler\u00e0 molto incerto per quanto riguarda il suo futuro. Rifiut\u00f2 la possibilit\u00e0 di tornare la stagione immediatamente successiva in Antartide a bordo della \"Terra Nova\" in aiuto della \"Discovery\" intrappolata tra i ghiacci e, dopo aver collaborato alla preparazione dell\"'Uruguay\", non prese parte alla ricerca della dispersa spedizione antartica svedese di Otto Nordenskj\u00f6ld. Negli anni successivi, pur continuando ad accarezzare sogni antartici, intraprese altre strade che lo portarono, nel 1906, ad essere addetto alle pubbliche relazioni del magnate dell'industria William Beardmore.\nSecondo il biografo Roland Huntford, il racconto che Scott fece del collasso fisico di Shackleton nel libro \"The Voyage of the Discovery\" pubblicato nel 1905 scosse profondamente l'esploratore irlandese, che da quel momento decise di intraprendere una spedizione in Antartide per conto proprio ed inizi\u00f2 una serrata ricerca di potenziali \"sponsor\". I calcoli iniziali di Shackleton, rivelati da un documento del 1906 all'epoca non reso pubblico, stimavano il costo complessivo della spedizione in 17\u00a0000 sterline (equivalenti a circa 850\u00a0000 sterline del 2008), ma in questa fase Shackleton non aveva una copertura finanziaria, neanche parziale, per il progetto. Lo stallo continu\u00f2 sino al 1907, quando il suo datore di lavoro, Beardmore, si offr\u00ec di fargli da garante per un prestito da 7\u00a0000 sterline. Forte di questo primo consenso, il 12 febbraio 1907 Shackleton si decise ad annunciare le sue intenzioni alle Royal Geographical Society.\nIl piano originale.\nIl gi\u00e0 citato inedito piano iniziale di Shackleton prevedeva l'utilizzo delle strutture rimaste in Antartide dalla spedizione Discovery nell'area del canale McMurdo e da l\u00ec tentare di raggiungere il Polo Sud geografico e magnetico eseguendo nel contempo altre spedizioni geografiche e scientifiche minori. In questo piano \u00e8 descritto anche il particolare accorgimento logistico pensato da Shackleton: l'utilizzo combinato di cani, pony e motoslitte. Sia i pony che le motoslitte non erano mai stati utilizzati in Antartide. Prima della presentazione del suo piano alla Royal Geographical Society nel febbraio 1907, Shackleton rivide la stima dei costi verso pi\u00f9 realistiche 30\u00a0000 sterline (2008: \u00a31,5\u00a0milioni). Contrariamente alle speranze dell'esploratore, la risposta della \"Society\" fu piuttosto fredda. Shackleton scopr\u00ec in seguito che i membri dell'associazione erano persuasi che Scott volesse intraprendere una nuova spedizione in Antartide e non avevano intenzione di prendere alcuna decisione definitiva senza il suo benestare.\nLa \"Nimrod\".\nShackelton voleva arrivare in Antartide nel gennaio 1908, e ci\u00f2 imponeva di lasciare l'Inghilterra nell'estate 1907. Rimanevano dunque soltanto sei mesi per acquistare una nave, ottenere tutti gli equipaggiamenti e le provviste, reclutare l'equipaggio e, soprattutto, trovare i finanziamenti necessari che, al momento, non andavano oltre la garanzia concessa da Beardmore. Shackleton and\u00f2 in Norvegia con l'intenzione di entrare in possesso del veliero polare \"Bjorn\", che aveva caratteristiche che considerava ideali, ma il prezzo era oltre la sua portata. Shackleton si vide cos\u00ec costretto ad acquistare la pi\u00f9 piccola e pi\u00f9 vecchia \"Nimrod\" per 5\u00a0000\u00a0\u00a3 (2008: 250\u00a0000\u00a0\u00a3).\nShackleton fu scosso la prima volta che vide la \"Nimrod\" raggiungere Londra proveniente da Terranova nel giugno 1907. \u00abEra cos\u00ec sporca e puzzolente di olio di foca e un'ispezione [\u2026] mostr\u00f2 come avesse bisogno di una stuccatura e come i suoi alberi necessitassero di essere sostituiti\u00bb. Comunque il lavoro dei cantieri inglesi le fece presto \u00abassumere un aspetto pi\u00f9 consono\u00bb. Successivamente Shackleton scriver\u00e0 di essere estremamente orgoglioso della sua piccola e robusta nave.\nI finanziamenti.\nAd inizio luglio 1907 Shackleton aveva gi\u00e0 speso il denaro ottenuto mediante la garanzia di Beardmore ed era a corto di fondi per completare la riparazione della \"Nimrod\". Verso la met\u00e0 del mese entr\u00f2 in contatto con Edward Guinness, della famiglia produttrice dell'omonima birra, che gli promise una garanzia per 2000 \u00a3 se Shackleton fosse riuscito a portare i fondi complessivamente raccolti almeno a 8000 \u00a3. Ci riusc\u00ec grazie ad una donazione di 2000 \u00a3 proveniente da Philip Brocklehurst, che si assicur\u00f2 cos\u00ec un posto tra i membri della spedizione.\nUn regalo dell'ultimo minuto di 4000 \u00a3 venne consegnato a Shackleton dal cugino William Bell. La spedizione era ancora a corto di finanziamenti per almeno 30\u00a0000 \u00a3, ma la \"Nimrod\" riusc\u00ec a salpare dopo una visita del re Edoardo VII e della regina Alessandra l'11 agosto 1907. Ulteriori 5000 \u00a3 furono donate a Shackleton dal governo australiano, mentre il governo neozelandese contribu\u00ec con 1000 \u00a3. Queste somme, insieme ad altri piccoli prestiti e contribuzioni private, consentirono a Shackleton di trovare le 30\u00a0000 \u00a3 necessarie, anche se i costi della spedizione alla fine lievitarono fino a 45\u00a0000 \u00a3..\nShackleton pensava di riuscire ad ottenere una grande quantit\u00e0 di denaro al ritorno dalla spedizione mediante la pubblicazione di un libro e cicli di conferenze. Sperava inoltre di poter vendere alcuni francobolli che aveva intenzione di sovrastampare in un ufficio postale in Antartide. Nessuna delle idee riusc\u00ec a portargli la ricchezza desiderata, ma l'ufficio postale, costruito a capo Royds, verr\u00e0 utilizzato per la gestione della corrispondenza della missione.\nL'equipaggio.\nNella speranza di riuscire a reclutare diversi uomini tra i veterani della spedizione Discovery, Shackleton offr\u00ec il posto di capo del \"team\" scientifico, nonch\u00e9 di suo vice, ad Edward Wilson, che per\u00f2 rifiut\u00f2 adducendo come motivazione la sua attivit\u00e0 con il \"Ministero dell'Agricoltura, Pesca e Cibo\". A questo seguirono altri rifiuti da parte di Michael Barne, Reginald Skelton e George Mulock, il quale, finalmente, rivel\u00f2 a Shackleton che gli ufficiali della \"Discovery\" si erano impegnati a partecipare alla prossima spedizione in Antartide con Scott. Tra gli uomini della \"Discovery\", Shackleton riusc\u00ec infine ad arruolare soltanto Frank Wild ed Ernest Joyce.\nShackleton scelse come suo secondo Jameson Boyd Adams, un tenente della \"Royal Naval Reserve\" che aveva rifiutato un ruolo nella \"Royal Navy\" pur di partecipare alla spedizione, durante la quale oper\u00f2 anche come meteorologo. Anche il capitano della \"Nimrod\" era un ufficiale della riserva navale, Rupert England, mentre come primo ufficiale venne scelto John King Davis. \u00c6neas Mackintosh, ufficiale della marina mercantile con la P &amp; O ed imbarcato come secondo ufficiale, verr\u00e0 poi impiegato da Shackleton per diverse operazioni sul continente. Furono destinati subito al continente i due medici Alistair Mackay e Eric Marshall, l'esperto di motori Bernard Day e Philip Brocklehurst, finanziatore della missione, che ricopriva il ruolo di assistente geologo.\nIl piccolo \"team\" scientifico partito dall'Inghilterra venne rinforzato con due australiani: Tannatt William Edgeworth David, professore di geologia dell'universit\u00e0 di Sydney e Douglas Mawson, docente di mineralogia all'universit\u00e0 di Adelaide. Entrambi salirono sulla \"Nimrod\" con l'intenzione di raggiungere l'Antartide e di tornare immediatamente indietro, ma vennero persuasi ad unirsi alla missione portando un contributo determinante agli obiettivi scientifici. David fu inoltre influente nel consentire alla missione di ricevere un aiuto finanziario da parte del governo australiano di 5\u00a0000\u00a0\u00a3.\nLa promessa a Scott.\nL'annuncio di Shackleton del febbraio 1907 che avrebbe utilizzato per la sua missione i vecchi edifici lasciati in Antartide dalla spedizione Discovery suscit\u00f2 l'immediata reazione di Scott, che scrisse per reclamare i propri diritti sul canale McMurdo: \u00abCredo di avere una sorta di prelazione nella mia area di lavoro\u00bb. Aggiunse inoltre \u00ab...\u00a0chiunque ha avuto a che fare con l'esplorazione riconoscer\u00e0 quella regione come sostanzialmente di mia competenza\u00bb e concluse ricordando a Shackleton i suoi doveri di lealt\u00e0 nei confronti del suo vecchio comandante.\nLa prima risposta di Shackleton apparve accomodante: \u00abHo intenzione di tenere in considerazione la tua opinione il pi\u00f9 possibile in modo da non arrivare ad una posizione per me insostenibile\u00bb. Tuttavia Edward Wilson, coinvolto da Shackleton come mediatore, apparve addirittura pi\u00f9 drastico di Scott e scrisse: \u00abCredo che dovresti abbandonare il canale McMurdo\u00bb, consigliando a Shackleton di non prendere in considerazione l'idea di esplorare l'intera area del mare di Ross finch\u00e9 Scott non avesse deciso \u00abquali limiti porre ai suoi diritti\u00bb. Era decisamente troppo per Shackleton, che replic\u00f2: \u00abNella mia mente non vi \u00e8 dubbio che i suoi diritti siano decaduti nel momento in cui li reclama [...] credo di aver raggiunto il limite, e non ho intenzione di andare oltre\u00bb.\nLa questione era ancora irrisolta quando Scott torn\u00f2 da un servizio in mare nel maggio 1907. Scott premeva per una linea di demarcazione posta a 170\u00b0W\u2014 tutto il territorio ad ovest di tale meridiano, inclusa l'isola di Ross, il canale McMurdo, la terra della regina Victoria era di sua esclusiva competenza. Shackleton, impegnato nei preparativi per la partenza, si sent\u00ec obbligato ad accettare. Il 17 maggio firm\u00f2 una dichiarazione che iniziava con \u00abTi lascio la base del canale McMurdo\u00bb e proseguiva dicendo che avrebbe esplorato aree pi\u00f9 orientali, come l'interno della barriera di Ross (all'epoca conosciuta semplicemente come \"la Barriera\") o la Terra di re Edward VII, senza neanche tentare un approdo nella Terra della regina Vittoria. Era una completa capitolazione a Scott ed a Wilson e sottintendeva la rinuncia a raggiungere il Polo Sud Magnetico, localizzato nella Terra della regina Vittoria. Citando lo storico Beau Riffenburgh, era \u00abuna promessa che eticamente non sarebbe mai dovuta esser richiesta e che non sarebbe mai dovuta esser concessa, poich\u00e9 impattava la sicurezza stessa della spedizione di Shackleton\u00bb\nNel suo resoconto della spedizione Shackleton non riporta la promessa fatta a Scott. L'unico cenno pu\u00f2 esser trovato nell'appunto \u00abprima che lasciassimo l'Inghilterra avevo deciso che, se possibile, avrei stabilito la base nella terra di re Edward VII invece che nel [...] canale McMurdo\u00bb.\nIn Antartide.\nIl viaggio.\nLa \"Nimrod\" lascia la Gran Bretagna nell'agosto 1907 senza Shackleton e diversi altri membri della spedizione, che la raggiungeranno successivamente in Nuova Zelanda con un'imbarcazione pi\u00f9 veloce. La nave viene rifornita di provviste e, con pieno equipaggio, il 1\u00ba gennaio 1908 \u00e8 pronta per lasciare il porto di Lyttelton. In base ad accordi intercorsi tra Shackleton ed il governo di Wellington, la nave sar\u00e0 rimorchiata sino al circolo polare antartico (per una distanza di circa 2\u00a0750\u00a0chilometri) al fine di risparmiare carburante: i costi per tale operazione sono suddivisi tra il governo neozelandese e la Union Steam Ship Company. Il 14 gennaio le navi incontrano i primi iceberg: da ora in avanti la \"Nimrod\" proceder\u00e0 da sola. Sospinta dai venti e dal suo motore a vapore, la nave fa rotta verso sud, cercando un percorso attraverso la banchisa per l'interno della barriera di Ross, verso un'insenatura dove sei anni prima la \"Discovery\" si era fermata brevemente per permettere a Scott ed a Shackleton di effettuare alcuni voli su una rudimentale mongolfiera.\nLa Barriera viene avvistata il 23 gennaio, ma l'insenatura \u00e8 scomparsa. Shackleton si accorge che la morfologia costiera \u00e8 significativamente cambiata negli anni trascorsi e che la sezione di ghiaccio galleggiante che comprendeva l'ingresso alla baia che cercava si \u00e8 spostata dalla sua posizione originaria ed ha formato una nuova insenatura: baia delle balene. Shackleton, che non vuole correre il rischio di trascorrere l'inverno sulla superficie della banchisa con il pericolo continuo di movimenti e fratture del ghiaccio sceglie di far rotta verso la terra di re Edward VII. Dopo numerosi tentativi di sbarco, tutti falliti a causa del rapido movimento dei ghiacci che rischiano addirittura di intrappolare la \"Nimrod\", Shackleton \u00e8 costretto a desistere. Con la sola alternativa di fallire tutti gli obiettivi della missione rientrando anzitempo in Nuova Zelanda, Shackleton decide di rompere la promessa fatta a Scott ed il 25 gennaio ordina di dirigersi verso il canale McMurdo.\nCapo Royds.\nLa costruzione della base.\nArrivati nel canale McMurdo in vista dell'isola di Ross il 29 gennaio 1908, i tentativi della \"Nimrod\" di raggiungere la vecchia base della spedizione Discovery ad Hut Point sono vanificati dal mare ghiacciato. Shackleton preferisce aspettare alcuni giorni, nella speranza che il ghiaccio si spezzi. Durante questo periodo, il secondo ufficiale \u00c6neas Mackintosh ha un incidente e perde l'occhio destro. Dopo un'operazione di emergenza effettuata da Mackay e Marshall, Mackintosh \u00e8 costretto a rinunciare ai suoi compiti esplorativi nel continente ed a far ritorno in Nuova Zelanda per curarsi. Per l'anno successivo sar\u00e0 sufficientemente ristabilito da poter far ritorno in Antartide con la \"Nimrod\" e recuperare i compagni.\nIl 3 febbraio Shackleton si accorge che non pu\u00f2 attendere oltre e decide di stabilire il campo base nel primo approdo disponibile: capo Royds. Le alte colline vulcaniche proteggono la baia dai forti venti della zona e le riserve di acqua dolce sono assicurate da alcuni stagni nelle vicinanze. La regione \u00e8 anche area di nidificazione di pinguini di Adelia che possono soddisfare i bisogni di carne della spedizione. La stessa sera la nave \u00e8 ormeggiata e viene scelto il luogo dove montare il rifugio prefabbricato: il luogo prescelto \u00e8 a pi\u00f9 a nord rispetto ad Hut Point. Tale distanza dovr\u00e0 ovviamente essere percorsa durante la marcia polare della stagione successiva.\nI giorni seguenti sono dedicati allo sbarco degli equipaggiamenti e delle provviste. Le operazioni sono rallentate dalle avverse condizioni meteorologiche e dalla prudenza del comandante della \"Nimrod\", Rupert England, che spesso fa salpare la nave per portarla fuori dalla baia e tenerla al largo finch\u00e9 non giudica le condizioni dei ghiacci e dell'area di sbarco sicure. Le due settimane successive diventano una continua battaglia tra il capitano e Shackleton che, ad un certo punto, arriva a domandare ad England di scendere a terra, in quanto malato. Il capitano per\u00f2 rifiuta e lo sbarco, che continua ad essere \"una difficile battaglia negoziale\", viene completato soltanto il 22 febbraio. Il 23 la \"Nimrod\" salpa verso la Nuova Zelanda con England ignaro del fatto che l'ingegnere di bordo, Harry Dunlop, porti con s\u00e9 una lettera di Shackleton che domanda al suo agente in Nuova Zelanda di trovare un nuovo capitano per la nave per il viaggio di recupero dell'estate successiva.\nLa scalata del monte Erebus.\nDopo la partenza della \"Nimrod\" i ghiacci marini che avevano impedito all'imbarcazione di procedere pi\u00f9 a sud iniziano ad espandersi, impedendo al gruppo il raggiungimento della barriera di Ross e rendendo quindi impossibili le programmate attivit\u00e0 di esplorazione in slitta e costruzione di depositi. Shackleton decide allora di dare un nuovo obiettivo alla missione: la scalata del monte Erebus.\nIl vulcano, alto era ancora inviolato. Soltanto un gruppo della spedizione Discovery (che includeva tra gli altri Frank Wild e Ernest Joyce) si era spinto sino alle sue pendici nel 1904, ma non era salito oltre i . N\u00e9 Wild n\u00e9 Joyce facevano parte del gruppo incaricato da Shackleton di scalare montagna che prefer\u00ec assegnare il compito a Edgeworth David, Douglas Mawson e Alistair Mackay, con il supporto di Eric Marshall, Jameson Adams e Philip Brocklehurst.\nLa missione ha inizio il 5 marzo. Il 7 il gruppo principale e quello di supporto si riuniscono a circa ed avanzano insieme verso la vetta. Il giorno seguente sono costretti a fermarsi, a causa di una tempesta di neve, ma il 9 proseguono nella spedizione. Nella tarda giornata la cima del cratere principale (il pi\u00f9 basso), \u00e8 raggiunta. Brocklehurst inizia a soffrire un principio di congelamento ai piedi ed \u00e8 costretto a rimanere nella tenda mentre gli altri proseguono verso il pi\u00f9 elevato cratere attivo che raggiungono in quattro ore. Dopo aver condotto diversi esperimenti meteorologici ed aver raccolto numerosi campioni geologici iniziano la discesa, che si rivela rapida grazie alla possibilit\u00e0 di utilizzare le slitte lungo i pendii innevati. Il gruppo fa ritorno a capo Royds, \"quasi morto\" secondo quanto annotato da Marshall, l'11 marzo.\nL'inverno 1908.\nIl rifugio, un prefabbricato delle dimensioni di 33 x 19\u00a0piedi (10\u00a0m x 5.8\u00a0m), viene completato entro la fine di febbraio, composto da una serie di cubicoli per due persone, con un'area cucina in comune, una camera oscura, un magazzino ed uno spazio adibito a laboratorio. I pony vennero alloggiati in una stalla costruita sul lato pi\u00f9 riparato del rifugio, mentre i cani furono invece collocati nei pressi del portico. La \"leadership\" di Shackleton, a differenza di quella di Scott, non prevedeva una demarcazione tra \"ufficiali\" e \"truppa\" e tutti gli uomini vivevano e mangiavano assieme. Il morale \u00e8 alto e l'assistente geologo Philip Brocklehurst annota che Shackleton \"aveva la capacit\u00e0 di trattare ciascun membro della spedizione e di farlo sentire prezioso\"\nNei lunghi mesi del buio invernale, Joyce e Wild stampano diverse copie del libro della spedizione, l\"'Aurora Australis\", che rilegano utilizzando del materiale da imballaggio: \u00e8 il primo libro dell'Antartide. La pi\u00f9 importante attivit\u00e0 dell'inverno \u00e8 comunque la preparazione delle spedizioni programmate per la stagione seguente, che includono il raggiungimento sia del Polo Sud che del Polo Sud Magnetico, quest'ultimo reintrodotto tra gli obiettivi grazie allo spostamento della base nel canale McMurdo. I piani per il Polo Sud subiscono per\u00f2 un duro colpo quando quattro degli otto pony della spedizione muoiono principalmente per aver ingerito sabbia vulcanica ad alto contenuto salino.\nIl \"Northern Party\".\nNel settembre 1908, mentre erano in corso i preparativi per la spedizione al Polo Sud, Shackleton d\u00e0 istruzioni a Edgeworth David di comandare un gruppo settentrionale (in inglese \"Northern Party\") per effettuare esplorazioni magnetiche e geologiche nella terra della regina Victoria in particolare nella regione delle valli secche McMurdo. L'obiettivo principale della spedizione \u00e8 comunque il raggiungimento del Polo Sud Magnetico con l'innalzamento della bandiera del Regno Unito e la rivendicazione della terra della regina Victoria a favore dell'Impero.\nOltre a David formano il gruppo Douglas Mawson e Alistair Mackay. I tre si dovranno muovere senza l'ausilio dei pony riservati alla spedizione al Polo Sud di Shackleton e dei cani che rimarranno alla base per rifornire i depositi lungo la Barriera ed altri lavori di routine, ma, dopo alcuni giorni di preparazione, saranno accompagnati per qualche chilometro dalla motoslitta di Bernard Day.\nIl mare in tempesta e le avverse condizioni meteorologiche rendono l'avanzamento particolarmente gravoso. A fine ottobre il gruppo ha percorso soltanto lungo la frastagliata costa della terra della regina Victoria. David decide quindi di abbandonare tutti gli obiettivi tranne il raggiungimento del Polo Sud Magnetico. I tre impiegano tutto il mese seguente ed oltre per raggiungere ed attraversare le lingue glaciali Nordenskjold e Drygalski prima di riuscire a dirigersi a nord-ovest, verso la presunta posizione del Polo. Durante il percorso David rischia di cadere in un crepaccio, ma viene salvato da Mawson.\nLa strada per l'altopiano interno si snoda per un labirintico ghiacciaio (successivamente battezzato ghiacciaio Reeves). Il 27 dicembre i tre riescono a calpestare una solida superficie nevosa che consente al gruppo di procedere con maggior rapidit\u00e0, a circa al giorno. David fa osservazioni magnetiche quotidiane ed il 16 gennaio capisce di trovarsi a circa dal Polo Sud Magnetico. Il giorno successivo, il 17 gennaio 1909, i tre raggiungono l'obiettivo a , ad una altitudine di . Seguendo le istruzioni, David prende possesso dell'area in nome dell'Impero Britannico.\nEsausti e con scarse razioni, gli uomini si preparano ad affrontare il viaggio di ritorno di con soli 15 giorni di tempo prima dell'appuntamento programmato sulla costa con la \"Nimrod\" che ha l'incarico di recuperarli. Nonostante la crescente stanchezza fisica, il \"Northern Party\" riesce a mantenere una buona andatura sino al 31 gennaio, quando David sceglie un percorso sbagliato che porta il gruppo a dal punto di recupero. Il cattivo tempo crea ulteriori rallentamenti e la costa non \u00e8 raggiunta sino al 2 febbraio. Durante la notte, in una fitta tempesta di neve, la \"Nimrod\" naviga al largo dell'accampamento, ma non riesce ad scorgerlo. Due giorni dopo, comunque, la \"Nimrod\" torna di nuovo a sud ed il \"Northern Party\" viene individuato. Nella fretta di raggiungere la nave, Mawson cade in un crepaccio profondo , ma senza gravi conseguenze. \nPrima del recupero del \"Northern Party\", la \"Nimrod\" si era fermata per caricare un altro gruppo formato da Priestley, Brocklehurst e Armytage che aveva svolto alcune ricerche geologiche nell'area del ghiacciaio Ferrar.\nLa marcia verso il Polo Sud.\nLungo la Barriera di Ross.\nPer la spedizione pi\u00f9 importante diretta al Polo Sud, Shackleton decide di farsi accompagnare da Marshall, Adams e da Wild. Joyce, la cui esperienza polare era seconda solo a quella di Wild, venne scartato a seguito di un esame medico svolto da Marshall, che sollev\u00f2 alcuni dubbi sulle sue condizioni fisiche. La scelta di Shackleton di creare un gruppo di quattro uomini venne determinata essenzialmente dal numero dei pony superstiti: dopo l'esperienza maturata durante la spedizione Discovery, l'esploratore riteneva i pony pi\u00f9 adatti alle lunghe marce in regioni polari dei cani da slitta, mentre la motoslitta, che poteva procedere egregiamente lungo la superficie della Barriera, non venne considerata per la spedizione sino al Polo perch\u00e9 ritenuta inidonea all'utilizzo nello sconnesso terreno del continente.\nLa marcia ha inizio il 29 ottobre 1908. Shackleton aveva calcolato la distanza complessiva del viaggio sino al Polo in : il suo piano iniziale prevedeva 91 giorni di spedizione ed una distanza media giornaliera da percorrere di . Dopo una partenza difficoltosa dovuta ad una combinazione di avverse condizioni meteorologiche ed azzoppature dei cavalli, Shackleton riduce la distanza da percorrere giornalmente in allungando conseguentemente la durata della spedizione in 110\u00a0giorni. Tra il 9 ed il 21 novembre il gruppo riesce a compiere dei buoni progressi, ma i pony si trovano in difficolt\u00e0 lungo la Barriera ed il primo animale deve essere ucciso quando il gruppo arriva a 81\u00b0S. Il 26 novembre viene raggiunto il \"Farthest South\" a 82\u00b017\u2032 stabilito da Scott nel dicembre 1902. Al gruppo di Shackleton sono serviti solo 29\u00a0giorni contro i 59 utilizzati da Scott grazie ad un percorso considerevolmente pi\u00f9 ad est che ha permesso loro di evitare molti delle asperit\u00e0 della superficie della Barriera incontrate da Scott.\nIl ghiacciaio Beardmore.\nIl gruppo si muove ora in un territorio completamente inesplorato. La superficie della Barriera si fa pi\u00f9 irregolare e sono frequenti le rotture. Altri due pony soccombono per la fatica. Shackleton nota una lunga catena montuosa che da occidente chiude ogni passaggio verso l'interno e continua ad estendersi in direzione sud. L'attenzione del gruppo viene catturata da \u00abun brillante barlume di luce\u00bb che si staglia nel cielo sopra di loro. La ragione di tale fenomeno si palesa il 3 dicembre: dopo aver scalato le pendici della catena montuosa il gruppo vede davanti a s\u00e9 \u00abuna strada aperta verso sud, [...] un grande ghiacciaio, che corre quasi dritto da sud a nord lungo due grandi catene montuose\u00bb. Il riflesso del sole sulla superficie del ghiacciaio aveva provocato il fenomeno di Ice Blink precedentemente osservato. Successivamente Shackleton intitoler\u00e0 il ghiacciaio scoperto a William Beardmore, il maggior sponsor della missione.\nIl viaggio lungo la superficie del ghiacciaio si rivela complesso, specialmente per Socks, il pony superstite, che ha grandi difficolt\u00e0 nell'avanzare. Il 7 dicembre Socks precipita in un profondo crepaccio, quasi trascinando con s\u00e9 Wild. Fortunatamente per la spedizione l'imbracatura del pony si rompe prima della caduta e la sorte di Socks non tocca anche alla slitta contenente le preziose provviste. Da questo punto in avanti gli uomini devono trascinare da soli tutti i rifornimenti e le attrezzature.\nLo stress fa emergere antagonismi personali. Wild si augura privatamente che Marshall \u00abcada in un burrone, profondo almeno mille piedi\u00bb mentre Marshall scrive che seguire Shackleton in questa avventura \u00e8 \u00abcome seguire una vecchia. Che va in panico per un nonnulla\u00bb. Nonostante tutto, il giorno di Natale viene festeggiato con cr\u00e8me de menthe e sigari a 85\u00b051\u2032S, ancora a dalla meta. Il gruppo trasporta ora circa un mese di provviste, mentre quanto necessario per il viaggio di ritorno \u00e8 stato lasciato in alcuni depositi lungo il cammino. Non potevano raggiungere il Polo e tornare con cos\u00ec poco cibo, ma Shackleton non era ancora pronto ad ammettere che il Polo era oltre le loro possibilit\u00e0 e decide di proseguire razionando ulteriormente le provviste e lasciando indietro tutto l'equipaggiamento non indispensabile.\nIl \"Farthest South\".\nIl 26 dicembre il ghiacciaio Beardmore viene superato ed inizia la marcia lungo il plateau antartico. Le condizioni non migliorano. Shackleton descrive il 31 dicembre come il \"giorno pi\u00f9 duro che abbiamo avuto\" mentre il giorno seguente annota che, avendo raggiunto gli 87\u00b06\u203250\u2033S \u00e8 la persona che si \u00e8 pi\u00f9 avvicinata ad uno dei poli terrestri. Lo stesso giorno Wild osserva che \u00abse solo avessimo Joyce e Marston con noi invece di quelle due larve mendicanti [Marshall e Adams] ce la faremmo facilmente [a raggiungere il Polo]\u00bb.\nIl 4 gennaio Shackleton finalmente ammette la sconfitta e corregge l'obiettivo in un simbolico avvicinarsi a meno di 100\u00a0miglia geografiche (116\u00a0miglia terrestri, 187\u00a0km) dal Polo. Il gruppo continua ad avanzare, ai limiti della sopravvivenza sino al 9 gennaio 1909, quando, dopo un'ultima breve marcia effettuata senza slitte ed altri equipaggiamenti, la spedizione si arresta. \"Abbiamo ucciso il nostro orgoglio\", scrive Shackleton, \"ed il risultato \u00e8 88\u00b023\u2032S\". Sono a 97 miglia geografiche dal Polo Sud. Shackleton fa sventolare la bandiera del Regno Unito ed intitola il plateau antartico a re Edoardo VII.\nIl viaggio di ritorno.\nIl gruppo inizia il viaggio di ritorno dopo 73\u00a0giorni di spedizione. Le razioni erano state ridotte diverse volte per estendere la durata della missione dagli iniziali 110 giorni. L'obiettivo di Shackleton ora \u00e8 di far ritorno ad Hut Point per il primo di marzo, giorno sino al quale, in base ai precedenti ordini, la \"Nimrod\" avrebbe atteso il gruppo del Polo Sud prima di far ritorno in Nuova Zelanda.\nAnche se gli uomini sono dei \u00abrelitti umani\u00bb riescono a procedere a marce forzate percorrendo il 17 gennaio, il 18 e il 19. Il giorno seguente raggiungono la sommit\u00e0 del ghiacciaio Beardmore e ne iniziano la discesa che durer\u00e0 5 giorni (per l'ascesa erano serviti 12) da trascorrere a razioni dimezzate dato che il deposito con i rifornimenti si trova al termine del ghiacciaio. Ora la maggior preoccupazione sono le condizioni di Shackleton anche se, secondo Adams \u00abpeggio si sentiva, pi\u00f9 spingeva\u00bb.\nIl deposito viene raggiunto il 28 gennaio. Wild, affetto da dissenteria, non riesce a mangiare nient'altro che biscotti, le cui scorte sono limitate. Il 31 gennaio Shackleton d\u00e0 la propria razione di biscotti a Wild, un gesto che porta Wild a scrivere \u00abPER DIO, non lo dimenticher\u00f2 mai. Migliaia di sterline non sarebbero servite a comprare quel singolo biscotto\u00bb. Alcuni giorni dopo il resto del gruppo viene colpito da una violenta enterite come conseguenza della carne di pony avariata mangiata, ma non c'\u00e8 possibilit\u00e0 di rallentare la marcia: le poche provviste trasportabili da un deposito all'altro possono rendere ogni ritardo fatale. Un fortunato forte vento che soffia dalle loro spalle permette a Shackleton ed ai suoi uomini di montare una vela e di mantenere un'andatura sostenuta.\nLa corsa verso la \"Nimrod\".\n\u00abSiamo cos\u00ec magri che le nostre ossa ci fanno male quando ci appoggiamo alla neve dura\u00bb scrive Shackleton. Dal 18 febbraio gli uomini iniziano a riconoscere luoghi familiari ed il 23 arrivano a \"Bluff Depot\" che con loro grande sollievo \u00e8 stato generosamente rifornito da Ernest Joyce. Le leccornie lasciate oltre alle normali razioni sono annotate da Shackleton: \u00abprugne, uova, dolci, budino di prugne, pan di zenzero e frutta candita\u00bb. Wild commenta invece con un laconico \u00abcaro, vecchio Joyce\u00bb.\nLe preoccupazioni per il cibo sono ora risolte, ma il gruppo deve ancora arrivare ad Hut Point prima del primo marzo. L'avanzamento \u00e8 ostacolato da un violento blizzard che costringe gli uomini in tenda per 24 ore. Il 27 febbraio sono a dalla salvezza. Marshall collassa. Shackleton decide di affrettarsi verso l'isola di Ross con Wild, nella speranza di trovare la \"Nimrod\" e di poter organizzare un gruppo di recupero per Marshall e Adams (che rester\u00e0 indietro per assistere il compagno). Shackleton e Wild raggiungono la meta nella tarda giornata del 28 febbraio, ma non trovano la nave ad attenderli. Nella speranza che la \"Nimrod\" non sia troppo lontana danno fuoco ad un piccolo rifugio di legno utilizzato per osservazioni magnetiche. Il segnale viene colto dalla nave che, ancorata nei pressi della vicina lingua glaciale Erebus, si avvicina sino a scorgere Shackleton e Wild il quale successivamente scriver\u00e0 \u00abnessun oggetto pi\u00f9 gioioso fu mai visto occhio umano\u00bb. Ci vollero altri tre giorni prima che Adams e Marshall venissero recuperati dalla Barriera, ma il 4 marzo, con tutti i suoi uomini al sicuro a bordo della \"Nimrod\", Shackleton pu\u00f2 ordinare di far rotta verso casa.\nDopo la spedizione.\nIl ritorno in Inghilterra.\nIl 23 marzo 1909 Shackleton sbarca in Nuova Zelanda e telegrafa un racconto esclusivo di 2\u00a0500 parole al quotidiano londinese \"Daily Mail\". Shackleton riceve i complimenti e le lodi da diversi esploratori tra cui Nansen e Amundsen, ma l'accoglienza della Royal Geographical Society (RGS) \u00e8 piuttosto fredda. Il 14 giugno Shackleton arriva alla stazione Charing Cross di Londra dove trova ad attenderlo una folla festante che comprende l'allora presidente della RGS Leonard Darwin ed un riluttante capitano Scott. I sentimenti di Scott non impediranno per\u00f2 all'esploratore di utilizzare nella sua prossima missione la combinazione logistica appena sperimentata da Shackleton.\nControversie sul \"Farthest South\".\nPoco dopo il ritorno di Shackleton nel Regno Unito, uno dei vecchi presidenti della RGS, Clements Markham, mette privatamente in dubbio la latitudine rivendicata dalla spedizione. La principale ragione per contestare il risultato raggiunto era che, dopo il 3 gennaio, tutte le misurazioni erano state effettuate mediante la tecnica della navigazione stimata (\"dead reckoning\"), che considera velocit\u00e0 e tempo trascorso. La posizione del 3 gennaio venne fissata in 87\u00b022\u2032S, gli appunti di Shackleton sui movimenti dei giorni seguenti rilevano una distanza media giornaliera di . Il 9 gennaio invece il gruppo riesce a percorrere in cinque ore nel tentativo di stabilire il loro \"Farthest South\", e la stessa distanza \u00e8 percorsa nelle cinque ore del viaggio di ritorno. Si trattava per\u00f2 di un percorso fatto \"mezzo correndo e mezzo camminando\", senza l'intralcio delle provviste e delle attrezzature, volutamente lasciate in un campo arretrato. Ognuno dei quattro esploratori ha confermato indipendentemente la latitudine raggiunta e nessun altro ha messo in dubbio le loro parole.\nRiconoscimenti.\nDopo poco Shackleton inizia a ricevere i primi riconoscimenti ufficiali. Re Edward VII gli conferisce l'Ordine Reale Vittoriano che successivamente attribuir\u00e0 all'esploratore l'Ordine dell'Impero Britannico. Il RGS gli assegna una medaglia d'oro anche se apparentemente con qualche riserva \u2014 \u00abNon proponiamo di forgiare una Medaglia grande quanto quella conferita al capitano Scott\u00bb annota un ufficiale. Anche se agli occhi del pubblico Shackleton \u00e8 un eroe, le ricchezze sperate non si materializzarono. I crescenti costi della spedizione e la necessit\u00e0 di far fronte ai debiti contratti fecero avvicinare pericolosamente l'esploratore alla bancarotta che venne evitata soltanto grazie ad un contributo governativo di 20\u00a0000\u00a0\u00a3.\nGli anni successivi.\nIl \"Farthest South\" stabilito dalla spedizione Nimrod resistette per meno di tre anni, cio\u00e8 sino a quando Amundsen non lo infranger\u00e0 della sua corsa verso il Polo Sud del 1911. Shackleton continuer\u00e0 comunque a godere della stima del norvegese: \u00abquello che Nansen \u00e8 per il nord, Shackleton \u00e8 per il sud\u00bb. Terminata la \"corsa al Polo\", Shackleton progetta una nuova sfida: la traversata del continente, dal mare di Weddell al mare di Ross che tenter\u00e0, invano, nella spedizione Endurance del 1914-17. Altri membri della spedizione Nimrod raggiungeranno la fama degli anni seguenti. Edgeworth David, Adams, Mawson e Priestley riceveranno l'Ordine dell'Impero Britannico, gli ultimi due grazie a successive esplorazioni polari anche se non seguiranno pi\u00f9 Shackleton in Antartide. La \"Nimrod\" viene venduta poco dopo il ritorno in Inghilterra. Terminer\u00e0 i suoi viaggi contro un \nbanco di sabbia al largo di Norfolk il 31 gennaio 1919, 10\u00a0anni dopo il termine della spedizione. Solo due dei dodici membri dell'equipaggio saranno recuperati.\nIl centenario.\nNel gennaio 2009 per celebrare i 100 anni dalla spedizione, i discendenti dei quattro membri del gruppo del \"Farthest South\" (Worsley, Shackleton, Adams e Wild) hanno organizzato la \"Matrix Shackleton Centenary Expedition\" ripercorrendo le orme dei loro antenati compreso l'arrestarsi a 88\u00b023\u2032S.\nMembri della spedizione.\nDi seguito i membri della spedizione. Tra loro sono inclusi alcuni uomini dell'equipaggio della \"Nimrod\":"}
{"id": "1313182", "revid": "188668", "url": "https://it.wikipedia.org/wiki?curid=1313182", "title": "Numerali armeni", "text": ""}
{"id": "1313185", "revid": "713168", "url": "https://it.wikipedia.org/wiki?curid=1313185", "title": "Chiesa di Santa Maria Assunta (Rocca di Papa)", "text": "La chiesa di Santa Maria Assunta in Cielo \u00e8 la parrocchiale di Rocca di Papa, in citt\u00e0 metropolitana di Roma e diocesi di Frascati; fa parte della zona pastorale II.\nStoria.\nLa prima pietra fu posata il 3 maggio 1664, ma due anni dopo il cardinal Girolamo Colonna mor\u00ec, ed i suoi successori non mostrarono interesse alla costruzione della chiesa per il paese. Complice anche la morte dell'architetto Antonio Del Grande, i lavori ripresero solamente nel 1731, quando la popolazione rocchigiana era di soli 1300 abitanti, e quando la vecchia chiesa di Santa Maria cominciava ad essere malridotta, a tal modo che croll\u00f2 nella serata dell'11 settembre 1747, provocando la morte di una donna ed il ferimento di sette persone.\nIl 26 agosto 1806 un terremoto di forte intensit\u00e0 danneggi\u00f2 la struttura che, non essendo stata riparata, croll\u00f2 il 14 ottobre 1814, senza per\u00f2 far vittime. Il crollo provoc\u00f2 gravi perdite di opere che erano conservate nella chiesa. Fu ricostruita grazie ad una tassazione straordinaria nel 1830, ma fu inaugurata solo quindici anni dopo, nel 1845, con la struttura simile a quella attuale, i cui elementi principali erano la volta a schifo, le sei cappelle interne e la presenza di un cimitero, sotto la pavimentazione della chiesa stessa.\nGravemente danneggiata dal bombardamento alleato del 25 maggio 1944, fu ricostruita poco dopo con la struttura pressoch\u00e9 uguale a quella precedente.\nL'archivio parrocchiale.\nL'istituzione dei registri parrocchiali fu decisa durante il Concilio di Trento, nel 1545. Dal 1565 quindi, don Giovanni Battista Marchigiano si impegn\u00f2 a registrare tutti i dati strettamente statistici, nascite, battesimi, matrimoni e decessi. Attualmente si conservano nella Sacrestia della chiesa decine di volumi strettamente privati, tra i quali due, i pi\u00f9 antichi, che conservano notizie di straordinaria importanza:\nNell'archivio inoltre sono conservati frammenti di documenti antichissimi, risalenti al XV secolo e riferibili alla Confraternita del Santissimo Sacramento, istituzione di estrema importanza, di cui uno datato con precisione 31 dicembre 1462, ed altri documenti di vario genere, come querele, contratti matrimoniali e domande di grazia."}
{"id": "1313186", "revid": "38120", "url": "https://it.wikipedia.org/wiki?curid=1313186", "title": "Looney Tunes Back in Action", "text": ""}
{"id": "1313188", "revid": "6923", "url": "https://it.wikipedia.org/wiki?curid=1313188", "title": "Cattedrale di Aleksandr Nevskij (Sofia)", "text": "La cattedrale di Aleksandr Nevskij (in lingua bulgara \u0425\u0440\u0430\u043c-\u043f\u0430\u043c\u0435\u0442\u043d\u0438\u043a \u0421\u0432\u0435\u0442\u0438 \u0410\u043b\u0435\u043a\u0441\u0430\u043d\u0434\u044a\u0440 \u041d\u0435\u0432\u0441\u043a\u0438, \"Hram-pametnik Sveti Aleksand\u0103r Nevski\") \u00e8 una cattedrale ortodossa della Bulgaria, nella capitale della nazione, Sofia. Costruita in stile neo-bizantino, la cattedrale \u00e8 la pi\u00f9 grande di Sofia e la seconda pi\u00f9 grande dell'intera penisola balcanica, preceduta soltanto dal Tempio di San Sava di Belgrado.\nLa cattedrale di Aleksandr Nevskij \u00e8 alta 45 metri; col campanile, che contiene 12 campane, misura 50,52 metri. La cattedrale occupa un'area di 3170 m\u00b2 e pu\u00f2 contenere al suo interno pi\u00f9 di 5.000 persone. L'interno della cattedrale \u00e8 in stile italiano, decorato con alabastro e molti altri materiali pregiati.\nStoria.\nLa prima pietra dell'edificio venne posata nel 1882 (anche se i progetti finirono nel 1880) tuttavia i lavori s'interruppero improvvisamente. La dedica al principe russo Aleksandr Nevskij era dovuta al fatto che la cattedrale era stata eretta per commemorare la morte di 200.000 soldati russi caduti nel corso della guerra russo turca del 1877-78 al termine della quale la Bulgaria aveva ottenuto l'indipendenza.\nI lavori ripresero poi nel 1904 e terminarono nel 1912. La cattedrale fu progettata dall'architetto russo Aleksandr Pomerancev (in russo: \u0410\u043b\u0435\u043a\u0441\u0430\u043d\u0434\u0440 \u041f\u043e\u043c\u0435\u0440\u0430\u043d\u0446\u0435\u0432), con l'aiuto di Aleksandr Smirnov (in russo: \u0410\u043b\u0435\u043a\u0441\u0430\u043d\u0434\u0440 C\u043c\u0438\u0440\u043d\u043e\u0432) e Aleksander Jakovlev (in russo: \u0410\u043b\u0435\u043a\u0441\u0430\u043d\u0434\u0440 \u042f\u043a\u043e\u0432\u043b\u0435\u0432), che iniziarono col progetto base del 1884-1885 di Ivan Bogomolov (in russo: \u0418\u0432\u0430\u043d \u0411\u043e\u0433\u043e\u043c\u043e\u043b\u043e\u0432). Il disegno fu finito nel 1898 e a costruire e a dipingere la chiesa furono famosi scultori, pittori e artisti provenienti da tutta l'Europa.\nNel corso della prima guerra mondiale, nella quale il Regno di Bulgaria aveva dichiarato guerra alla Russia, la chiesa venne intitolata ai Santi Cirillo e Metodio. L'intitolazione originale verr\u00e0 ripresa nel 1920.\nCripta.\nLa cripta della cattedrale, originariamente progettata per accogliere le tombe dei sovrani bulgari \u00e8 riservata a un museo di icone provenienti da tutta la Bulgaria, e fa parte della Galleria Nazionale. Quest'ultima \u00e8 la prima in Europa per grandezza che contenga icone bulgare."}
{"id": "1313201", "revid": "122985473", "url": "https://it.wikipedia.org/wiki?curid=1313201", "title": "Tulle (tessuto)", "text": "Il tulle \u00e8 un tessuto creato da fili che si intrecciano in modo molto aperto, creando una rete trasparente ma molto stabile. Il suo nome viene dalla citt\u00e0 francese di Tulle.\nStoria.\nIl tulle moderno si cominci\u00f2 a produrre in Inghilterra dopo l'invenzione della \"bobbinet machine\" messa a punto da John Heathcoat nel 1806. Una macchina costruita su suo disegno originale \u00e8 tuttora in funzione a Chard nel Somerset.\nStruttura.\nTecnicamente \u00e8 una garza a giro inglese che si ottiene usando un particolare telaio con una montatura che prevede l'uso di apposite maglie. Nelle garze a giro inglese alcuni fili (\"fili di giro\"), inseriti nelle maglie apposite, compiono movimenti sinuosi, a cavallo di altri fili (\"fili dritti\"). Ne risulta un intreccio rarefatto, con fori ottagonali, solido, resistente e duraturo.\nUso.\nIl tulle trova impiego in molti campi: \nMateriali.\nPu\u00f2 essere realizzato con differenti materiali che ne determinano le caratteristiche e la mano morbida o rigida, i filati generalmente sono molto sottili e ritorti, in fibre tessili naturali: cotone, seta e o sintetiche: cupro, poliestere, nylon, lurex."}
{"id": "1313212", "revid": "196390", "url": "https://it.wikipedia.org/wiki?curid=1313212", "title": "Tramy della Freccia", "text": ""}
{"id": "1313214", "revid": "196390", "url": "https://it.wikipedia.org/wiki?curid=1313214", "title": "Tramy", "text": ""}
{"id": "1313217", "revid": "76963", "url": "https://it.wikipedia.org/wiki?curid=1313217", "title": "Aubin-Louis Millin de Grandmaison", "text": "Biografia.\nFamosi i disegni che riproducono alcune parti dei pavimenti musivi delle cattedrali pugliesi.\nNel campo della storia dell'arte medievale il disegno (eseguito nel 1818) di Re Art\u00f9 - copiato dal Re Art\u00f9 del mosaico pavimentale della cattedrale di Otranto - \u00e8 una preziosissima fonte per lo studio di questa immagine.\nAttualmente i disegni sono conservati nella Biblioteca Nazionale di Parigi, della quale Millin fu dirigente nel Conservatoire.\nAlcuni storici dell'arte ritengono che i disegni rappresentino parte del mosaico pavimentale della Cattedrale di Brindisi, costruito dopo il mosaico di Otranto."}
{"id": "1313221", "revid": "106356", "url": "https://it.wikipedia.org/wiki?curid=1313221", "title": "Rain Song (Fair Warning)", "text": ""}
{"id": "1313226", "revid": "106356", "url": "https://it.wikipedia.org/wiki?curid=1313226", "title": "Still I Believe (Fair Warning)", "text": ""}
{"id": "1313227", "revid": "174852", "url": "https://it.wikipedia.org/wiki?curid=1313227", "title": "Sindrome della morte in culla", "text": ""}
{"id": "1313234", "revid": "15756", "url": "https://it.wikipedia.org/wiki?curid=1313234", "title": "Sinosauropteryx prima", "text": "Sinosauropteryx (il cui nome significa \"rettile cinese piumato\", mentre il suo nome cinese:\u4e2d\u534e \u9f99 \u9e1f ; pinyin: \"Zh\u014dnghu\u00e0 l\u00f3ng ni\u01ceo\"; che significa letteralmente: \"uccello drago della Cina\") \u00e8 un genere estinto di dinosauro teropode compsognathide vissuto nel Cretaceo inferiore, circa 124.6-122 milioni di anni fa (Aptiano), in quella che oggi \u00e8 la Formazione Yixian, nella Provincia di Liaoning, Cina. Il genere contiene una singola specie, ossia \"S. prima\", descritta nel 1996, rappresentando il primo dinosauro, esterno ad Avialae (che comprende gli uccelli moderni e i loro parenti pi\u00f9 stretti) dotato di tracce fossili di piume. L'animale infatti era ricoperto da uno strato di piume molto semplici e filamentose. Queste strutture, cos\u00ec ben preservate nel fossile, sono state in grado di fornirci anche la colorazione originale dell'animale, rendendo il \"Sinosauropteryxi\" il primo dinosauri non-aviale di cui \u00e8 stato possibile determinare l'esatta colorazione. La colorazione vede l'animale come rossastro-ambrato con una coda a bande pi\u00f9 chiare, e una sorta di maschera di fronte agli occhi. Sebbene alcuni paleontologi abbiano contestato l'interpretazione di tali strutture, indicandole invece come resti di fibre di collagene, tale ipotesi non \u00e8 ampiamente accettata.\nIl \"Sinosauropteryx\" era un piccolo teropode dotato di una coda insolitamente lunga e braccia corte. L'esemplare pi\u00f9 lungo conosciuto raggiungeva i 1,07 metri (3.51 piedi) di lunghezza, con un peso stimato a 0,55 chilogrammi (1.21 libbre). L'animale era un parente stretto del genere simile ma pi\u00f9 antico \"Compsognathus\", in quanto entrambi i due generi appartenevano alla famiglia dei Compsognathidae. Il genere contiene una singola specie, ossia \"S. prima\", il cui nome specifico, \"prima\", \u00e8 un riferimento al suo status come la prima specie di dinosauro piumato al di fuori di avialae. Il genere \u00e8 rappresentato da tre esemplari completi. Il terzo esemplare precedentemente assegnato a questo genere potrebbe rappresenta una seconda specie, ancora non descritta, o un genere distinto, e/o relativo.\nIl \"Sinosauropteryx\" visse in quello che \u00e8 ora la Cina nordorientale, durante il Cretaceo inferiore. Il \"Sinosauropteryx\" fu uno tra i primi dinosauri scoperti nella Formazione Yixian nella Provincia di Liaoning, membro del Biota Jehol. I fossili ben conservati di questa specie illustrano molti aspetti della sua biologia, come la sua dieta e la riproduzione.\nDescrizione.\nIl \"Sinosauropteryx\" era un piccolo teropode bipede, noto per le sue braccia corte, il primo dito della mano insolitamente grande (pollice), e la sua lunga coda. Il taxon include alcuni dei pi\u00f9 piccoli esemplari di teropodi non-aviari adulti mai scoperti. Il campione olotipo misura, infatti, solo 68 centimetri (27 pollici), compresa la coda. Tuttavia, questo individuo era relativamente giovane. Il pi\u00f9 lungo esemplare conosciuto raggiungeva un massimo di 1,07 metri (3,5 piedi) di lunghezza, con un peso stimato di 0,55\u00a0kg (1,2 libbre).\nIl \"Sinosauropteryx\" era anatomicamente simile a \"Compsognathus\", diversificandosi dai suoi parenti europei nelle proporzioni. Il cranio di \"Sinosauropteryx\" era del 15% pi\u00f9 lungo delle ossa delle cosce, a differenza di \"Compsognathus\", dove le ossa del cranio e della coscia sono circa equivalenti in lunghezza. Le braccia del \"Sinosauropteryx\" (omero e radio) rappresentavano solo il 30% della lunghezza delle gambe (femore e tibia), rispetto al 40% di \"Compsognathus\". Inoltre, \"Sinosauropteryx\" possedeva diverse caratteristiche uniche tra i teropodi, come la presenza di ben 64 vertebre nella coda. Questo numero cos\u00ec elevato di vertebre caudali, rendeva la sua coda pi\u00f9 lunga rispetto alla lunghezza corporea di ogni altro teropode. Le sue mani erano pi\u00f9 lunghe rispetto alle braccia, circa l'84-91% della lunghezza del resto del braccio (omero e radio) e la met\u00e0 della lunghezza del piede. Il primo e il secondo dito avevano all'incirca la stessa lunghezza, con un grande artiglio posto sul primo dito. Le prime dita erano piuttosto grandi, sia pi\u00f9 lunghe che pi\u00f9 spesse di una delle ossa dell'avambraccio. I denti (eterodontici) differivano leggermente in base alla loro posizione: quelli vicini alle punte delle fauci superiori (premascella) erano snelli e privi di dentellatura, mentre quelli dietro (sulla mascella) erano dentellati e compressi lateralmente. I denti delle mandibola erano altres\u00ec differenziati.\nUna zona in un particolare esemplare, particolarmente pigmentata \u00e8 stata suggerita come un'eventuale traccia di organi, ed \u00e8 stata interpretato come il fegato dell'animale da John Ruben e colleghi, che lo hanno descritto come parte di un \"pistone epatico\" del sistema respiratorio, simile a quello dei coccodrilli. Uno studio successivo, pur concordando che l'area pigmentata rappresentava qualcosa di originariamente presente all'interno del corpo, non trov\u00f2 una struttura definita e not\u00f2 che gli organi sarebbero stati distorti dai processi che avevano appiattito lo scheletro in una forma essenzialmente bidimensionale. Il pigmento scuro \u00e8 presente anche nella regione degli occhi dell'olotipo e di un altro esemplare.\nPiumaggio.\nTutti i campioni descritti di \"Sinosauropteryx\" conservano strutture tegumentarie (filamenti provenienti dalla pelle) che la maggior parte dei paleontologi ha interpretato come un tipo primitivo di piume. Questi filamenti corti e sottili sono conservati lungo la met\u00e0 posteriore del cranio, le braccia, il collo e la parte posteriore, superiore e inferiore della coda. I paleontologi Chen, Dong e Zheng hanno identificato punti di ancoraggio per le piume anche ai lati del corpo e, basandosi sulla densit\u00e0 delle piume sul dorso, hanno ipotizzato che l'animale fosse completamente piumato in vita, e che le piume ventrali si siano staccate durante la decomposizione.\nI filamenti sono conservati con un divario tra le ossa, che i diversi autori hanno notato, corrispondere strettamente alla quantit\u00e0 prevista di pelle e tessuti muscolari che sarebbero stati presenti in vita. Le piume sono pi\u00f9 vicine alle ossa sul cranio e all'estremit\u00e0 della coda, dove erano presenti pochissimi muscoli, mentre il divario aumenta sulle vertebre posteriori, dove si prevede pi\u00f9 muscolatura, indicando che i filamenti erano esterni alla pelle e non corrispondono alle strutture sottocutanee.\nQuesti filamenti presentano orientamenti casuali e sono spesso ondulati, prova che in vita erano morbidi e flessibili. L'esame al microscopico mostra che i singoli filamenti appaiono scuri lungo i bordi e chiari internamente, suggerendo essi erano vuoti, come le piume dei moderni uccelli. Rispetto ai mammiferi moderni i filamenti erano piuttosto grossolani, con ogni singolo filamento molto pi\u00f9 grande e spesso rispetto ai corrispettivi peli dei mammiferi di dimensioni simili.\nLa lunghezza dei filamenti varia in tutto il corpo. Nell'esemplare tipo, i filamenti sono pi\u00f9 corti sul cranio davanti agli occhi, con una lunghezza di 13 millimetri (0,51 pollici). Andando ulteriormente lungo il corpo, i filamenti aumentano rapidamente di lunghezza fino a raggiungere la lunghezza di 35 millimetri (1,4 pollici) sopra le scapole. La lunghezza rimane uniforme sul dorso, fino ad oltre i fianchi, dove i filamenti si allungano di nuovo e raggiungono la loro lunghezza massima a met\u00e0 della coda con 40 millimetri. I filamenti sul lato inferiore della coda sono pi\u00f9 corti e diminuiscono di lunghezza pi\u00f9 rapidamente di quelli sulla superficie dorsale. Sulla 25\u00aa vertebra caudale, i filamenti sul lato inferiore raggiungono una lunghezza di soli 35 millimetri. Le piume pi\u00f9 lunghe presenti sull'avambraccio misurano 14 millimetri (0,55 pollici).\nSebbene le piume siano troppo dense per isolarne una singola struttura per l'esame, diversi studi hanno suggerito la presenza di due tipi distinti di filamenti (spessi e sottili) interspersi tra di loro. I filamenti spessi tendono ad apparire \"pi\u00f9 rigidi\" dei filamenti sottili e quest'ultimi tendono a trovarsi paralleli tra loro, ma agli angoli dei filamenti pi\u00f9 spessi. Queste propriet\u00e0 suggeriscono che le singole piume consistevano di una piuma centrale (rachide) con barbule pi\u00f9 sottili che si ramificavano da esso, in una versione pi\u00f9 primitiva di quelle delle piume degli uccelli moderni. Nel complesso, i filamenti assomigliano maggiormente al \"piumuno\" presente negli uccelli moderni, con una spessa piuma centrale e lunghe e sottili bastoncini. Le stesse strutture sono state ritrovate anche in altri animali fossili della Formazione Yixian, incluso \"Confuciusornis\".\nSebbene il \"Sinosauropteryx\" possedesse strutture simili a piume, non era strettamente imparentato con il \"primo uccello\" \"Archaeopteryx\". Tuttavia, vi sono molti clade di dinosauri pi\u00f9 strettamente imparentati con \"Archeopteryx\" rispetto a \"Sinosauropteryx\", come i deinonychosauri, gli oviraptorosauri e i therizinosauroidi. Ci\u00f2 indica che le piume potrebbero essere state un carattere molto comune nei dinosauri teropodi, non solo negli uccelli, indicando che anche animali filogeneticamente lontani da \"Compsognathus\" avessero le piume.\nColorazione.\nIl \"Sinosauropteryx\" \u00e8 stato il primo dinosauro di cui \u00e8 stato possibile determinare la colorazione originale, basandosi sugli esemplari fossili. Alcuni fossili di \"Sinosauropteryx\" mostrano un'alternanza di bande pi\u00f9 chiare e pi\u00f9 scure conservate sulla coda. Chen e colleghi hanno inizialmente interpretato questo pattern ad anelli come un artefatto della divisione tra la lastra principale e la contro-lastra in cui \u00e8 stato conservato il campione originale. Tuttavia, Longrich ipotizz\u00f2, nella sua presentazione del 2002 per la Societ\u00e0 della Paleontologia Vertebrata, che questi esemplari conservassero effettivamente i resti della colorazione originale dell'animale, sostenendo che le bande scure della coda e del resto del corpo erano troppo distanziate tra loro per essere state causate dalla separazione casuale delle lastre fossili e che rappresentavano pigmenti fossili presenti nelle piume. Inoltre, piuttosto che un manufatto di conservazione o di decomposizione, la presenza di piume scure lungo solo la parte superiore del corpo poteva riflettere il pattern della colorazione originale dell'animale, indicando che il \"Sinosauropteryx\" aveva una colorazione controluce, ossia con il dorso pi\u00f9 scuro ed il ventre pi\u00f9 chiaro, mentre la coda era a bande pi\u00f9 chiare e scure. Questa colorazione avrebbe permesso all'animale di mimetizzarsi meglio nella vegetazione del suo habitat.\nLe conclusioni di Longrich furono sostenute in un documento pubblicato online sulla rivista \"Nature\", nel gennaio 2010. Fucheng Zhang e colleghi hanno esaminato le piume fossilizzate di diversi dinosauri e uccelli primitivi e hanno riscontrato la presenza di melanosomi, cellule che danno alle piume degli uccelli moderni il loro colore. Tra gli esemplari studiati \u00e8 stato incluso un esemplare precedentemente non-descritto di \"Sinosauropteryx\", IVPP V14202. Esaminando la struttura e la distribuzione dei melanosomi, Zhang e i suoi colleghi hanno potuto confermare la presenza di fasce di colore chiaro e scuro nelle piume di coda dell'animale. Inoltre, la squadra ha potuto confrontare i vari tipi melanosomi con quelli degli uccelli moderni per determinare una gamma generale di colore. Dalla presenza di phaeomelanosomi, i melanosomi sferici che danno e conservano il pigmento rosso, hanno concluso che le piume pi\u00f9 scure di \"Sinosauropteryx\" erano di colore castano o rossastro ambrato. Ulteriori ricerche sulla colorazione di \"Sinosauropteryx\" hanno rivelato la presenza di una sorta di \"mascherina\" scura sugli occhi dell'animale, simile a quella dei procioni, e un pattern controluce sul resto del corpo, che negli animali moderni \u00e8 associato ad un habitat aperto, indicando che il Bioma Jehol, probabilmente, ospitava una vasta gamma di habitat.\nClassificazione.\nNonostante la presenza di piume, la maggior parte dei paleontologi non considera il \"Sinosauropteryx\" come un uccello. Filogeneticamente, infatti, il genere \u00e8 solo distanzialmente legato al clade Aves, di solito definito come \"\"Archaeopteryx\" e tutti gli uccelli moderni\". Gli scienziati che hanno descritto \"Sinosauropteryx\", tuttavia, usavano una definizione caratteristica o apomorfa della classe Aves, in cui ogni animale dotato di piume \u00e8 considerato un uccello. Sostenendo che i vari pennacchi filamentosi di \"Sinosauropteryx\" rappresentassero vere e proprie piume, dotate di rachidi e barbule, giunsero alla conclusione che anche il \"Sinosauropteryx\" doveva essere considerato come un vero uccello. Per questo, classificato il genere come appartenente ad un nuovo ordine biologico, i Sinosauropterygiformes, della famiglia dei Sinosauropterygidae, all'interno della sottoclasse Sauriurae. Queste proposte non sono state accettate e oggi \"Sinosauropteryx\" \u00e8 generalmente classificato nella famiglia Compsognathidae, un clade di teropodi coelurosauri dalla coda lunghissima e dalle piccole dimensioni vissuti dal Giurassico superiore al Cretaceo inferiore dell'Asia, Europa e Sud America.\nDi seguito \u00e8 riportato un cladogramma che mostra il posizionamento di \"Sinosauropteryx\" all'interno di Coelurosauria, di Senter \"et al.\" (2012):\nIl genere \"Sinosauropteryx\" contiene una singola specie, ossia \"S. prima\". Una possibile seconda specie \u00e8 rappresentata dal campione GMV 2124 (aka NGMC 2124), che \u00e8 stato descritto come un terzo, pi\u00f9 grande esemplare di \"S. prima\" da Ji e Ji, nel 1997. Tuttavia, in una presentazione e un abstract del 2002, alla Societ\u00e0 di Paleontologia dei Vertebrati, Nick Longrich ha dimostrato che questo esemplare differisce in molti aspetti anatomici dagli altri esemplari, tra cui le dimensioni notevolmente maggiori, tibie pi\u00f9 lunghe ed una coda pi\u00f9 corta. Longrich sugger\u00ec anche che GMV 2124 fosse un coelurosauro compsognatide, mentre \"Sinosauropteryx\" era un tipo pi\u00f9 primitivo di coelurosauro o un basale carnosauro. Nel 2007, Gishlick e Gauthier hanno concordato che questo esemplare \u00e8 probabilmente un nuovo taxon, e hanno tentato di riesaminarlo come \"Sinosauropteryx\"? \"sp.\", sebbene concordino che possa trattarsi di un nuovo genere. Anche nel 2007, Ji, Ji e colleghi hanno scritto che GMV 2124 \u00e8 probabilmente un nuovo genere, notando le differenze della lunghezza della coda e nelle proporzioni posteriori.\nAutapomorfie.\nJi e Ji (1996) identificarono diverse autapomorfie (caratteristiche uniche) che differenziavano \"Sinosauropteryx\" dagli altri dinosauri e/o uccelli. Ji e Ji hanno descritto il \"Sinosauropteryx\" come un piccolo uccello primitivo con un cranio relativamente alto, un rostro liscio e una premascella lunga e alta; la parete antorbitale era ellittica ma non ingrandita, la mandibola era robusta, le fauci erano strette e allungate e la dentizione era estremamente ben sviluppata e acuta; la colonna vertebrale comprende oltre 50 vertebre caudali estremamente allungate, che costituiscono il 60% della lunghezza del corpo, e il forellame \u00e8 estremamente corto con una breve ma spesso omero; il pube \u00e8 allungato ed estremamente gonfiato alla sua estremit\u00e0 distali e l'ischio \u00e8 ampio; l'arto posteriore era lungo e robusto, la tibia \u00e8 solo leggermente pi\u00f9 lunga del femore, i tarsi sono separati e i metatarsali sono relativamente robusti con le estremit\u00e0 non prossimitate; le piume sono corte, piccole e uniformi, molte delle quali ornano la parte superiore del cranio, del collo, del dorso e della coda.\nStoria della scoperta.\nIl primo esemplare fossile del dinosauro che verr\u00e0 in seguito ribattezzato \"Sinosauropteryx prima\" fu ritrovato nell'agosto del 1996 da Li Yumin. Yumin era un coltivatore e un cacciatore di fossili part-time che spesso si recava nella Provincia di Liaoning per acquistare fossili da vendere a privati e/o musei. Yumin ha riconosciuto la qualit\u00e0 unica dell'esemplare, che era stato separato in due lastre. Le due lastre vennero separate e vendute a due musei separati in Cina: il Museo Nazionale Geologico di Pechino e l'Istituto di Geologia e Paleontologia di Nanchino. Il direttore del museo di Pechino, Ji Qiang, ha riconosciuto l'importanza dell'esemplare, facendolo studiare dal paleontologo canadese Philip J. Currie e dall'artista Michael Skrepnick, che si era subito accorto del fossile per caso mentre era in visita presso la collezione del museo di Pechino, dopo aver guidato un tour fossile della zona durante la prima settimana di ottobre 1996. Currie ha riconosciuto immediatamente il significato del fossile. Come lo ha citato il New York Times, \"quando ho visto questa lastra di siltite mescolata con la cenere vulcanica in cui la creatura \u00e8 incorporata, sono rimasto scioccato\". Gli autori descrissero il fossile come \"Sinosauropteryx\", il cui nome dal greco antico significa \"rettile cinese piumato\".\nLe autorit\u00e0 cinesi hanno inizialmente bloccato le fotografie del campione dalla pubblicazione. Tuttavia, Currie ha portato una fotografia alla riunione del 1996 della Societ\u00e0 di Paleontologia dei Vertebrati presso l'American Museum of Natural History di New York, attirando folle di paleontologi riunitisi per discutere la nuova scoperta. Secondo quanto riportato dalla notizia, il paleontologo John Ostrom, che negli anni '70 aveva preceduto la teoria che gli uccelli si fossero evoluti dai dinosauri, \"rimase in uno stato di shock\". Ostrom in seguito si un\u00ec ad un team internazionale di ricercatori, riunitisi a Pechino per esaminare i fossili; altri membri del team comprendevano esperti di piumaggio come Alan Brush, l'esperto di uccelli fossili Larry Martin e Peter Wellnhofer, un esperto dell'uccello primitivo \"Archaeopteryx\".\nIn seguito, tre esemplari sono stati assegnati alla specie \"Sinosauropteryx prima\": l'olotipo GMV 2123 (e la sua contro-lastra [faccia opposta], NIGP 127586), NIGP 127.587, e D 2141. Un altro esemplare, IVPP V14202, \u00e8 stato assegnato al genere, ma non per l'unica specie di Zhang e colleghi. L'assegnazione di un ulteriore campione pi\u00f9 grande a \"S. prima\", GMV 2124, \u00e8 stata in seguito respinta e tale esemplare \u00e8 ora considerata una specie affine di un differente genere. Tutti i fossili sono stati ritrovati nei letti di Jianshangou o Dawangzhangzi, della Formazione Yixian nel Beipiaoe, le regioni di Lingyuan di Liaoning, Cina. Questi letti fossili sono datati a circa 124.6-122 milioni di anni fa, durante la fase tardiva del Barremiano fino agli stadi Aptiani, del Cretaceo inferiore.\nIdentit\u00e0 dei filamenti.\nLa controversia relativa all'identit\u00e0 dei filamenti conservati nel primo esemplare di Sinosauropteryx \u00e8 iniziata quasi immediatamente alla pubblicazione della scoperta, poich\u00e9 il team di scienziati ha trascorso tre giorni a Pechino esaminando il campione sotto un microscopio. I risultati dei loro studi (segnalati durante una conferenza stampa all'Accademia di Filosofia di Scienze Naturali, gioved\u00ec 24 aprile 1997) non erano conclusi; il team ha convenuto che le strutture conservate su \"Sinosauropteryx\" non erano le tipiche piume degli uccelli moderni, per cui hanno suggerito ulteriori ricerche necessarie per scoprire la loro esatta natura. Il paleontologo Alan Feduccia, che non aveva ancora esaminato il campione, scrisse su \"Audubon Magazine\" che le strutture di \"Sinosauropteryx\" (considerato in quel momento come un sinonimo di \"Compsognathus\", ossia \"Compsognathus prima\") rappresentassero in realt\u00e0 una sorta di cresta spinosa che correva lungo tutta la schiena e che i paleontologi del stavano coinvolgendo nella loro ricerca il desiderio di equiparare queste strutture alle piume. Le successive pubblicazioni, tuttavia, smentirono completamente l'ipotesi di Feduccia circa l'identit\u00e0 di queste strutture.\nL'argomentazione di Feduccia \u00e8 stata seguita in diverse altre pubblicazioni, in cui i ricercatori hanno interpretato le impressioni filamentose intorno ai fossili di \"Sinosauropteryx\" come resti di fibre di collagene piuttosto che piume primitive. Dato che le strutture sono chiaramente esterne al corpo, questi ricercatori hanno proposto che le fibre formassero una cresta sul dorso dell'animale e nella parte inferiore della coda, simile a quella di alcune lucertole acquatiche moderne. L'assenza di piume avrebbe confutato l'idea che il \"Sinosauropteryx\" fosse il teropode pi\u00f9 primitivo che mostrasse la presenza di piume, e solleva anche domande circa l'attuale teoria delle origini delle piume stesse, mettendo anche in dubbio l'idea che le prime piume si siano evolute non per il volo, ma per l'isolamento termico e che avessero fatto la loro prima apparizione in linee relativamente basilari di dinosauri che successivamente si sono evoluti in uccelli moderni.\nTuttavia, la maggior parte dei ricercatori non fu d'accordo con l'identificazione delle strutture come collagene o altre fibre strutturali. In particolare, il team di scienziati che ha riferito la presenza di cellule di pigmentazione nelle strutture ha sostenuto che la loro presenza dimostrasse inconfutabilmente che tali strutture fossero piume, e non collagene, poich\u00e9 il collagene non contiene pigmento.\nPaleobiologia.\nDieta.\nL'esemplare NIGP 127587 di \"Sinosauropteryx\" conservava ancora i resti del suo ultimo pasto, in questo caso i resti di una lucertola nella regione dello stomaco, indicando l'animale si nutriva di prede piccoli e veloci. Numerosi generi di lucertole di questo tipo sono state ritrovate nelle stesse rocce in cui \u00e8 stato ritrovato \"Sinosauropteryx\", ed i paleontologi hanno indicato questi resti come appartenenti al genere \"Dalinghosaurus\". Il \"Dalinghosaurus\" era probabilmente una lucertola veloce ed agile adattatasi, come il suo predatore, a vivere in ambienti aperti.\nIl probabile esemplare di \"Sinosauropteryx\" GMV 2124 (\"Sinosauropteryx\"? \"sp.\") conserva invece nella regione dell'intestino ben tre mascelle di mammiferi. Hurum, Luo e Kielan-Jaworowska (2006) hanno identificato le prime due mascelle come appartenenti al genere \"Zhangheotherium\" mentre la terza a \"Sinobaatar\", dimostrando che anche questi due mammiferi facevano parte della dieta dell'animale. In particolare, lo \"Zhangheotherium\" era munito di uno sperone velenoso sulle caviglie, come il moderno ornitorinco, il che indicherebbe che il \"Sinosauropteryx\" si nutriva eventualmente anche di mammiferi velenosi.\nRiproduzione.\nLo stesso campione di \"S. prima\" che conservava i resti di lucertola nella regione dello stomaco (NIGP 127587) conservava anche diverse piccole uova nel suo addome. Due di queste uova si sono conservate appena davanti e sopra lo stivale pubico e mentre le altre si trovano al di sotto di loro sulla lastra. \u00c8 improbabile che tali uova siano state mangiate dall'animale, poich\u00e9 sono nella parte sbagliata della cavit\u00e0 addominale e i gusci sono rimasti intatti. \u00c8 pi\u00f9 probabile che esse rappresentino uova prodotte dall'animale stesso non ancora deposte. Ogni uovo misura 36 millimetri (1.4 pollici) di lunghezza per 26 millimetri (1.0 pollici) di larghezza. La presenza di due uova sviluppate suggerisce che il \"Sinosauropteryx\" avesse due ovidotti, che gli permettevano di deporre due uova alla volta, come riportato anche in altri teropodi.\nPaleoecologia.\nIl \"Sinosauropteryx\", come dinosauro ritrovato nella Formazione Yixian, \u00e8 membro del Biota Jehol, un assemblaggio di organismi presenti nella Formazione Yixian e sovrastante la Formazione Jiufotang. La formazione Yixian \u00e8 composta in gran parte da rocce vulcaniche come l'andesite e il basalto. Tra gli strati vulcanici vi sono diversi letti di rocce sedimentarie che rappresentano la deposizione in un lago. Gli strati depositatisi nel lago d'acqua dolce della Formazione Yixian hanno conservato un'ampia variet\u00e0 di piante, invertebrati e vertebrati, dandoci un'idea di come doveva apparire questo variegato ecosistema. Le foreste di gymnosperme erano estese, puntellate dalle prime piante da fiore. Gli ostracodi e gli insetti erano ampiamente diffusi, e bivalvi e gasteropodi erano abbondanti. Anche i mammiferi e gli uccelli sono ben noti dalla formazione. L'impostazione faunistica era sottoposta a eventi di mortalit\u00e0 periodica, tra cui eruzioni vulcaniche, incendi e gas nocivi che esalavano dai laghi. Il clima doveva essere temperato, con distinte stagioni umide e secche. La temperatura annuale doveva aggirarsi intorno si 10\u00a0\u00b0C (50\u00a0\u00b0F), indicando un clima temperato con inverni insolitamente freddi per l'epoca Mesozoica generalmente calda, forse dovuta all'alta latitudine settentrionale della Cina durante questo periodo geologico."}
{"id": "1313237", "revid": "113958", "url": "https://it.wikipedia.org/wiki?curid=1313237", "title": "Sinosauropteryx", "text": ""}
{"id": "1313238", "revid": "767487", "url": "https://it.wikipedia.org/wiki?curid=1313238", "title": "Teddy Thompson", "text": ""}
{"id": "1313244", "revid": "767487", "url": "https://it.wikipedia.org/wiki?curid=1313244", "title": "Michel Lambert", "text": "Entrato da bambino al servizio di Gastone d'Orl\u00e9ans e di mademoisellelle de Montpensier, nel 1661 venne chiamato ad occupare il posto di maestro di cappella alla corte di re Luigi XIV.\nCompose la musica di arie assai popolari, con o senza basso continuo, su versi dei poeti pi\u00f9 in voga del tempo (Philippe Quinault e Isaac de Benserade).\nSua figlia Madelaine spos\u00f2 Giovanni Battista Lulli, con il quale Lambert aveva collaborato alla creazione di numerosi balletti."}
{"id": "1313245", "revid": "1632387", "url": "https://it.wikipedia.org/wiki?curid=1313245", "title": "Amy Adams", "text": "Salita alla ribalta per il suo ruolo in \"Junebug\" (2005) per il quale ha ricevuto la sua prima candidatura al Premio Oscar, \u00e8 divenuta nota al grande pubblico grazie all'interpretazione di Giselle nel film musicale Disney \"Come d'incanto\" (2007). Ha ricevuto altre nomination per l'Oscar alla miglior attrice non protagonista grazie alle sue interpretazioni ne \"Il dubbio\" (2008), \"The Fighter\" (2010), \"The Master\" (2012) e \"Vice - L'uomo nell'ombra\" (2018), mentre grazie a \"American Hustle - L'apparenza inganna\" (2013) ha ricevuto la candidatura all'Oscar alla miglior attrice.\nHa ottenuto un ulteriore successo interpretando Lois Lane nei film DC Comics \"L'uomo d'acciaio\" (2013), \"\" (2016) e \"Justice League\" (2017), mentre nel 2016 riceve il plauso per le sue performance in \"Animali notturni\" e \"Arrival\". \u00c8 stata infine vincitrice di due Golden Globe nella sezione migliore attrice in un film commedia o musicale per le sue performance in \"American Hustle - L'apparenza inganna\" (2013) e in \"Big Eyes\" (2014).\nBiografia.\nNata in Italia da genitori statunitensi, dato che all'epoca il padre era un militare della Southern European Task Force di stanza alla Caserma Ederle di Vicenza, proviene da una famiglia mormone, ed \u00e8 la quarta di sette figli: ha 2 sorelle e 4 fratelli. Ha passato i primi tre anni della sua infanzia ad Aviano, per poi trasferirsi con la famiglia di base in base, fino a stabilirsi all'et\u00e0 di nove anni a Castle Rock, in Colorado. I suoi genitori divorziarono due anni dopo.\nFrequent\u00f2 il liceo \"Douglas County High School\", dove cant\u00f2 nel coro della scuola e frequent\u00f2 la compagnia di ballo locale con il sogno di fare la ballerina. Appena diplomata si trasfer\u00ec ad Atlanta con la madre e, rendendosi conto di non essere abbastanza dotata per fare la ballerina professionista, entr\u00f2 in una compagnia teatrale; per mantenersi lavor\u00f2 come commessa e come cameriera.\nDal 2000 \u00e8 legata all'attore e artista Darren Le Gallo, conosciuto a un corso di recitazione, dal quale il 15 maggio 2010 ha avuto una figlia, chiamata Aviana Olea in ricordo degli anni trascorsi ad Aviano. La coppia si \u00e8 sposata nel maggio del 2015 a Los Angeles.\nCarriera.\nDebutt\u00f2 al cinema nel 1999 con il film \"Bella da morire\", in seguito partecip\u00f2 a serie televisive come \"Streghe\", \"Buffy l'ammazzavampiri\", \"That '70s Show\" e \"Smallville\". L'anno dopo recit\u00f2 in \"Cruel Intentions 2\", in \"Pumpkin\" e in \"Tutta colpa di Sara\": questi ultimi due film ne rivelano il talento, e perci\u00f2 nel 2002 ottenne il suo primo ruolo di una certa importanza, quello dell'infermiera Brenda Strong in \"Prova a prendermi\" di Steven Spielberg, accanto a Leonardo DiCaprio e Tom Hanks. Dopo questo lavoro pass\u00f2 un anno senza riuscire a trovare un altro ruolo.\nNel 2004 arriv\u00f2 la grande occasione con \"Junebug\", dove interpret\u00f2 il ruolo di Ashley Johnsten, una giovane donna incinta; pur non riscuotendo successo presso il pubblico, il film ne mise in risalto le qualit\u00e0 di attrice e la critica elogi\u00f2 la sua interpretazione, facendole ottenere la sua prima candidatura all'Oscar. In seguito prende parte a film come \"Un amore in prestito\", \"Tenacious D e il destino del rock\" e \"La guerra di Charlie Wilson\". A consacrarla al grande pubblico fu la commedia sentimentale \"Come d'incanto\" nel 2007, dove interpret\u00f2 il ruolo di Giselle, che da personaggio animato che vive nel regno di Andalasia diventa in carne ed ossa e si ritrova nel mondo reale a New York.\nNel 2008 vest\u00ec i panni di Suor James nel film \"Il dubbio\", scritto e diretto da John Patrick Shanley e adattamento cinematografico del suo omonimo dramma teatrale. In questi anni ottiene critiche positive dalla critica e dai colleghi attori, nonch\u00e9 il premio della giuria al Sundance Festival per \"Sunshine Cleaning\". Per i film \"Il dubbio\", \"The Fighter\" e \"The Master\" la Adams \u00e8 stata candidata nel 2009, 2011 e 2013 all'Oscar come migliore attrice non protagonista.\nNel 2008 la rivista \"People\" l'ha inserita fra le 100 donne pi\u00f9 belle del mondo, mentre nel 2014 \"Time\" l'ha eletta fra le 100 persone pi\u00f9 influenti del pianeta. Dal 24 giugno al 1\u00ba settembre 2012 prese parte alla produzione in scena a Central Park del musical di Stephen Sondheim \"Into the Woods\", nel ruolo della moglie del panettiere. Interpret\u00f2 la figlia del personaggio interpretato da Clint Eastwood in \"Di nuovo in gioco\", quindi nell'estate 2013 ebbe il ruolo di Lois Lane nel film \"L'uomo d'acciaio\" diretto da Zack Snyder, e nello stesso anno fu la protagonista in \"Lei\" diretto da Spike Jonze.\nNel dicembre 2013 usc\u00ec al cinema con il film \"American Hustle - L'apparenza inganna\", grazie al quale vince un Golden Globe come miglior attrice in una commedia e venne candidata all'Oscar 2014 come migliore attrice protagonista. Nel 2014 fu accanto a Christoph Waltz in \"Big Eyes\" diretto da Tim Burton, dove interpreta la pittrice Margaret Keane, famosa per i suoi ritratti dagli occhi grandi, che il marito Walter Keane spacciava per sue creazioni, fino al divorzio e al processo che riconobbe alla pittrice la paternit\u00e0 delle opere. Per tale ruolo vinse un altro Golden Globe come miglior attrice in una commedia.\nNel 2016 riprende il ruolo di Lois Lane in \"\"; nonostante un'accoglienza negativa da parte della critica, il film ebbe un buon successo al botteghino guadagnando oltre 870 milioni di dollari in tutto il mondo. Sempre nello stesso anno viene diretta da Denis Villeneuve nel fantascientifico \"Arrival\", basato sul racconto \"Storia della tua vita\" di Ted Chiang e presentato alla 73\u00aa Mostra internazionale d'arte cinematografica di Venezia. Inoltre \u00e8 nel thriller \"Animali notturni\" del regista Tom Ford; in quest'ultimo interpreta Susan, una mercante d'arte traumatizzata dopo aver letto il violento romanzo scritto dall'ex marito.\nNel 2017 torna a vestire per la terza volta i panni di Lois Lane nell'altro capitolo della saga intitolato \"Justice League\". Nel mese di agosto viene inserita dalla rivista \"Forbes\" al decimo posto fra le attrici pi\u00f9 pagate, con un guadagno di 11,5 milioni di dollari. Nel 2018 \u00e8 protagonista e produttrice della miniserie televisiva \"Sharp Objects\", adattamento del romanzo \"Sulla pelle\". Nello stesso anno interpreta Lynne A. Vincent, \"second lady\" durante l'amministrazione di George W. Bush, nel biografico \"Vice - L'uomo nell'ombra\".\nNel 2020 \u00e8 coprotagonista con Glenn Close del dramma \"Elegia americana\", diretto dal premio Oscar Ron Howard. L'anno successivo \u00e8 protagonista del thriller \"La donna alla finestra\", diretto da Joe Wright, dove interpreta Anna Fox, una psicologa affetta da agorafobia che trascorre le sue giornate chiusa in casa a spiare i vicini, finch\u00e9 un giorno assiste a un brutale crimine; la pellicola, inizialmente prevista per l'uscita nelle sale nel maggio 2020, \u00e8 stata successivamente distribuita su Netflix il 14 maggio 2021 a causa della pandemia di COVID-19.\nRiconoscimenti.\nNel corso della sua carriera Amy Adams \u00e8 stata nominata ai premi pi\u00f9 prestigiosi: ha ricevuto sei candidature ai premi Oscar, sette ai BAFTA e nove ai Golden Globe. Di questi ultimi ne ha vinti due come miglior attrice in una commedia o film musicale nel 2014 per \"American Hustle - L'apparenza inganna\" e nel 2015 per \"Big Eyes\".\nDoppiatrici italiane.\nNelle versioni in italiano dei suoi film, Amy Adams \u00e8 stata doppiata da:\nDa doppiatrice \u00e8 sostituita da:"}
{"id": "1313247", "revid": "767487", "url": "https://it.wikipedia.org/wiki?curid=1313247", "title": "Come ho vinto la guerra", "text": "\"Come ho vinto la guerra (How I Won the War)\" \u00e8 un film del 1967 diretto da Richard Lester, \u00e8 basato sull'omonimo romanzo di Patrick Ryan.\nLo slogan promozionale del film recitava: \"If You Think Richard Lester's 'How I Won The War' Is Just Another War Film, Forget It... \" (\"Se pensi che \"Come Ho Vinto la Guerra\" sia solo un altro film sulla guerra, scordatelo... \").\nTrama.\nIl tenente britannico Goodbody, inetto ed ingenuo ma idealista, guida le sue truppe in una serie di disavventure in Nord Africa e in Europa durante la seconda guerra mondiale. Tale inettitudine unita alla sua temerariet\u00e0 sconsiderata porteranno via via alla morte di quasi tutti gli uomini della sua unit\u00e0."}
{"id": "1313250", "revid": "1305772", "url": "https://it.wikipedia.org/wiki?curid=1313250", "title": "Regno di Finlandia", "text": "Con il termine Regno di Finlandia ci si pu\u00f2 riferire a due diverse entit\u00e0 politiche esistite in diversi periodi:"}
{"id": "1313255", "revid": "1821847", "url": "https://it.wikipedia.org/wiki?curid=1313255", "title": "Criminali di novembre", "text": "Criminali di novembre (in tedesco \"Novemberverbrecher\") \u00e8 lo slogan con cui i nazionalisti tedeschi definirono i politici che avevano fatto uscire la Germania dalla prima guerra mondiale. I nazionalisti tedeschi erano sdegnati per il fatto che la Repubblica di Weimar a maggioranza socialdemocratica aveva accettato il Trattato di Versailles.\nI nazionalisti ed i capi militari addossarono la colpa, oltre che ai socialdemocratici, anche ai comunisti ed agli ebrei.\nI \"criminali di novembre\", sostenevano i nazionalisti, li avevano \"pugnalati alle spalle\" sul fronte interno, criticando la causa del nazionalismo tedesco e non mostrandosi sostenitori abbastanza entusiasti di quest'ultimo. Essi, in definitiva, avrebbero tradito il popolo tedesco.\nRiprendendo la tesi di John Wheeler-Bennett, in \"Wooden Titan: Hindenburg\" (1936), William L. Shirer, nella sua \"Storia del Terzo Reich\", attribuisce un importante ruolo, nella genesi della teoria della \"pugnalata alle spalle\", a due generali britannici. Nel 1919, Sir Frederick Maurice aveva pubblicato \"The Last Four Years\", un saggio sull'ultimo periodo di guerra, che molta stampa tedesca, a dispetto delle smentite dello stesso autore, aveva interpretato come un'attribuzione della responsabilit\u00e0 della resa al fronte interno e ai socialisti. La definizione \"pugnalata alla schiena\" era, poi, stata utilizzata dal generale Malcom, capo della missione militare britannica a Berlino, per rendere il senso di alcune affermazioni di Ludendorff, nel corso di una conversazione avuta con lui. Ludendorff l'aveva entusiasticamente fatta propria.\nEra stato comunque lo stesso feldmaresciallo, il 28 settembre 1918, ad esprimersi a favore di un armistizio immediato e la sua richiesta era stata comunicata il 2 ottobre al Consiglio della Corona, presieduto dal Kaiser Guglielmo II, da Paul von Hindenburg. Col compito di trattare la resa, fu insediato qualche giorno dopo il governo a partecipazione socialista, presieduto dall'aristocratico liberale Massimiliano di Baden.\nAdolf Hitler, creando il mito della \"corporazione ebraico-bolscevica\" che intendeva, secondo il futuro F\u00fchrer, dominare il mondo, ide\u00f2 i primi punti del programma politico nazista. Come dimostr\u00f2 poi il successo nazista nelle elezioni seguenti alla grande depressione, la lotta di Hitler contro i \"criminali di novembre\" riusc\u00ec perfettamente. Hitler pot\u00e9 cos\u00ec instaurare la dittatura."}
{"id": "1313257", "revid": "486946", "url": "https://it.wikipedia.org/wiki?curid=1313257", "title": "Body of evidence - Corpo del reato", "text": ""}
{"id": "1313259", "revid": "38120", "url": "https://it.wikipedia.org/wiki?curid=1313259", "title": "Shanghai surprise", "text": ""}
{"id": "1313260", "revid": "38120", "url": "https://it.wikipedia.org/wiki?curid=1313260", "title": "Who's that girl (film)", "text": ""}
{"id": "1313264", "revid": "1543377", "url": "https://it.wikipedia.org/wiki?curid=1313264", "title": "Carelia (provincia storica)", "text": "La provincia storica della Carelia, o Carelia finlandese, storicamente detta anche \"Carelia svedese\" o semplicemente \"Carelia\", \u00e8 una delle province storiche della Finlandia divisa attualmente tra la Finlandia orientale e la Russia nord-occidentale. Il termine si riferisce alle parti occidentali della Carelia che durante il II millennio sono state sotto controllo occidentale, religiosamente e politicamente. La Carelia occidentale \u00e8 separata dalla Carelia orientale (Carelia russa), che fu dominata dalla Repubblica di Novgorod e dai suoi stati successori dal XII secolo in poi.\nIl nome in finlandese \u00e8 \"Karjala\", mentre in svedese \u00e8 \"Karelen\". La parola finlandese \"karja\" significa \"bestiame\", per cui letteralmente il termine della regione pu\u00f2 essere tradotto come \"terra del bestiame\". La provincia storica della Carelia confina con l'Uusimaa, il Savo e l'Ostrobotnia con la Russia e con il Golfo di Finlandia. Gran parte della Carelia finlandese fu ceduta dalla Finlandia all'Unione Sovietica nel 1940 dopo la guerra d'inverno, ed \u00e8 divisa tra l'autonoma Repubblica di Carelia russa e l'Oblast di Leningrado (Russia).\nProvince.\nParti della provincia storica della Carelia sono divise tra le province della Finlandia orientale e la Finlandia meridionale, in particolare nelle regioni della Carelia settentrionale e della Carelia meridionale. Queste confinano con l'Oblast russa di Leningrado, che occupa l'Istmo della Carelia e l'autonoma Repubblica di Carelia, che rappresenta la Carelia orientale.\nStoria.\nNel XIII secolo, la Carelia non era ancora divisa ed era contesa tra la Repubblica di Novgorod e l'Impero svedese. I careliani erano segnati come alleati di Novgorod gi\u00e0 a met\u00e0 del XII secolo negli annali russi. La \"terza crociata svedese\", condotta dal maresciallo Torkel Knutsson, 1293\u20131295, ebbe come conseguenza il fatto che le parti occidentali della Carelia caddero sotto il controllo svedese.\nLe ostilit\u00e0 continuarono nel 1300 quando la Svezia attacc\u00f2 alla foce del fiume Neva e costru\u00ec una fortezza, dove poi sarebbe stata fondata San Pietroburgo nel 1703. La fortezza fu distrutta l'anno successivo dai novgorodiani. Le battaglie del 1321 e 1322 condussero a negoziati e la pace giunse con il trattato di N\u00f6teborg che per la prima volta defin\u00ec il confine tra Svezia e Novgorod. La Svezia ottenne la Carelia occidentale con l'Istmo della Carelia; Novgorod ottenne l'Ingria, la Carelia di Ladoga e la Carelia orientale.\nNel 1635 il Savo e le parti della Carelia intorno a Vyborg furono incorporate nella Contea di Vyborg e Nyslott. Dopo il Trattato di Nystad del 1721, Vyborg e la contea di Kexholm furono ceduti all'Impero russo; il resto fu incorporato nella Contea di Kymmeneg\u00e5rds e Nyslott. Gran parte di quest'ultima fu ceduta alla Russia con il trattato di \u00c5bo del 1743. Dopo la conquista nel 1808 del resto della Finlandia, le conquiste territoriali della Russia del XVIII secolo, chiamate \"Vecchia Finlandia\", furono unite nel 1812 al Granducato di Finlandia.\nDurante la guerra di continuazione (1941-1944) la Carelia orientale fu considerata territorio irredento finlandese e pertanto fu occupata dalla Finlandia. Dopo la seconda guerra mondiale, quando fu stabilito il nuovo confine, vicino a quello del 1721, la parte restante della provincia di Viipuri fu trasformata nella provincia di Kymi. Nel 1997 quest'ultima fu incorporata nella provincia della Finlandia meridionale.\nLa Carelia occidentale, come provincia storica della Svezia, era politicamente e religiosamente distinta dalle parti orientali che erano sotto la Chiesa ortodossa russa.\nNel 1991 fonti giornalistiche riportarono che Boris Yeltsin si offr\u00ec di vendere la Carelia alla Finlandia per 64.000 milioni di marchi. Ma l'allora presidente Mauno Koivisto ritenne il prezzo troppo alto, e declin\u00f2 l'offerta nell'estate del 1992. Un gruppo segreto di esperti studi\u00f2 in segreto il prezzo reale della Carelia, e lo stim\u00f2 in circa 350.000 milioni di marchi.\nCultura.\nLa cultura tradizionale della \"Ladoga-Carelia\", o Carelia finlandese, secondo i confini precedenti alla guerra d'inverno, era molto simile a quella della Carelia orientale, o Carelia russa. I careliani vivono (e vivevano prima di Stalin e delle grandi purghe) anche in vaste aree della Finlandia (nella Carelia orientale), dove il folklore, la lingua e l'architettura durante il XIX secolo erano al centro dell'interesse finlandese, poich\u00e9 rappresentavano una cultura finlandese \"pura\", diversamente da quella della Finlandia meridionale e occidentale che era stata per millenni in contatti con i popoli germanici e la cultura scandinava. Il Kalevala e l'art nouveau finlandese sono espressioni di queste idee. \nLa lingua careliana \u00e8 strettamente legata al finlandese, e in particolare \u00e8 vista dai linguisti finlandesi come dialetto del finlandese, anche se la variet\u00e0 parlata nella Carelia orientale \u00e8 spesso vista come lingua a s\u00e9 stante.\nIl dialetto parlato nella Carelia meridionale \u00e8 considerato parte dei dialetti sud-orientali della lingua finlandese. Il dialetto parlato nell'Istmo careliano prima della seconda guerra mondiale e la lingua dell'Ingria sono anche viste come parte di questo gruppo di dialetti\nIl dialetto parlato nella Carelia settentrionale \u00e8 considerato come uno dei dialetti del Savo.\nStemma.\nLo stemma \u00e8 sormontato da una corona ducale, anche se secondo la tradizione finlandese questa sembra pi\u00f9 una corona da conte svedese. Il simbolismo dello stemma rappresenta come la regione fu contesa da Svezia e Russia nei secoli. Blasone: \"rosso con in centro una corona e sotto due braccia che si contendono, la destra armata e che sorregge una spada, la seconda con addosso un'armatura e una scimitarra, tutto di argento eccetto la corona e le impugnature in oro\"."}
{"id": "1313268", "revid": "229617", "url": "https://it.wikipedia.org/wiki?curid=1313268", "title": "Carelia finlandese", "text": ""}
{"id": "1313269", "revid": "106356", "url": "https://it.wikipedia.org/wiki?curid=1313269", "title": "Hold on to my Heart", "text": ""}
{"id": "1313270", "revid": "1632387", "url": "https://it.wikipedia.org/wiki?curid=1313270", "title": "Transdisciplinarit\u00e0", "text": "La transdisciplinarit\u00e0 \u00e8 un approccio scientifico ed intellettuale che mira alla piena comprensione della complessit\u00e0 del mondo presente.\nStoria.\nIl termine transdisciplinarit\u00e0 \u00e8 stato introdotto da Jean Piaget nel 1970. Nel suo contributo Piaget offriva la seguente definizione per il termine transdisciplinarit\u00e0:\nIl fisico teorico Basarab Nicolescu propose per\u00f2 nel 1985 una definizione pi\u00f9 dettagliata, evidenziando che la formulazione di Piaget poteva indurre a trasformare la transdisciplinarit\u00e0 in una super-disciplina, una sorta di sistema chiuso in contraddizione con il suo proprio requisito di instabilit\u00e0 dei confini attraverso le discipline. Nicolescu introdusse il concetto di \u201c\"oltre le discipline\"\u201d e svilupp\u00f2 la sua idea in successivi articoli e libri. La modifica di Nicolescu non arriv\u00f2, come da lui stesso evidenziato, dal semplice adeguamento etimologico del prefisso t\"rans\" ma proprio dalla sua profonda esperienza in fisica quantistica. Potrebbe sembrare un paradosso che dal cuore centrale di una scienza esatta si giunga all\u2019idea di un limite della stessa conoscenza disciplinare.\nNon si tratta di una nuova disciplina in senso stretto, ma di una nuova \"attitudine\", un nuovo approccio intellettuale, culturale e operativo, per costruire una realt\u00e0 migliore per le generazioni future. Non si tratta della costituzione di un \"discorso sopra i discorsi\", n\u00e9 di una nuova scienza che si ponga come una nuova epistemologia delle discipline cos\u00ec come le conosciamo al presente.\nPostulati.\nLa transdisciplinarit\u00e0 viene definita da Basarab Nicolescu con tre postulati metodologici:\nLa transdisciplinarit\u00e0 si distingue dalla multidisciplinarit\u00e0 come pure dalla interdisciplinarit\u00e0 poich\u00e9 si situa a un differente livello di comunicazione. La transdisciplinarit\u00e0 supera le varie discipline e insieme le attraversa, la sua ricerca non \u00e8 inscrivibile nell'ambito di una disciplina propriamente detta, con un oggetto e un metodo definiti. La transdisciplinarit\u00e0 attraversa e oltrepassa tutte le discipline con l'obiettivo di comprendere la complessit\u00e0 del mondo moderno con un approccio enciclopedico, che restituisce al sapere umano unitariet\u00e0 nella diversit\u00e0. Questo \u00e8 un primo elemento di legittimazione. In tale contesto, come si pu\u00f2 parlare di transdisciplinarit\u00e0 con concetti che sono quelli degli \"specialisti\"? Il linguaggio transdisciplinare \u00e8 sia logico che analogico. Le analogie, come ad esempio l'entropia, permettono con tutte le precauzioni l'utilizzo di una terminologia con significati comuni. Comunque, bisogna fare attenzione al rischio di un riduzionismo e di una eccessiva vaghezza semantica, poich\u00e9 l'uso di concetti \"nomadi\", per quanto ricco di potenzialit\u00e0, richiede grandi precauzioni epistemologiche, per non produrre l'effetto contrario, di rendere ancora pi\u00f9 difficile la comunicazione tra le diverse aree della conoscenza.\nSi \u00e8 spesso osservato l'effetto pericoloso dell'uso improprio dei concetti nomadi. D'altra parte, per fare un esempio illustre di un uso felice dei concetti nomadi, si sa che Charles Darwin ha utilizzato concetti propri della orticoltura per costruire la teoria dell'evoluzione. Ma va da s\u00e9 che questo nomadismo epistemologico funzionale di certi concetti \u00e8 una costante nella storia della evoluzione delle scienze. Tuttavia, l'attitudine transdisciplinare prevede un nomadismo linguistico e semantico \"consapevole\". Quando l'uso di concetti nomadi avviene correttamente, lo sviluppo scientifico ne viene grandemente avvantaggiato, come dimostra appunto il caso di Darwin.\nUn altro elemento di legittimazione, se di questo si tratta, \u00e8 il progetto della costruzione di un \"esperanto scientifico\", di un nuovo linguaggio che abbia tra le sue varie finalit\u00e0 anche quella di dar vita ad un nuovo \"sapere autonomo\", con i suoi nuovi oggetti e la sua propria metodologia. Vera e propria \"utopia scientifica\", la transdisciplinarit\u00e0 si pone pi\u00f9 come un nuovo paradigma, o come un nuovo sapere dei paradigmi comuni alle differenti discipline, che come disciplina a s\u00e9."}
{"id": "1313279", "revid": "45927", "url": "https://it.wikipedia.org/wiki?curid=1313279", "title": "Tic-tac-toe", "text": ""}
{"id": "1313282", "revid": "287204", "url": "https://it.wikipedia.org/wiki?curid=1313282", "title": "Pozzo sacro di Sa Testa", "text": "Il pozzo sacro di Sa Testa, \u00e8 un monumento archeologico sito nel comune di Olbia, in Sardegna. \u00c8 situato in prossimit\u00e0 dal porto industriale lungo la strada che porta da Olbia al lido di Pittulongu.\nIl complesso.\nIl pozzo sacro di Sa Testa \u00e8 stato scoperto negli anni trenta lungo la strada costiera da Olbia a Golfo Aranci, da pastori in cerca d'acqua. Lo scavo fu effettuato da Francesco Soldati nel 1938. L'edificio \u00e8 stato restaurato da Ercole Contu nel 1969.\nIl monumento, costruito in blocchi lavorati di granito e scisto \u00e8 situato in una sella in leggera pendenza tra basse colline, orientato in un asse NNO-SSE. Ha una lunghezza totale di 17,47\u00a0m. Sa Testa comprende un cortile circolare, un ingresso trapezoidale, una scala e una \"th\u00f2los\", che racchiude la fonte.\nL'accesso avviene sul lato nord mediante quattro scalini discendenti. Il cortile interno, ampio 8,30 \u00d7 7,41\u00a0m era, probabilmente, destinato ai rituali. \u00c8 delimitato da un basso \"temenos\" circolare, la cui altezza residua \u00e8 di 30\u00a0cm. Lo spessore del muro di cinta del complesso \u00e8 di 94\u00a0cm. \u00c8 provvisto di una canaletta di drenaggio.\nDal cortile si accede a una scalinata di 17 gradini, la cui larghezza si restringe progressivamente, che porta al livello della sorgente. Il piccolo ambiente trapezoidale misura 2,65\u00a0m in lunghezza, 2,62 di larghezza e 1,87\u00a0m dietro il fronte; \u00e8 anch'esso pavimentato e attraversato da una canaletta di scolo.\nLa fonte \u00e8 coperta per 5,25\u00a0 da una \"th\u00f2los\" che si restringe verso l'alto e si conclude con un foro circolare che, originariamente, comunicava con una seconda \"th\u00f2los\", a livello del terreno, di cui residuano solo alcuni filari di blocchetti di granito. Elementi strutturali proteggono il bene dalla penetrazione di acqua di superficie.\nLa circostanza che la seconda \"th\u00f2los\" non sia pervenuta intatta non permette di affermare o di negare che il pozzo sacro di Sa Testa, cos\u00ec come altri pozzi sacri dell'isola, sia astronomicamente associato alla minima e massima declinazione della luna nel corso del suo ciclo di 18,6 anni.\nRitrovamenti e cronologia.\nL'esatta cronologia del monumento non \u00e8 rilevabile con precisione a causa del suo uso continuato sino in epoca romana. La datazione delle forme pi\u00f9 antiche \u2013 tuttora incerta\u00a0\u2013 sembra confermarne la contemporaneit\u00e0 con gli altri esempi di pozzi sacri rinvenuti nell'isola (Et\u00e0 del bronzo finale, 1200-900 a.C.).\nL'utilizzo della struttura in tale epoca sarebbe dimostrata da numerosi frammenti di tazza e da alcuni oggetti in bronzo. Tra questi ultimi si rileva un braccialetto a nastro, un piccolo anello, un ago a spirale e un piccolo pugnaletto \"ad elsa gammata\".\nIl periodo fenicio-punico (850-238 a.C.) \u00e8 testimoniato da numerosi frammenti di coppe, di piatti a vernice nera con decorazioni e brocchette di argilla figulina. La scoperta, in tale strato, di una statuetta in legno di ginepro \u00e8 importante per le sue caratteristiche stilistiche, essendo stata recentemente ritenuta uno xoanon raffigurante una kore greco-orientale databile tra la fine del VII e la met\u00e0 del VI secolo a.C.. Di particolare interesse sono tre thymiateria, sempre attribuibili a questo periodo.\nTra i reperti di epoca romana sono da menzionare accanto vasi minori, numerosi frammenti di una grande anfora e una tazza di produzione aretina.\nI reperti rinvenuti durante lo scavo sono conservati nel Museo archeologico nazionale di Cagliari."}
{"id": "1313290", "revid": "63840", "url": "https://it.wikipedia.org/wiki?curid=1313290", "title": "Selanda", "text": ""}
{"id": "1313292", "revid": "10710803", "url": "https://it.wikipedia.org/wiki?curid=1313292", "title": "Territorio di Delhi", "text": ""}
{"id": "1313293", "revid": "287204", "url": "https://it.wikipedia.org/wiki?curid=1313293", "title": "Una vita (Maupassant)", "text": "Una vita (titolo originale \"Une vie\") \u00e8 il primo romanzo di Guy de Maupassant, comparso originariamente come romanzo d'appendice nel 1883 sul quotidiano Gil Blas, quindi in volume alla fine dello stesso anno. Presenta un panorama della condizione femminile ottocentesca, raccontando il destino di Jeanne, una giovane aristocratica.\nSecondo Tolstoj, il romanzo rappresenta la massima espressione narrativa francese solo dopo \"I miserabili\" di Victor Hugo.\nTrama.\nLa storia descrive la vita di una donna, dal momento in cui il suo cuore si sveglia, fino alla vecchiaia.\nJeanne, unica figlia del barone Simone-Jacques Le Perthuis e di sua moglie Adelaide, \u00e8 una giovane aristocratica, che dopo essere stata educata nel collegio religioso del Sacro Cuore fino all'et\u00e0 di 17 anni, va a vivere nel 1819 presso la residenza dei \"Pioppi\" della famiglia, in una casa lasciatale in eredit\u00e0 dal padre vicino alla localit\u00e0 normanna di Yport: qui vive giorni felici carichi di sogni e di aspettative per il futuro.\nDopo solo tre mesi di fidanzamento va in sposa al visconte Julien de Lamare di cui \u00e8 platonicamente innamorata, ma, appena tornati dal viaggio di nozze in Corsica cos\u00ec carico di romanticismo e di passione, la sua vita reale prende inaspettatamente una piega ben pi\u00f9 triste. Il marito si rivela ben presto per quello che \u00e8 realmente, un avido ed egoista che non la rende pi\u00f9 partecipe degli affari; l'uomo si trasforma di colpo e diventa crudele, meschino e oramai del tutto indifferente alla vita coniugale.\nLa giovane sposa scopre poco dopo anche il tradimento perpetrato da Julien con la serva Rosalie, sorella di latte di Jeanne, grazie ad un figlio appena concepito dai due amanti fedifraghi. Anche dopo l'allontanamento di Rosalie, Julien continua a tradire la moglie con una vicina di casa, Gilberte, finch\u00e9 muore tragicamente ucciso dal marito della nuova amante durante una tempesta.\nJeanne riversa allora il suo affetto e il suo amore sul suo unico figlio Paul, nato prematuramente e con problemi di salute, che cresce viziato sotto l'ala protettiva ed ossessiva della madre, del nonno e della zia Lisette. La seconda figlia era stata una bambina nata morta il giorno stesso della morte del marito.\nAll'et\u00e0 di quindici anni il ragazzo va a studiare nel collegio di Le Havre e li scopre presto tutti i vizi di cui \u00e8 intriso il mondo; comincia difatti a condurre una vita quantomai disordinata, contraendo forti debiti di gioco ed innamorandosi di una prostituta che lo convince a fuggire in Inghilterra per evitare i creditori.\nJeanne ormai ridotta sul lastrico e travolta dalla depressione a causa dei debiti contratti dal figlio, a partir dalla morte del padre e della zia Lisette \u00e8 costretta a vendere la residenza dei \"Pioppi\" e tristemente si trasferisce presso una residenza di campagna accompagnata da Rosalie, diventata oramai una contadina benestante, che riempir\u00e0 le giornate ormai vuote e immerse solamente in una cronica tristezza di Jeanne, riportandola pian piano verso la serenit\u00e0. Finalmente Jeanne, dopo molte sofferenze, pu\u00f2 riempire le sue giornate e consolare i propri dolori grazie alla nipotina, affidatagli dal figlio Paul dopo la morte della madre, prostituta, di parto.\nJeanne comprende, grazie alle parole di Rosalie, che la vita, qualunque vita, in conclusione non \u00e8 n\u00e9 tutta buona n\u00e9 tutta cattiva come si dice. Con l'arrivo della bambina e la promessa del figlio di raggiungerla presto, la donna provata dalle molte vicissitudini dell'esistenza riscopre il gusto della vita."}
{"id": "1313296", "revid": "1431409", "url": "https://it.wikipedia.org/wiki?curid=1313296", "title": "Craig Bierko", "text": "Biografia.\nStudia giornalismo alla Boston University e in seguito studia all'Universit\u00e0 Northwestern. Per buona parte della sua carriera ha lavorato solamente in produzioni televisive, ottenendo partecipazioni a serie tv, fino al 1996 quando debutta sul grande schermo in \"Spy\" al fianco di Geena Davis. Nel 1998 recita in \"Paura e delirio a Las Vegas\", mentre l'anno seguente lavora nel film \"Il tredicesimo piano\".\nNel 2005 interpreta Max Baer in \"Cinderella Man - Una ragione per lottare\" di Ron Howard, mentre nel 2006 d\u00e0 vita alla parodia di Tom Cruise nel demenziale \"Scary Movie 4\". Dal 2006 interpreta Jeffrey Coho nella serie tv \"Boston Legal\". Nel 2007 \u00e8 nel cast del film \"Ti presento Bill\" con Aaron Eckhart e Jessica Alba, mentre nel 2008 interpreta Wolverine nel demenziale \"Superhero\".\nVita privata.\n\u00c8 stato fidanzato con le attrici Charlize Theron, Gretchen Mol, Janeane Garofalo e Meg Ryan."}
{"id": "1313298", "revid": "287204", "url": "https://it.wikipedia.org/wiki?curid=1313298", "title": "Azuchi", "text": " era una cittadina del Giappone localizzata nel distretto di Gam\u014d, nella zona orientale della prefettura di Shiga, sulla costa est del lago Biwa. Il 21 marzo 2010 \u00e8 stata inglobata nella citt\u00e0 di \u014cmihachiman.\n\u00c8 \"conosciuta\" dal punto di vista storico per il castello di Azuchi, costruito durante il periodo Azuchi-Momoyama, da cui la citt\u00e0 ha tratto il proprio nome.\nCitt\u00e0 gemellate o associate.\nIn Giappone\nCitt\u00e0 membro dell'Associazione Oda Nobunaga di cui fanno parte le seguenti municipalit\u00e0:\nAll'estero\nStrutture pubbliche.\nBiblioteche.\nOspita circa 110\u00a0000 volumi, tra cui \"Azuchi bunk\u014d\" (Edizioni Azuchi) che raccolgono diversi materiali inerenti a Oda Nobunaga.\nEdifici comunali.\nOspita regolarmente vari corsi per chi risiede e lavora nella citt\u00e0. I corsi promuovono in genere l'apprendimento culinario e della storia locale.\nAltre strutture.\nStruttura creata al fine di contribuire alla diffusione della storia e cultura locali. Si divide in due edifici: uno per gli studi preliminari e uno pi\u00f9 specialistico.\nMonumenti e luoghi d'interesse.\nTurismo"}
{"id": "1313307", "revid": "122662729", "url": "https://it.wikipedia.org/wiki?curid=1313307", "title": "Luc\u00e9lia Santos", "text": "Biografia.\nLuc\u00e9lia Santos \u00e8 nata a Santo Andr\u00e9 (San Paolo del Brasile) da Maur\u00edlio Sim\u00f5es dos Santos e Maria Moura dos Santos, entrambi operai. Ha un fratello, Maur\u00edlio Wagner, e una sorella, Cristina Santos, cantante e attrice. Ha esordito a teatro all'et\u00e0 di 14 anni, in una pi\u00e9ce per l'infanzia dal titolo \"Dom Chicote Mula Manca e seu Fiel Companheiro Z\u00e9 Chupan\u00e7a\". Grazie a questa interpretazione Luc\u00e9lia Santos vinse tutti i premi per l'attrice-rivelazione di quell'anno. Subito dopo la Santos divenne allieva del professor Eug\u00eanio Kusnet, che riconobbe il suo talento innato per la recitazione e le fece frequentare un corso della durata di due anni.\nAl termine del corso fu invitata a partecipare al musical \"Godspell\". Seguirono altri lavori teatrali importanti: \"Rock Horror Show\" e, nel 1976, la pi\u00e9ce \"Transe no 18\", al fianco dell'attore Milton Moraes. Fu proprio in quell'anno che per Luc\u00e9lia arriv\u00f2 l'occasione della sua vita: il regista Herval Rossano e lo sceneggiatore di telenovele Gilberto Braga la scelsero per interpretare \"La schiava Isaura\", tratta dall'omonimo romanzo di Bernardo Guimar\u00e3es. Il successo della telenovela, che esord\u00ec su Rede Globo l'11 ottobre 1976, fu immenso e proiett\u00f2 la carriera dell'attrice a livello internazionale. \"La schiava Isaura\", secondo un'indagine della trasmissione \"Good Morning America\", \u00e8 il prodotto televisivo pi\u00f9 venduto e doppiato al mondo: \u00e8 stata trasmessa in 130 Paesi. In Russia divent\u00f2 cos\u00ec popolare che la parola portoghese fazenda entr\u00f2 nell'uso quotidiano.\nNel 1985 l'attrice conquist\u00f2 il premio Aquila d'Oro (l'Oscar della televisione cinese), offerto per la prima volta ad un'attrice occidentale. A Cuba fu ricevuta da Fidel Castro con gli onori riservati a un Capo di Stato (lo stesso Castro confess\u00f2 di possedere nella sua videoteca personale il film-scandalo \"Luz del Fuego\", interpretato nel 1981 dall'attrice brasiliana). Dopo il successo de \"La schiava Isaura\" le si aprirono le porte del cinema, tanto da diventare la musa del drammaturgo Nelson Rodrigues, che volle Luc\u00e9lia nel film \"Bonitinha, mas ordin\u00e1ria\". In seguito interpret\u00f2 tanti altri film tratti dalle opere di Rodrigues: \"Engra\u00e7adinha\", di Haroldo Marinho Barbosa, che usc\u00ec in Italia col titolo \"Un caldo invito\", e \"\u00c1lbum de fam\u00edlia\".\nContemporaneamente continu\u00f2 ad interpretare telenovele di successo, molte delle quali per Rede Globo: \"Locomotivas\", \"Feij\u00e3o Maravilha\", \"\u00c1gua Viva\", \"Ciranda de pedra\", \"Guerra dos Sexos\" (trasmessa in Italia da TMC col titolo \"Adamo contro Eva)\", \"Sinh\u00e1 Mo\u00e7a\" (trasmessa in Italia coi titoli \"Il cammino della libert\u00e0\" e \"La padroncina\") e \"Vereda Tropical\". Divorziata dal direttore d'orchestra John Neschling, col quale ha generato un figlio, Pedro Neschling, anche lui attore, non ha intrapreso altre relazioni sentimentali. Dopo l'indipendenza di Timor Est, nel 2001, l'attrice si \u00e8 recata sul posto e, col figlio, ha realizzato un film-documentario dal titolo \"Timor Lorosae - O Massacre Que o Mundo N\u00e3o Viu\", che ha fatto scoprire al mondo il suo talento di regista cinematografica. Il film-denuncia \u00e8 stato censurato all'8\u00ba Festival Internazionale del Cinema di Giacarta.\nDoppiatrici italiane.\n\u00c8 stata doppiata da:"}
{"id": "1313309", "revid": "110157", "url": "https://it.wikipedia.org/wiki?curid=1313309", "title": "Nuove irruzioni dello spirito", "text": "Nuove irruzioni dello spirito \u00e8 un libro che raccoglie i due testi \"fondamentali\" di papa Benedetto XVI sul tema dei movimenti ecclesiali. Il libro \u00e8 edito da San Paolo anche se rimane detentore del copyright anche la Libreria Editrice Vaticana. \nL'introduzione \u00e8 curata da monsignor Stanis\u0142aw Ry\u0142ko, presidente del Pontificio Consiglio per i Laici. La seconda parte del volume , intitolata \"I movimenti, la Chiesa, il mondo\" riprendendo il titolo della sua prima pubblicazione nel 2000, consiste in un susseguirsi di domande rivolte da personalit\u00e0 dell'episcopato mondiale all'allora cardinale Joseph Ratzinger.\nTitolo.\nIl titolo \u00e8 un riferimento alla riflessione del Pontefice, secondo la quale i movimenti nella Chiesa sono una nuova irruzione dello Spirito Santo seguita a quella del monachesimo dei primi secoli e al francescanesimo del 1200."}
{"id": "1313312", "revid": "88740", "url": "https://it.wikipedia.org/wiki?curid=1313312", "title": "Repubblica di Rocca di Papa", "text": "La Repubblica di Rocca di Papa \u00e8 stata un governo costituito nel 1855 da alcuni rivoltosi nella localit\u00e0 di Rocca di Papa, in provincia di Roma, all'epoca nello Stato Pontificio. Non \u00e8 chiaro quanto a lungo sia durata la rivolta repubblicana, sebbene le fonti siano concordi sulla brevit\u00e0 della rivolta (da un giorno ad alcuni mesi). La lapide inaugurata in piazza Giuseppe Garibaldi nel 1955, nel centesimo anniversario di quell'evento, riferisce che la sollevazione popolare ebbe durata di sei giorni.\nVicende.\nIl 30 aprile 1855 i cittadini di Rocca di Papa, stanchi della dominazione dello Stato Pontificio e della famiglia Colonna, insorsero e sancirono la nascita della \"Repubblica di Rocca di Papa\". Data la situazione abbastanza tesa di quei tempi, la notizia non rimase sconosciuta, raggiungendo anche i paesi esteri; ad esempio, in quei tempi alloggiava in Rocca di Papa l'allora ministro dei Paesi Bassi, il conte Liedekerke de Beaufort, che il 31 maggio 1855 scrisse che \"La proclamazione della Repubblica di Rocca di Papa \u00e8 un avvenimento politico di grande rilevanza\". Parlarono dell'avvenimento la scrittrice George Sand ed il poeta romano Gioacchino Belli, che come molti letterati e personaggi di rilievo dell'epoca solevano \"villeggiare\" a Rocca di Papa, grazie al clima favorevole e alla posizione decentrata rispetto a Roma.\nDal 1955 \u00e8 esposta una targa nella centrale \"Piazza Garibaldi\", a memoria del fatto compiuto. L'inaugurazione avvenne nell'occasione del centenario dalla proclamazione della Repubblica Italiana.\nLe testimonianze.\nGioacchino Belli, uno tra i pi\u00f9 importanti poeti romani, che non mancava di riservare contro determinate azioni di popolo e di governo critiche aspre ed offensive, tratt\u00f2 la vicenda in questo modo:"}
{"id": "1313319", "revid": "120679796", "url": "https://it.wikipedia.org/wiki?curid=1313319", "title": "Publio Elio Aristide", "text": "Biografia.\nNacque in Misia, nelle campagne presso Adrianotere. Studi\u00f2 presso i retori pi\u00f9 importanti dell'epoca, fra cui Polemone, Erode Attico e Alessandro di Cotieno, che poi sar\u00e0 il maestro di Marco Aurelio.\nAristide divenne uno dei pi\u00f9 importanti rappresentanti della \"Nuova Sofistica\", che, prendendo le mosse da Gorgia e passando attraverso Isocrate e l'atticismo, si impose ai tempi di Elio Aristide nelle scuole di retorica, nelle conferenze e nelle manifestazioni pubbliche.\nPer motivi di malattia, soggiorn\u00f2 pi\u00f9 volte nel santuario di Pergamo, dove fu seguito da medici e soprattutto sacerdoti. Questi ultimi lo aiutavano nell'interpretazione dei sogni, con la quale potevano stabilire quale fosse la cura giusta per lui. Come egli stesso afferma nei \"Discorsi Sacri\", decise di rivolgersi alle terapie irrazionali della \"medicina templare\", perch\u00e9 con quella scientifica non riusciva a guarire. Non si sa, comunque, di quale malattia si trattasse: dai \"Discorsi Sacri\" si riconoscono alcuni disturbi fisici di breve durata (come il raffreddore o l'acidit\u00e0 di stomaco) e un malanno pi\u00f9 grave (la \"peste di Marco Aurelio\"). In realt\u00e0 la sua malattia fu pi\u00f9 che altro psicologica, o meglio ipocondriaca.\nOpere.\nDi Elio Aristide sono giunti a noi 53 discorsi di argomenti vari fra declamazioni, inni agli dei in prosa, trattati di retorica e panegirici (di seguito elencati seguendo la numerazione di Bruno Keil, tra parentesi quella di Dindorf):\nI \"Discorsi Sacri\", pi\u00f9 precisamente, sono costituiti da una selezione, effettuata dallo stesso Elio Aristide a partire da una pi\u00f9 vasta raccolta di appunti, che il dio Asclepio gli avrebbe ordinato di scrivere. La raccolta iniziale consisteva in un registro di tutte le sue visioni oniriche, avvenute sia durante la permanenza presso il santuario di Pergamo, che in antichit\u00e0 era molto frequentato da tutti coloro che cercavano cure miracolose, sia in altri periodi della sua vita. I \"Discorsi sacri\" sono una vera e propria autobiografia, perch\u00e9 Elio Aristide annota, oltre ai sogni, anche tutti i dettagli sul decorso della malattia che lo affligge: dai digiuni alle purgazioni, dai cibi alle bevande assunte o espulse, e cos\u00ec via. Essi sono \"sacri\", in quanto li ha scritti ispirato dal dio Asclepio, suo unico medico di fiducia, per di pi\u00f9 divino."}
{"id": "1313321", "revid": "22475", "url": "https://it.wikipedia.org/wiki?curid=1313321", "title": "Vivi e lascia morire", "text": "Vivi e lascia morire (1954) \u00e8 il secondo romanzo di Ian Fleming della serie dedicata a James Bond.\nTrama.\nL'agente segreto James Bond viene spedito negli Stati Uniti per indagare su un traffico di dobloni d'oro inglesi risalenti all'epoca del pirata Henry Morgan. Si sospetta che un certo Mr. Big contrabbandi l'oro per finanziare la SMERSH. A New York 007 incontra il suo amico Felix Leiter, agente della CIA conosciuto durante gli eventi di \"Casin\u00f2 Royale\", con cui inizia a indagare.\nBond e Leiter si recano ad Harlem, il quartiere di Manhattan popolato in maggioranza da afro-americani, dove fanno la conoscenza di Mr. Big, alias Big Man, soprannome di Bonaparte Ignace Gallia. Mr. Big approfitta del terrore che il vud\u00f9 incute alle persone di colore e si fa passare per lo zombi del temuto Baron Samedi. Egli si affida a una bellissima veggente chiamata Solitaire, il cui vero nome \u00e8 Simone Latrelle. Bond \u00e8 catturato e torturato (gli viene rotto il mignolo della mano sinistra), ma \u00e8 soccorso dall'intervento di Leiter: insieme fuggono dal covo di Big Man, conquistandosi al contempo la complicit\u00e0 di Solitaire.\nI tre fuggono alle Everglades, ma Mr. Big li scova e d\u00e0 Felix Leiter in pasto agli squali, senza ucciderlo. Felix perde una gamba e il braccio. Anche Solitaire viene ricondotta al terribile gangster. Bond allora raggiunge la Giamaica, dove ha origine il traffico d'oro. Con l'aiuto di Quarrel, un agente locale, si allena per sorprendere Mr. Big e per sabotarne l'attivit\u00e0, applicando una bomba a tempo sotto la sua nave.\nBond si scontra con Barracuda e energumeni di colore prima di essere nuovamente catturato. Mr. Big, che ha l'ossessione dei crimini artistici, decide sadicamente di navigare, trascinando Bond e Solitaire come esca per gli squali. Il giorno dell'esecuzione per\u00f2 la nave di Big salta in aria, e gli squali banchettano con lui e la sua gang. Bond e Solitaire sono tratti in salvo dagli alleati di Bond.\nAdattamenti cinematografici.\nIl film \"Agente 007 - Vivi e lascia morire\", per la regia di Guy Hamilton (1973), con Roger Moore nel ruolo di Bond, si discosta totalmente dalla trama del romanzo: Mr. Big \u00e8 un narcotrafficante il cui vero nome \u00e8 Kananga, ed \u00e8 al contempo il primo ministro di una minuscola repubblica caraibica.\nIl film \"Agente 007 - Vendetta privata\", diretto da John Glen (1989), con Timothy Dalton nella parte di Bond, si rif\u00e0 a molti elementi del romanzo, come la mutilazione di Leiter e il fatto che il cattivo, Franz Sanchez, nasconde la droga nelle vasche dei pesci in una ditta ittica che usa come copertura, come fa Mr. Big nel romanzo.\nNel film \"Solo per i tuoi occhi\", ancora con la coppia John Glen/Roger Moore (1981), Bond e la \"bond girl\" Melina Havelock (Carole Bouquet) sono legati a una corda e trascinati in mare per essere divorati dagli squali, come Bond e Solitaire nel romanzo."}
{"id": "1313323", "revid": "830939", "url": "https://it.wikipedia.org/wiki?curid=1313323", "title": "Isaac de Benserade", "text": "Biografia.\nAccolto nell'H\u00f4tel de Rambouillet nel 1634, grazie alla protezione dei cardinali Richelieu e Mazzarino ebbe grande fortuna come poeta mondano alla corte di Francia sotto i regni di Luigi XIII e Luigi XIV; nel 1674 fu ammesso all'Acad\u00e9mie Fran\u00e7aise.\nMolti dei suoi versi vennero musicati da Michel Lambert. Scrisse i testi, spesso audaci e divertenti, di numerosi balletti, alcuni dei quali composti da Giovanni Battista Lulli; fu anche autore tragico e tragicomico.\nImportante la raccolta postuma \"Les Oeuvres de M. de Benserade\", pubblicata a Parigi nel 1697."}
{"id": "1313325", "revid": "1966911", "url": "https://it.wikipedia.org/wiki?curid=1313325", "title": "Gian Paolo Bazzoni", "text": "Ha pubblicato la raccolta di versi \"Cosi e passun\u00e0ggi di Posthud\u00f2rra\", il romanzo \"Una fabbrica di sogni\" e una decina di commedie in vernacolo sassarese, oltre a numerosi saggi sulla linguistica e la fraseologia della lingua turritana.\nSaggistica.\nAppassionato cultore della sua lingua ha compilato numerosi saggi divulgativi sull'uso del turritano con il merito di mantenere viva la memoria della sua linguistica e grammatica come nella \"Grammatica sassarese\", dove viene proposto un codice ortografico per la complessa pronuncia delle espirate e altri suoni caratteristici, gi\u00e0 affrontato nel saggio \"Problemi ortografici del nostro dialetto\"; il \"Dizionario fraseologico Sassarese-Italiano\"; la raccolta fraseologica \"Pa modu di d\u00ec\", che \u00e8 pubblicata a puntate giornalmente sul quotidiano \"La Nuova Sardegna\"; \"L'ommu fintu, Trilussa in sassaresu\" traduzione in sassarese di poesie di Trilussa.\nLe commedie.\nLe commedie in sassarese di Gian Paolo Bazzoni, come \"Lu ricattu\", \"La cipria i'lu nasu\", \"Li mariunetti\", \"La carruzzina\", \"Lu pab\u00f2schu\", che sono state rappresentate nei teatri di Sassari e provincia, sono raccolte in \"Le commedie - Vintizincu anni di triatu in Sassari\". Sottilmente comiche e popolane e mai davvero grottesche, situazioni e ambientazioni suggeriscono l'influenza della tradizione dei grandi commediografi dialettali come Eduardo de Filippo.\n\"Lu ricattu\".\n\"Lu ricattu\", ambientato in una Porto Torres degli anni cinquanta, mette in scena l'arguzia e la solidariet\u00e0 dell'universo femminile, che nello sventare un tentativo di ricatto evita che un vecchio segreto venga a galla e salvaguarda l'unit\u00e0 affettiva della famiglia. La commedia in tre atti scritta ad Arcore nel 1980, fu rappresentata la prima volta dalla compagnia il Teatro dell'Arca al Teatro Olimpia di Porto Torres nel 1992.\n\"La cipria i'lu nasu\".\nIn questa commedia in tre atti, un giovane emigrato si vergogna del padre invalido e ubriacone in occasione della visita del futuro suocero. Scritta a Porto Torres nel 1993 \u00e8 stata rappresentata nel 1994 al Teatro Olimpia di Porto Torres dalla compagnia Il teatro dell'Arca."}
{"id": "1313327", "revid": "112414539", "url": "https://it.wikipedia.org/wiki?curid=1313327", "title": "V\u00e4stra Fr\u00f6lunda Idrottsf\u00f6rening", "text": "Il V\u00e4stra Fr\u00f6lunda Idrottsf\u00f6rening, meglio noto come V\u00e4stra Fr\u00f6lunda IF, \u00e8 una societ\u00e0 calcistica svedese con sede nella citt\u00e0 di G\u00f6teborg.\nStoria.\nFondato nel gennaio del 1930, ha vissuto importanti stagioni verso la fine degli anni ottanta e gli inizi degli anni novanta quando ha giocato per dieci anni nell'Allsvenskan, raggiungendo un quinto posto, miglior risultato di sempre, nella stagione 1998.\nVanta un settore giovanile particolarmente apprezzato in patria.\nStadio.\nIl Ruddalens IP, che ospita le partite interne, ha una capacit\u00e0 di circa 5.000 spettatori."}
{"id": "1313329", "revid": "125664308", "url": "https://it.wikipedia.org/wiki?curid=1313329", "title": "Charles Robberts Swart", "text": "Biografia.\nNato il 5 dicembre 1894 a Winburg nella repubblica boera dello Stato Libero di Orange (che divenne colonia britannica nel 1902 e provincia dell\u2019'Unione Sudafricana nel 1910), figlio di contadini, Swart trascorse parte della sua infanzia in un campo di concentramento britannico allestito al tempo della Seconda Guerra Boera.\nNel 1914, Swart prese parte ad una sommossa a favore della Germania per protestare contro l'entrata in guerra dell'Unione Sudafricana a fianco della Gran Bretagna.\nConseguita la specializzazione di procuratore, part\u00ec per gli Stati Uniti per studiare giornalismo alla Columbia University, lavorando anche ad Hollywood dove recit\u00f2 in piccoli ruoli in film muti.\nRitornato in Sudafrica, intraprese la carriera politica a partire dal 1921. Da incrollabile repubblicano, divenne membro del National Party. Continu\u00f2 la sua professione legale, divenne segretario del Primo Ministro James Barry Munnik Hertzog e capo del partito nella sua provincia natale tra il 1940 e il 1959.\nNel 1948 viene nominato Ministro della Giustizia nel governo nazionalista di Daniel Fran\u00e7ois Malan diventando autore della legislazione che rafforz\u00f2 i poteri della polizia sudafricana nel sopprimere le attivit\u00e0 anti- apartheid. Come Ministro della Giustizia fu anche il promotore della legge che mise al bando il comunismo in Sudafrica.\nEgli conserv\u00f2 tale carica anche sotto il successore di Malan, Johannes Gerhardus Strijdom diventando vice-primo ministro fra il 1954 e il 1959.\nProprio dopo la morte improvvisa di Strijdom, nel 1958 egli fu Primo Ministro \"ad interim\", ruolo assunto per qualche giorno in qualit\u00e0 di vice, in attesa che venisse nominato un nuovo premier, carica che sarebbe andata a Hendrik Frensch Verwoerd.\nRepubblicano e sostenitore convinto dell'apartheid, nel 1959 \u00e8 nominato Governatore generale. Come aveva fatto uno dei suoi predecessori nel 1951, Ernest George Jansen, Swart rifiut\u00f2 di prestare il giuramento di obbedienza alla Regina Elisabetta II e di indossare l'uniforme solenne durante la cerimonia di investitura.\nL'anno seguente, in un referendum, una piccola minoranza di votanti bianchi appoggi\u00f2 una proposta del governo di instaurare la repubblica e di interrompere definitivamente gli ultimi legami con la monarchia britannica. Nel 1961, dopo aver firmato la nuova costituzione repubblicana approvata dal Parlamento, Swart chiese alla regina di dimissionarlo dalla carica di Governatore. Il 31 maggio 1961 il Parlamento allora lo elesse Presidente Statale del Sudafrica, la nuova carica che subentrava al monarca britannico e al Governatore generale nel ruolo onorifico di capo dello Stato.\nSebbene secondo la nuova Costituzione repubblicana la carica onorifica di Presidente avesse una durata di sette anni, Swart svolse tale ruolo solo per sei anni, ritirandosi nel 1967 (si dimise il 1\u00ba giugno). Gli succedette Jozua Fran\u00e7ois Naud\u00e9, che assicur\u00f2 l\"'interim\" al posto del presidente effettivamente eletto, Theophilus Ebenhaezer D\u00f6nges, malato e impossibilitato ad assumere la carica.\nSwart mor\u00ec a Bloemfontein, il 16 luglio 1982 all'et\u00e0 di 88 anni.\nCuriosit\u00e0.\nSwart era anche conosciuto con il nome di \"Blackie\" (in afrikaans la parola \"swart\" vuol dire nero, \"black\" in inglese)."}
{"id": "1313330", "revid": "34392", "url": "https://it.wikipedia.org/wiki?curid=1313330", "title": "Matriosca", "text": ""}
{"id": "1313332", "revid": "767487", "url": "https://it.wikipedia.org/wiki?curid=1313332", "title": "Teddy Thompson (album)", "text": "Teddy Thompson, pubblicato nel 2000 dalla Virgin Records \u00e8 l'album d'esordio dell'omonimo cantautore Teddy Thompson.\nIl Disco.\nIl primo album di Teddy Thompson \u00e8 composto da dieci brani e da una \"ghost track\", la cover di \"I Wonder If I Care As Much\" degli Everly Brothers.\nPer il suo esordio Teddy Thompson collabora con diversi artisti gi\u00e0 affermati nel panorama musicale, tra i quali spiccano Rufus Wainwright coautore di \"Missing Children\" e Emmylou Harris.\nTracce.\nMusiche e testi: Teddy Thompson"}
{"id": "1313344", "revid": "1418004", "url": "https://it.wikipedia.org/wiki?curid=1313344", "title": "Gold Dagger", "text": "Il Gold Dagger Award \u00e8 un premio letterario assegnato annualmente dalla Crime Writers' Association (\"Associazione degli Scrittori di Romanzi Gialli\"), per il miglior romanzo giallo dell'anno.\nNel corso degli anni ha cambiato pi\u00f9 volte denominazione. Per i primi cinque anni, \u00e8 stato conosciuto come Crossed Red Herring Award. Dal 1995 al 2002, sponsorizzato dalla Macallan, \u00e8 stato chiamato Macallan Gold Dagger. A partire dal 2006, con la nuova sponsorizzazione della Banca Duncan Lawrie, \u00e8 stato ufficialmente rinominato in Duncan Lawrie Dagger ed \u00e8 diventato, con un premio di \u00a320.000, il premio pi\u00f9 importante in termini monetari della letteratura gialla.\nDal 2009 \u00e8 ritornata la vecchia denominazione Gold Dagger.\nDal 1969 al 2005 \u00e8 stato assegnato anche un secondo premio, il Silver Dagger Award."}
{"id": "1313345", "revid": "122585456", "url": "https://it.wikipedia.org/wiki?curid=1313345", "title": "Mr. Big (James Bond)", "text": "Mr. Big (vero nome: Bonaparte Ignace Gallia nel romanzo, dottor Kananga nel film) \u00e8 un personaggio immaginario, nemico dell'agente segreto James Bond, e il principale antagonista del secondo romanzo di Ian Fleming, \"Vivi e lascia morire\" (1953) e dell'ottavo film della serie, \"Agente 007 - Vivi e lascia morire\" (1973). Nel film \u00e8 stato interpretato dall'attore americano Yaphet Kotto.\nBiografia.\nCome molti dei personaggi della serie, Big possiede due biografie.\nRomanzo.\nMr. Big, il cui vero nome \u00e8 Bonaparte Ignace Gallia (Big sarebbe quindi un acronimo), \u00e8 un potentissimo gangster di colore che lavora con la SMERSH russa.\n\u00c8 descritto come un omone nero di circa mezz'et\u00e0 calvo e dalla pelle ingrigita a causa di una disfunzione cardiaca. Ha origini francesi (gli abitanti di Haiti hanno tutti nomi francesi), come suggerisce il nome. \nIl suo obiettivo personale \u00e8 quello di portare a termine crimini sempre pi\u00f9 artistici e pieni di stile, in modo da essere ricordato come il criminale nero pi\u00f9 famoso al mondo.\nIl suo piano, prima che Bond vi si intromettesse, era quello di contrabbandare l'oro di Bloody Morgan in modo da finanziare la SMERSH.\nIncute paura nella sua gente facendo uso della superstizione vud\u00f9 e infatti i neri lo credono la reincarnazione zombi del Barone Samedi. \nBig utilizza Solitaire, una bella veggente, come macchina della verit\u00e0.\nIl Big del romanzo muore in seguito all'esplosione della sua barca causata da 007. Viene divorato dagli squali, accorsi richiamati dal sangue.\nFilm.\nTotalmente differente \u00e8 la biografia del personaggio cinematografico. Il vero nome di Mr. Big \u00e8 \"dottor Kananga\" ed \u00e8 il Primo ministro di una piccola repubblica isolana caraibica, San Monique. Su quest'isola Kananga coltiva oppio che poi smercia usando l'identit\u00e0 di Mr. Big, un \"gangster\" afroamericano statunitense, in modo da rendersi insospettabile. \nAnche nel film Big usa il credo del vud\u00f9 come arma per sottomettere i neri ed egli stesso crede nella cartomanzia (ma solo nella sua identit\u00e0 segreta, come \"gangster\" addirittura la ridicolizza). La Solitaire del film infatti \u00e8 una cartomante, della quale il dittatore si fida ciecamente, almeno fino all'arrivo di Bond.\nLa morte di questo Mr. Big \u00e8 decisamente pi\u00f9 spettacolare: Bond ci lotta nella sua vasca degli squali e gli fa ingoiare un proiettile ad aria compressa, del tipo che viene usato per uccidere gli squali, ed egli esplode dopo essersi gonfiato come una mongolfiera.\nScagnozzi.\nMr. Big, come molti altri antagonisti dell'eroe britannico, si circonda di una quantit\u00e0 di scagnozzi e tirapiedi, tra cui alcuni particolarmente iconici:"}
{"id": "1313346", "revid": "287204", "url": "https://it.wikipedia.org/wiki?curid=1313346", "title": "Rivoluzioni del 1848 nell'Impero austriaco", "text": "Le rivoluzioni del 1848 nell'Impero austriaco furono una serie di rivolte popolari che si verificarono dal marzo 1848 al novembre 1849.\nGran parte dell'attivit\u00e0 rivoluzionaria aveva un carattere nazionalista: l'Impero, governato da Vienna, comprendeva tedeschi, ungheresi, sloveni, polacchi, cechi, slovacchi, ruteni, rumeni, croati, italiani e serbi; tutti i popoli hanno tentato nel corso della rivoluzione di ottenere autonomia, indipendenza o addirittura egemonia su altre nazionalit\u00e0.\nOltre alle correnti nazionaliste, anche quelle liberali e socialiste si opposero al conservatorismo di lunga data dell'Impero austriaco.\nStoria.\nEra il 1848: il paese soffriva la fame a causa della scarsa annata e economicamente per il crollo della borsa e per il disordine economico nel quale riversava. Ci\u00f2 fece crescere negli animi dei colti ceti della societ\u00e0 dei risentimenti (peraltro gi\u00e0 presenti nell'opinione pubblica) verso l'incapacit\u00e0 dell'Imperatore Ferdinando I d'Austria e soprattutto del Cancelliere Klemens von Metternich, il quale si proponeva come leader dell'antinazionalismo.\nLe varie nazionalit\u00e0 dell'Impero austriaco, \"volevano\" acquisire la piena indipendenza (quando fosse stato possibile) dallo stato sovranazionale messo in piedi dagli Asburgo; questo sentimento era onnipresente soprattutto in Ungheria, percorsa da un acceso sentimento nazionalistico, e in Italia, dove gli austriaci erano visti come invasori.\nIn tutto il Lombardo-Veneto scoppiarono rivolte, che facevano pensare a una vera e propria rivoluzione, queste erano appoggiate dal Regno di Sardegna che scese poi in campo aperto contro gli austriaci. I territori italiani in mano agli austriaci erano sotto il controllo del feldmaresciallo Josef Radetzky, un veterano delle guerre contro i turchi e di quelle napoleoniche; questi era comandante supremo delle armate austriache nel Regno Lombardo-Veneto e dopo molti scontri con i rivoltosi e con i piemontesi riusc\u00ec a riprendere possesso di Milano, e di tutto il Veneto (nel quale si proclam\u00f2 indipendente la Repubblica di San Marco).\nA Vienna invece, il 13 marzo, in occasione della riunione della Dieta bassa austriaca, una folla di studenti universitari protestarono chiedendo un governo pi\u00f9 liberale, la cacciata di Metternich dalla Cancelleria imperiale e una costituzione. Questi si accalcarono intorno alla statua equestre di Giuseppe II e da l\u00ec circondarono l'Hofburg, il Palazzo imperiale, ponendolo sotto un vero e proprio assedio. Le truppe chiamate a sgomberare la folla vennero accolte da lanci di oggetti e aprirono il fuoco sui manifestanti, che costruirono barricate per continuare la lotta. Parte dell'esercito, specialmente la guardia civile borghese, si rifiut\u00f2 di seguire gli ordini, e il 15 marzo l'imperatore fu costretto ad accettare le dimissioni di Metternich, che fu sostituito nel ruolo di cancelliere dal pi\u00f9 liberale Franz Anton von Kolowrat-Liebsteinsky, precedentemente ministro dell'Interno. Scoppiarono rivolte anche a Praga ma data la disorganizzazione dei rivoltosi, vennero presto soffocate dall'ancora fedele esercito boemo.\nIl 17 maggio, visto il continuare degli scontri a Vienna, l'Imperatore Ferdinando e la sua corte si trasferiscono a Innsbruck, lasciando la citt\u00e0 in mano ai militari. Vista la determinazione dei ribelli, venne affidato il compito di sopprimere la rivolta a Vienna al Generale, poi Feldmaresciallo Windisch-Graetz, che vi riusc\u00ec e a met\u00e0 agosto l'imperatore pot\u00e9 tornare trionfalmente nella capitale. In settembre, l'imperatore conferma la nomina a bano di Croazia di Jellacic, che marcia con 40.000 uomini contro i rivoltosi in Ungheria, dove per\u00f2 l'esercito non si dimostra all'altezza e l'11 settembre fallisce nel prendere Buda e Pest. Il 21 settembre viene istituito il Comitato di Difesa Nazionale Ungherese con a capo Lajos Kossuth che, grazie all'esercito ungherese, fronteggia le incursioni di Jellacic con successo. A Vienna, il 6 ottobre, viene dato fuoco agli edifici che simboleggiavano il potere imperiale, soprattutto uffici di usurai. Viene anche linciato e impiccato a un lampione il ministro della guerra Theodor Franz Baillet-Latour nel tentativo di impedire la partenza dell'esercito imperiale per l'Ungheria, a cui tuttavia viene ordinato di evacuare la citt\u00e0. I radicali con Vienna sotto controllo falliscono nel trovare supporto nelle provincie circostanti, e quando Jelacic e Windisch-Graetz ritornano a Vienna in Novembre la citt\u00e0 venne messa sotto assedio. I circa 200 cannoni aprirono il fuoco contro Vienna e una volta aperta una breccia, l'esercito imperiale riusc\u00ec facilmente a sbaragliare i rimanenti uomini che si erano arroccati dietro le barricate costruite dagli stessi ribelli durante l'occupazione della citt\u00e0.\nIntanto la famiglia reale, di nuovo evacuata a Innsbruck, si spost\u00f2 in Boemia, dove venne radunata una Camera dei Primi ministri, presieduta dal Cancelliere Felix von Schwarzenberg, che aveva il compito di creare una costituzione. Quando questa venne ufficializzata su tutte le terre asburgiche nello stesso 1849, in Ungheria venne proclamata l'indipendenza sotto la guida di Kossuth, poich\u00e9 la Costituzione privava i nobili ungheresi e soprattutto l'Ungheria in s\u00e9 dei suoi antichi privilegi (rimasti intatti dal medioevo), facendola diventare una semplice regione dell'Impero austriaco. La guida dell'esercito venne tolta a Windisch-Graetz e venne affidata al generale Wesel, che assieme a Jellacic marci\u00f2 su Pest, subendo per\u00f2 gravi sconfitte, che portarono le forze imperiali in svantaggio.\nL'Austria per\u00f2 come membro della Santa Alleanza, poteva chiedere aiuto a Russia e Prussia, poich\u00e9 la Prussia era anch'essa impegnata a sopprimere ribellioni in Sassonia e nel Baden, il neo-Imperatore Francesco Giuseppe (incoronato in seguito all'abdicazione dello zio Ferdinando, che a causa della sua grave malattia venne costretto a cedere il trono) chiese aiuto allo Zar di tutte le Russie, Nicola I, che volendo far capire all'Austria la superiorit\u00e0 dell'esercito russo, accett\u00f2 di avanzare verso la sponda sinistra del Danubio, annientando ben presto l'esigua resistenza dei quasi 40.000 uomini dell'esercito magiaro. L'esercito russo riusc\u00ec assieme agli austriaci che avanzavano da Ovest a sconfiggere l'Ungheria facendola diventare una semplice regione dell'Impero austriaco, ristabilendo cos\u00ec l'antica pace perduta del periodo Biedermeier."}
{"id": "1313348", "revid": "1214201", "url": "https://it.wikipedia.org/wiki?curid=1313348", "title": "\u00d6sters Idrottsf\u00f6rening", "text": "L'\u00d6sters Idrottsf\u00f6rening, meglio noto come \u00d6sters IF o semplicemente \u00d6ster, \u00e8 una societ\u00e0 calcistica svedese con sede nella citt\u00e0 di V\u00e4xj\u00f6. Milita in Superettan, la seconda divisione del campionato svedese.\nStoria.\nLa societ\u00e0 venne fondata il 20 aprile del 1930 come \"\u00d6sters Fotbollf\u00f6rening\", e prese il nome dall'omonimo quartiere di \u00d6ster. Due anni pi\u00f9 tardi la denominazione cambi\u00f2 nell'attuale \"\u00d6sters Idrottsf\u00f6rening\".\nLa prima partecipazione ad un campionato nazionale ebbe luogo nel 1946-1947, quando l'\u00d6ster prese parte alla Division 3 (che all'epoca rappresentava la terza serie nazionale) retrocedendo per\u00f2 gi\u00e0 al termine della stagione di esordio.\nL'ascesa del club inizi\u00f2 nel 1959, quando fu promosso in Division 2 per la prima volta nella sua storia. Due anni pi\u00f9 tardi arriv\u00f2 primo nel proprio girone, ma non riusc\u00ec a superare le prime classificate degli altri gironi. La promozione in Allsvenskan si concretizz\u00f2 sotto la guida del nuovo tecnico ungherese Vilmos V\u00e1rszegi nell'ottobre 1967, grazie alla decisiva vittoria sul Brage davanti a spettatori.\nNel 1968 l'\u00d6ster divenne una delle poche squadre europee capace di vincere un titolo nazionale da debuttante. All'ultima giornata dell'Allsvenskan 1968, infatti, una serie di risultati fece concludere quattro squadre al primo posto a pari merito, ma il club rossoblu fu premiato dalla migliore differenza reti grazie anche ai 14 gol di Harry Bild e ai 13 di Inge Ejderstedt, rispettivamente secondo e terzo nella classifica marcatori.\nNegli anni immediatamente seguenti non biss\u00f2 il titolo, ma ottenne comunque alcuni piazzamenti di rilievo, come i terzi posti delle stagioni 1972, 1974 e 1976 e i secondi posti delle stagioni 1973 e 1975.\nA cavallo tra gli anni '70 e '80, oltre alla conquista della Coppa di Svezia 1976-1977, la squadra si impose vincendo tre titoli nazionali nell'arco di quattro stagioni. Nel 1978 i ragazzi del tecnico Lars Arnesson chiusero al primo posto con 6 punti di vantaggio sul Malm\u00f6 FF. Il terzo e il quarto titolo della storia della societ\u00e0 arrivarono nel 1980 e nel 1981 sotto la guida del nuovo allenatore Bo \"Bosse\" Johansson. Alla fine di quest'ultima stagione, il giovane portiere Thomas Ravelli vinse il Guldbollen (terzo giocatore dell'\u00d6ster a vincere tale premio, dopo Tommy Svensson e Anders Linderoth).\nLa retrocessione sopraggiunta al termine campionato 1988 and\u00f2 a chiudere un periodo di 21 stagioni trascorse consecutivamente in Allsvenskan. La permanenza nella seconda serie dur\u00f2 per\u00f2 solo un anno, visto che al primo tentativo fu conquistata la promozione. Il terzo posto nella M\u00e4sterskapsserien dell'Allsvenskan 1992 si rivel\u00f2 tuttavia un piazzamento che negli anni a seguire la formazione rossoblu non riusc\u00ec pi\u00f9 ad eguagliare. Dopo essersi salvato solo agli spareggi sia nel 1995 che nel 1997, l'\u00d6ster scese in seconda serie in virt\u00f9 dell'ultimo posto nel campionato 1998.\nLa squadra riusc\u00ec a tornare in Allsvenskan solo per sporadiche apparizioni, come nel 2003 e nel 2006 quando la stagione si chiuse in entrambi i casi con una retrocessione immediata. Nel 2007, inoltre, si verific\u00f2 un'ulteriore retrocessione che fece addirittura scendere il club in terza serie.\nI rossoblu tornarono a disputare la Superettan nel 2010. Nel 2013 furono nuovamente impegnati in Allsvenskan, ma anche in questo caso \u2013 come nelle due precedenti occasioni \u2013 la stagione del ritorno nella massima serie termin\u00f2 con la retrocessione. Il campionato di Superettan 2014 condann\u00f2 poi la squadra alla seconda retrocessione nel giro di due anni, che comport\u00f2 una nuova discesa in terza serie.\nStrutture.\nStadio.\nLo stadio V\u00e4rendsvallen ha ospitato le partite casalinghe della squadra fino all'agosto del 2012. Dal mese successivo, la squadra si \u00e8 trasferita in un impianto di pi\u00f9 recente costruzione, la Myresj\u00f6hus Arena (oggi Visma Arena)."}
{"id": "1313356", "revid": "6923", "url": "https://it.wikipedia.org/wiki?curid=1313356", "title": "Janeane Garofalo", "text": "Biografia.\nGarofalo nasce a Newton, nel New Jersey, figlia di Carmine, un dirigente della Exxon d'origini italiane, e di Joan Garofalo, una segretaria per una ditta petrolchimica d'origini irlandesi, deceduta per un cancro nel 1988. Cresciuta tra Ontario (in California), Madison (nel New Jersey) e Katy (nel Texas), viene educata in seno ad una famiglia cattolica e conservatrice.\n\u00c8 una femminista e attivista politica: pi\u00f9 volte si \u00e8 professata atea oltrech\u00e9 schierata contro la guerra d'Iraq, partecipando a dibattiti e discussioni pubbliche. Ha inoltre affermato di non provare interesse per le relazioni romantiche, dichiarandosi asessuale.\nCarriera.\nDebutta nel 1991 nel film \"Surgelati speciali\", in seguito collabora con Ben Stiller, lavorando nel suo show televisivo \"The Ben Stiller Show\" e partecipando al suo primo film da regista \"Giovani, carini e disoccupati\". Lavora per due anni al \"Saturday Night Live\" e nel 1995 recita nel film \"Mariti imperfetti\".\nNegli anni seguenti partecipa ai film \"Un uomo in prestito\", \"Il rompiscatole\", \"Romy &amp; Michelle\", \"Cop Land\", \"200 Cigarettes\" e \"Dogma\". Per anni ha prestato la voce a Sally Reardon, voce narrante della serie \"Felicity\". Nel 2003 ha partecipato a \"Wonderland - Massacro a Hollywood\", film basato sulla vita del leggendario pornodivo John Holmes, mentre nel 2005 recita in \"Stay - Nel labirinto della mente\". Sempre nello stesso anno partecipa alla serie televisiva \"West Wing - Tutti gli uomini del Presidente\", dove interpreta Louise Thornton.\nHa poi lavorato nel film di Richard Kelly \"Southland Tales - Cos\u00ec finisce il mondo\", e ha prestato la voce al personaggio di Colette nel film di animazione \"Ratatouille\". Inoltre \u00e8 stata una delle protagoniste della settima stagione della serie TV \"24\", nel ruolo dell'esperta informatica dell'FBI Janis Gold. Nel 2011 entra a far parte del cast della serie TV \"\".\nOltre alla carriera di attrice, la Garofalo si \u00e8 distinta anche come scrittrice e conduttrice radiofonica con un programma tutto suo sulla stazione Air America Radio.\nDoppiatrici italiane.\nNelle versioni in italiano dei suoi film, Janeane Garofalo \u00e8 stata doppiata da:\nDa doppiatrice \u00e8 sostituita da:"}
{"id": "1313359", "revid": "66387", "url": "https://it.wikipedia.org/wiki?curid=1313359", "title": "SIAI S.79", "text": ""}
{"id": "1313362", "revid": "1654832", "url": "https://it.wikipedia.org/wiki?curid=1313362", "title": "Ludovic Hal\u00e9vy", "text": "Biografia.\nFiglio dello scrittore L\u00e9on Hal\u00e9vy e nipote del compositore Jacques, si distinse per la sua notevole e pacata moralit\u00e0, oltrech\u00e9 per la sua attivit\u00e0 di funzionario ministeriale, ma soprattutto per aver indirizzato le sue incontenibili fantasie dalla vita reale alle favole divertenti e tendenti all'assurdo.\nProprio per questo motivo intraprese l'attivit\u00e0 librettistica collaborando con Henri Meilhac: in coppia con questi, a partire dal 1855 scrisse i testi per le operette di Jacques Offenbach, caratterizzate da un umorismo scanzonato e irriverente.\nScrisse, sempre insieme a Meilhac, anche il libretto per la \"Carmen\" di Georges Bizet.\nFu anche autore di commedie leggere, molto in voga nella Parigi della seconda met\u00e0 del XIX secolo. Nel 1879 debutta a Parigi al Palais Royal \"Il marito della debuttante\" (Le mari de la d\u00e9butante), commedia scritta a quattro mani con Henri Meilhac. Questa commedia viene presentata per la prima volta in Italia con il titolo di \"Moglie... o attrice?\" solo nel 2009.\nHal\u00e9vy volle dedicarsi anche a tematiche pi\u00f9 serie ed impegnate, che per\u00f2 non riscossero grande successo, e questo fatto provoc\u00f2 la rottura del sodalizio con Meilhac."}
{"id": "1313363", "revid": "256896", "url": "https://it.wikipedia.org/wiki?curid=1313363", "title": "Fraternitas Sacerdotalis Sancti Pii X", "text": ""}
{"id": "1313365", "revid": "125138976", "url": "https://it.wikipedia.org/wiki?curid=1313365", "title": "Bollklubben H\u00e4cken", "text": "Il Bollklubben H\u00e4cken, meglio noto come BK H\u00e4cken o semplicemente H\u00e4cken, \u00e8 una societ\u00e0 calcistica svedese con sede presso Hisingen, isola nei dintorni di G\u00f6teborg. Milita in Allsvenskan, la massima divisione del campionato svedese.\nStoria.\nIl club \u00e8 stato fondato il 2 agosto 1940. Le prime promozioni nella massima serie si sono registrate durante gli anni novanta, pi\u00f9 precisamente nel 1990 e nel 1999. Ha raggiunto la finale della Svenska Cupen 1989-1990 (persa contro il ) e un sesto posizionamento nell'Allsvenskan 1993.\nNel 2004 ha vinto il campionato di Superettan, il secondo livello del campionato svedese. Nel 2007 si \u00e8 classificato al 1\u00ba posto nella UEFA Fair Play ranking, ottenendo l'accesso ai preliminari della Coppa UEFA 2007-2008, dove \u00e8 stato eliminato al terzo turno dallo Spartak Mosca.\nNel 2009 ha raggiunto la semifinale della Svenska Cupen, persa contro l'AIK.\nAl termine dell'Allsvenskan 2010 la squadra ha ottenuto il terzo piazzamento nell'UEFA Fair Play ranking, che gli ha consentito per la seconda volta di partecipare ad una competizione europea, l'Europa League 2011-2012; l'avventura continentale si \u00e8 chiusa al terzo turno, dopo la sconfitta contro i portoghesi del CD Nacional.\nAl termine dell'Allsvenskan 2012 l'H\u00e4cken si \u00e8 classificato ad uno storico 2\u00ba posto, guadagnandosi l'accesso diretto al secondo turno dell'Europa League 2013-2014.\nNella stagione 2014, in attesa che il nuovo stadio venisse costruito al posto del vecchio Rambergsvallen, i gialloneri sono emigrati temporaneamente al Gamla Ullevi. Il 5 luglio 2015 si \u00e8 giocata la prima partita interna alla Bravida Arena, il nuovo impianto costruito sulle ceneri del Rambergsvallen: in quest'occasione l'H\u00e4cken ha battuto l'Helsingborg per 3-2.\nIl 5 maggio 2016 l'H\u00e4cken ha vinto il primo trofeo nazionale della sua storia, con il successo ai rigori nella finale della Coppa di Svezia 2015-2016. La partita si \u00e8 giocata a Malm\u00f6 in casa della squadra locale, che era passata a condurre per 2-0, prima della rimonta giallonera nel secondo tempo che ha fissato il punteggio sul 2-2. Nella lotteria dei rigori, dopo essere andato sotto anche nei tiri dal dischetto, i gialloneri hanno ribaltato la situazione e si sono aggiudicati la coppa. Poche settimane dopo, il tecnico Peter Gerhardsson ha comunicato che a fine stagione avrebbe lasciato il club dopo 8 anni di permanenza.\nLa seconda Coppa di Svezia \u00e8 arrivata il 30 maggio 2019, con il successo casalingo per 3-0 nella finale secca contro l'AFC Eskilstuna che quell'anno era neopromosso in Allsvenskan.\nLa squadra ha partecipato cos\u00ec alle qualificazioni per la fase a gironi della Europa League anche nel 2018-2019, uscendo al secondo turno preliminare contro i tedeschi dell'RB Lipsia.\nStrutture.\nStadio.\nDal 1935 al 2013 la casa del BK H\u00e4cken \u00e8 stata il Rambergsvallen. L'impianto tuttavia \u00e8 stato abbandonato al termine della stagione 2013 per lasciare spazio per una struttura pi\u00f9 moderna, cos\u00ec \u2013 dopo oltre un anno di transizione al Gamla Ullevi \u2013 nel luglio 2015 la squadra ha potuto insediarsi alla nuovissima Bravida Arena, che sorge sulle ceneri del vecchio stadio e che ha una capacit\u00e0 di circa spettatori.\nOrganico.\nRosa 2021.\n\"Aggiornata al 2 settembre 2021.\""}
{"id": "1313366", "revid": "339392", "url": "https://it.wikipedia.org/wiki?curid=1313366", "title": "Aubin-Luis Millin", "text": ""}
{"id": "1313368", "revid": "339392", "url": "https://it.wikipedia.org/wiki?curid=1313368", "title": "Osters IF", "text": ""}
{"id": "1313370", "revid": "339392", "url": "https://it.wikipedia.org/wiki?curid=1313370", "title": "BK Hacken", "text": ""}
{"id": "1313372", "revid": "339392", "url": "https://it.wikipedia.org/wiki?curid=1313372", "title": "H\u00e4cken", "text": ""}
{"id": "1313380", "revid": "1628923", "url": "https://it.wikipedia.org/wiki?curid=1313380", "title": "Nitrito d'isobutile", "text": "Il nitrito d'isobutile , C4H9NO2, \u00e8 un estere dell'isobutanolo e dell'acido nitroso, a struttura chimica (CH3)2CH-CH2-O-N-O. Si presenta come un liquido giallo paglierino di odore pungente. Agisce come vasodilatatore ed \u00e8 usato come sostanza stupefacente per via inalatoria.\nImpieghi.\nIl nitrito d'isobutile in passato era usato per il trattamento di alcune patologie cardiache come l'angina pectoris, ma le sue indicazioni mediche oggi si limitano alle intossicazioni da cianuro. Viene anche utilizzato come stupefacente in quanto induce un breve stato di euforia, prolungato dall'assunzione contemporanea di altre sostanze stimolanti come la cocaina o l'ecstasy.\nIn Italia non \u00e8 soggetta a restrizioni in quanto sostanza d'abuso, ma a partire dal 2007 ne \u00e8 vietata la vendita al pubblico essendo stata dimostrata la sua cancerogenicit\u00e0. "}
{"id": "1313381", "revid": "675761", "url": "https://it.wikipedia.org/wiki?curid=1313381", "title": "Moda Lolita", "text": "La Moda Lolita o \u00e8 un tipo di sottocultura giovanile originatasi in Giappone basata sull'era vittoriana, cos\u00ec come anche sui vestiti dell'epoca rococ\u00f2, ma il suo stile ha avuto una grande diversificazione al di l\u00e0 di questi. Il \"look\" lolita ha iniziato a distinguersi principalmente per la sua attenzione ai materiali ed alla manifattura dei vestiti. La silhouette classica prevede una gonna lunga fino al ginocchio con una forma a campana data da varie sottovesti, ma si \u00e8 evoluta fino a comprendere gonne lunghe fino alla caviglia e corsetti. Camicette, calzettoni al ginocchio o calze e copricapi fanno anch'essi parte dei vestiti indossati abitualmente. La moda lolita si \u00e8 evoluta in molti differenti sotto-stili ed \u00e8 presente come sottocultura giovanile in diverse parti del mondo.\nNonostante l'origine della moda lolita non sia chiara, si possono rintracciare alla fine degli anni 70 vestiti definibili odiernamente come \"lolita\" prodotti da griffe giapponesi famose nel paese, come Pink House e Milk and Pretty (rinominata in seguito Angelic Pretty). In seguito sono nate molte altre griffe del genere, oggi famose tra gli amanti del genere, come Baby, The Stars Shine Bright e Metamorphose temps de fille. Negli anni 90 la moda lolita ha iniziato a diventare pi\u00f9 conosciuta grazie a band come le Princess Princess ed altre popolari in quegli anni, che indossando vestiti ispirati alla moda lolita hanno contagiato i loro fan. Lo stile ha origine inoltre nell'area del Kansai, da dove si \u00e8 diffuso fino a Tokyo, raggiungendo notoriet\u00e0 in tutta la popolazione giovanile. Al giorno d'oggi, la moda lolita ha raggiunto un livello di popolarit\u00e0 tale nel paese che \u00e8 possibile trovarla persino nei grandi magazzini.\nIl termine \"Lolita\".\nIl termine \"Lolita\" all'interno del contesto della moda non ha allusioni di tipo sessuale, e il suo uso nella lingua giapponese pu\u00f2 essere considerato come \"wasei-eigo\". Spesso si considera inoltre la nascita dello stile come reazione contro la crescente percentuale di pelle esposta dai giovani, specialmente ragazze, nella societ\u00e0 odierna, e coloro che aderiscono a questa moda preferiscono essere definiti \"carini\" od \"eleganti\" piuttosto che \"sexy\".\nInfluenza e popolarit\u00e0.\nLo stile Lolita \u00e8 stato influenzato e portato alla popolarit\u00e0 anche dalle band Visual Kei con membri distinti da tratti pi\u00f9 femminili. Il Visual Kei \u00e8 un tipo di musica rock giapponese definito da band che promuovono musicisti dai costumi elaborati, il cui stile musicale pu\u00f2 per\u00f2 variare. Mana, il leader crossdresser, cantante e chitarrista della band Visual Kei MALICE MIZER \u00e8 noto per essere un fervente sostenitore dello stile, che ha aiutato a diventare popolare. Ha inoltre coniato i termini \"Elegant Gothic Lolita\" (EGL) e \"Elegant Gothic Aristocrat\" (EGA) per descrivere gli stili della sua griffe Moi-m\u00eame-Moiti\u00e9, fondata nel 1999, che si \u00e8 velocemente affermata come uno dei principali brand della moda lolita.\nTipi di stile.\nGothic Lolita.\nIl Gothic Lolita, a volte abbreviato in , \u00e8 una combinazione tra lo stile Gothic e la moda lolita.. Lo stile ha avuto origine nei tardi anni 90 nel quartiere di Harajuku, a Tokyo.\nLo stile \u00e8 caratterizzato da trucco e vestiti scuri. Il trucco pi\u00f9 comune \u00e8 composto da rossetto di colore rosso e ombretto del tipo \"smokey\", anche se non vengono applicati in modo esagerato, come del resto negli altri tipi di stile. Anche se il viso incipriato di bianco \u00e8 spesso associato al concetto di gothic, nella moda lolita \u00e8 visto come di cattivo gusto. Vengono usati colori scuri, quali blu notte, verde smeraldo, scarlatto oppure viola, anche se la combinazione nero e bianco rimane popolare.Anche gioielli a forma di croce, simboli religiosi, zaini e borse a forma di pipistrello, bara o crocifisso sono usati come accessori per completare il look.\nElegant Gothic Lolita (EGL) ed Elegant Gothic Aristocrat (EGA) sono sotto-stili del gothic lolita (e della moda aristocratica) creati dal musicista rock visual kei Mana, per la sua griffe Moi-m\u00eame-Moiti\u00e9.\nI brand pi\u00f9 famosi di vestiti gothic lolita sono Atelier-Pierrot, Atelier Boz, Black Peace Now, h. NAOTO Blood e Moi-m\u00eame-Moiti\u00e9.\nSweet Lolita.\nLo Sweet Lolita, conosciuto anche come in giapponese, \u00e8 molto influenzato sia dall'epoca rococ\u00f2 che dall'epoca vittoriana ed edwardiana. Focalizzandosi principalmente sull'aspetto infantile della moda lolita, lo sweet lolita adotta le linee base dello stile, usando colori pastello e stampe anch'esse infantili.\nIl trucco usato \u00e8 anche quello pi\u00f9 comune tra i vari tipi di stile. Del trucco color pesca, rosa, o perla, abbinato a un rossetto in tinta, viene considerato altamente \"sweet\" e viene usato dalla maggior parte delle sweet lolita.\nSui completi vengono usate stampe a tema, dai colori pastello, raffiguranti frutta, dolci, fiori, nastri, pizzi, fiocchi, animali (gatti, conigli, cagnolini) per enfatizzarne la graziosit\u00e0. Sono frequenti i riferimenti ad \"Alice nel paese delle meraviglie\" ed alle classiche favole. Fasce, cuffie e fiocchi sono accessori molto apprezzati. Zaini e borse possono avere la forma di fragole, corone, cuori e peluches.\nI pi\u00f9 famosi brand sweet lolita sono Angelic Pretty, Baby, The Stars Shine Bright and Metamorphose temps de fille.\nClassical Lolita.\nIl Classic Lolita \u00e8 uno stile pi\u00f9 maturo di lolita che non \u00e8 scuro come il Gothic Lolita n\u00e9 grazioso come lo Sweet Lolita. \u00c8 comunemente visto come uno stile sofisticato per le sue stampe con pattern poco vistosi e per i colori utilizzati, pi\u00f9 sobri che negli altri stili, oltre che per il taglio pi\u00f9 adulto dei vestiti.\nIl taglio stile impero \u00e8 a volte usato per rimarcare la maturit\u00e0 del classic lolita, anche se la linea base dello stile lolita rimane pi\u00f9 comune; le scarpe sono pi\u00f9 semplici e comode che negli altri stili, cos\u00ec come i gioielli, mentre il trucco non \u00e8 molto enfatizzato e viene preferito un \"look\" naturale del viso.\nI brand classic lolita pi\u00f9 famosi includono Juliette et Justine, Innocent World, Victorian Maiden, Triple Fortune, and Mary Magdalene.\nPunk Lolita.\nIl Punk Lolita (o Panku Lolita) aggiunge elementi dell'abbigliamento punk alla moda lolita. Tessuti strappati o serigrafati, cravatte, catene, borchie, spille da balia, tartan, righe e tagli di capelli androgini sono incorporati alla dolcezza e all'opulenza del Lolita. Le gonne sono spesso pi\u00f9 corte e/o asimmetriche delle tipiche gonne Lolita ed \u00e8 comune mescolare fantasie (\u00e8 particolarmente utilizzato il plaid con le strisce). Le scarpe pi\u00f9 utilizzate sono gli anfibi e le creepers.\nI brand di Punk Lolita pi\u00f9 comuni sono A+Lidel, Putumayo, h. NAOTO e Na+H.\nTipi di stile secondari.\nData la tendenza delle aderenti alla moda lolita al fai-da-te, nel tempo sono nate molte altre interpretazioni della moda lolita fuori dai soliti canoni. Questi stili non sono cos\u00ec conosciuti come quelli principali, ma sono la dimostrazione della tendenza alla creativit\u00e0 della moda lolita e dell'attitudine degli appassionati a crearsi una loro propria moda. Qui sono elencati alcuni dei molti tipi di stile lolita secondari.\nPrincess Lolita.\nLo o \"Princess\" Lolita \u00e8 ispirato ad un \"look\" in stile principessa europea. Solitamente include una corona e una gonna dotata di rouches raccolte nella parte posteriore. Viene spesso attribuita la nascita dello stile all'influenza di un altro stile, l'Hime gyaru.\nShiro &amp; Kuro Lolita.\nLo Shiro Lolita, o \"Lolita in bianco\", comprende vestiti ed accessori di colorazione unicamente bianca/crema, mentre il Kuro Lolita o \"Lolita in nero\", al contrario, comprende unicamente vestiti ed accessori di colorazione nera. Non \u00e8 raro vedere kuro lolita e shiro lolita insieme a coppie per formare un interessante contrasto. Qualsiasi tipo di stile principale pu\u00f2 essere anche kuro o shiro.\n\"\u014cji Lolita\" (stile maschile).\nL' o (principe) \u00e8 considerato la controparte maschile della moda lolita. Non segue ovviamente la tipica linea degli abiti femminili, ma si ispira al vestiario dei giovani dell'epoca vittoriana Anche se \u00e8 considerato uno stile maschile, viene indossato anche dalle ragazze..\nL'\u014dji include camicie e magliette, pantaloni alla zuava o altri tipi di pantaloni corti, calzettoni al ginocchio, cilindri. I colori pi\u00f9 comuni sono nero, bianco, blu e rosso vino. Fuori dal Giappone lo stile \u00e8 noto anche come Kodona.\nGuro Lolita.\nIl Guro Lolita (Lolita Horror) ha elementi horror incorporati ai normali completi lolita, come sangue finto, bende e trucco per apparire feriti. Il guro lolita si ispira all'immagine di una \"bambola di porcellana rotta\". Il colore pi\u00f9 comune nel guro lolita \u00e8 il bianco, che fa spiccare notevolmente il sangue finto.\nSailor Lolita.\nIl Sailor Lolita incorpora elementi del \"look\" da marinaio. Include colletti, cravatte e cappelli tipici delle uniformi marinare. Da non confondere con l'uniforme scolastica giapponese femminile o \"sailor fuku\". Popolare anche l'altra variante, il Pirate Lolita, sempre in tema nautico, che include solitamente vestiti pi\u00f9 elaborati, cappelli tricorno, borse a forma di forziere e bende da pirata su un occhio solo. \"Alice &amp; The Pirates\" \u00e8 un sotto-brand famoso della griffe Baby, The Stars Shine Bright che \u00e8 specializzato in pirate lolita.\nCountry Lolita.\nIl Country Lolita deriva dallo Sweet Lolita ed \u00e8 difficile distinguerlo da questo per la similitudine delle stampe usate. Differentemente dallo Sweet Lolita per\u00f2, il country lolita fa uso di borse, cappelli e cestini di paglia.\nWa Lolita.\nIl Wa Lolita, o , combina elementi dei vestiti tradizionali giapponesi con la moda lolita. Il wa lolita consiste solitamente in kimono o hakama modificati per adattarsi alla classica silhouette lolita. Le scarpe utilizzate sono solitamente quelle tradizionali giapponesi, come geta, z\u014dri e okobo, cos\u00ec come gli accessori per capelli, solitamente kanzashi. Il prefisso \"Wa\" deriva dal kanji , che viene usato per indicare molte cose di origine giapponese.\nQi Lolita.\nIl Qi Lolita \u00e8 simile al Wa Lolita ma utilizza abiti tradizionali cinesi al posto di quelli giapponesi, come cheongsam modificati anch'essi per adattarsi alla silhouette lolita. Gli accessori comprendono ferma-chignon in stile cinese e infradito simili agli z\u014dri giapponesi.\nCasual Lolita.\nIl Casual Lolita non \u00e8 esattamente uno stile quanto pi\u00f9 un dis-enfatizzazione dei dettagli pi\u00f9 vistosi. Gli elementi base sono ancora presenti, ma il completo \u00e8 pi\u00f9 semplice. Un esempio pu\u00f2 essere una maglietta o una felpa abbinate ad una gonna lolita e a degli accessori lolita per capelli. Il casual lolita pu\u00f2 avere qualsiasi colore, basta che stampe, pattern e i colori stessi siano abbinati tra loro. Il casual lolita pu\u00f2 essere descritto come quello che indosserebbe una lolita nella vita di tutti i giorni.\nFuori dal Giappone.\nFuori dal Giappone, la moda lolita, insieme al cosplay e altri fenomeni culturali giapponesi, pu\u00f2 essere talvolta vista a concerti visual kei o j-rock, a convention di anime (in America) e pi\u00f9 comunemente in Italia alle fiere del fumetto (come la Lucca comics) o a grandi eventi internazionali organizzati da Vitae Essentia (community Italiana EGL). \u00c8 possibile vedere la moda lolita in eventi del genere organizzati ormai in tutta Europa. Lo stile non \u00e8 ancora prodotto in massa al di fuori del Giappone, anche se alcuni piccoli negozi sono stati aperti nel mondo, per esempio a Parigi e San Francisco (Baby, The Stars Shine Bright, Angelic Pretty) per questo motivo negli eventi promossi da Vitae Essentia \u00e8 facile trovare angoli vendor dove brand come Angelic Pretty spesso presenziano vendendo al dettaglio ai partecipanti alcuni capi e accessori, talvolta anche presentando collezioni in anteprima.\nI maggiori brand, come Metamorphose temps de fille, Angelic Pretty, h. Naoto, Baby, The Stars Shine Bright e Moi-m\u00eame-Moiti\u00e9 hanno da poco cominciato a spedire oltreoceano."}
{"id": "1313384", "revid": "94902", "url": "https://it.wikipedia.org/wiki?curid=1313384", "title": "Divulgatore scientifico", "text": ""}
{"id": "1313386", "revid": "2128848", "url": "https://it.wikipedia.org/wiki?curid=1313386", "title": "Rocca Albornoziana (Spoleto)", "text": "La Rocca Albornoziana \u00e8 una fortezza situata sulla sommit\u00e0 del colle Sant'Elia che sovrasta la citt\u00e0 di Spoleto. Si tratta del principale baluardo del sistema di fortificazioni fatto edificare da papa Innocenzo VI, per rafforzare militarmente e rendere pi\u00f9 evidente l'autorit\u00e0 della Chiesa nei territori dell'Italia centrale, in vista dell'ormai imminente ritorno della sede pontificia a Roma dopo i settanta anni circa di permanenza ad Avignone.\nStoria.\nI lavori di costruzione si svolsero fra il 1363 e il 1367, e furono presieduti dal cardinale spagnolo Egidio Albornoz, sotto la direzione dell'architetto eugubino Matteo Gattaponi.\nQuest'ultimo progett\u00f2 sapientemente un edificio che potesse essere nel contempo solida e imponente fortezza, ma anche elegante e confortevole residenza, che fu a tale scopo utilizzata da molti ospiti illustri.\nLa struttura del perimetro rettangolare, infatti, con quattro torri angolari, si articola in due spazi separati da un corpo mediano collegato ad altre due torri: il \"Cortile delle armi\", che occupa l'area destinata alle truppe, e il \"Cortile d'Onore\" circondato da edifici destinati ai governatori della citt\u00e0, ma in cui soggiornarono anche molti pontefici, tra i quali Bonifacio IX nel 1392 e Niccol\u00f2 V nel 1449 durante la peste di Roma, nonch\u00e9 in diverse occasioni anche Lucrezia Borgia. Quest'area, che accoglieva anche gli uffici amministrativi, \u00e8 circondata da un doppio loggiato costruito, secondo il Vasari, su progetto di Bernardo Rossellino, chiamato a Spoleto da papa Niccol\u00f2 V. Al centro del cortile \u00e8 situato un pozzo esagonale che sormonta una grande cisterna utilizzata per la raccolta dell'acqua piovana.\nI due cortili sono collegati tra loro mediante un fornice affrescato tra il 1572 e il 1575 sulla cui volta \u00e8 dipinto lo stemma di papa Gregorio XIII; ai lati sono poste le raffigurazioni di sei citt\u00e0 dello Stato pontificio: Porto d'Anzio, Perugia, Orvieto, Ripatransone, Spoleto e un'ultima citt\u00e0 non ancora identificata.\nMediante lo scalone d'onore si sale al piano nobile; da qui una porta in pietra cinquecentesca d\u00e0 accesso all'ambiente pi\u00f9 vasto della Rocca: il \"Salone d'Onore\". Questo ambiente, che ospitava banchetti e grandi cerimonie, non fu mai portato a termine nella copertura a volte e nella decorazione pittorica. Dal salone si accede alla \"camera pinta\", la stanza situata all'interno della torre maestra, dove alloggiava il castellano. Lungo le pareti si trovano due cicli pittorici datati tra l'ultimo decennio del Trecento e i primi decenni del secolo successivo.\nDopo il Cinquecento la Rocca ha iniziato a perdere d'importanza tanto che, dal 1764, i governatori preferirono risiedere dentro le mura cittadine. Dal 1817 la fortezza fu adibita a carcere fino al 1982.\nDopo anni di impegnativi restauri, nel 2007 \u00e8 stata adibita come sede permanente del Museo nazionale del Ducato di Spoleto.\nAll'interno della Rocca sono situati anche il Laboratorio di diagnostica applicata ai Beni culturali e la Scuola europea di conservazione e restauro del libro antico."}
{"id": "1313391", "revid": "367445", "url": "https://it.wikipedia.org/wiki?curid=1313391", "title": "Universit\u00e0 Statale di Erevan", "text": "LUniversit\u00e0 Statale di Erevan () \u00e8 un'universit\u00e0 di Erevan, capitale della Repubblica Armena. \nStoria.\nFu fondata il 16 maggio 1919. Le sue facolt\u00e0 hanno 110 dipartimenti. Le lezioni sono in lingua armena, ma alcuni corsi possono essere tenuti anche in russo o inglese per gli studenti stranieri.\nL'anno accademico inizia il 1\u00ba settembre e si chiude il 30 giugno."}
{"id": "1313392", "revid": "298229", "url": "https://it.wikipedia.org/wiki?curid=1313392", "title": "Universit\u00e0 Statale di Jerevan", "text": ""}
{"id": "1313394", "revid": "28592", "url": "https://it.wikipedia.org/wiki?curid=1313394", "title": "Repubblica Armena", "text": ""}
{"id": "1313396", "revid": "484362", "url": "https://it.wikipedia.org/wiki?curid=1313396", "title": "Landskrona Boll- och Idrottss\u00e4llskap", "text": "Il Landskrona Boll- och Idrottss\u00e4llskap, meglio noto come Landskrona BoIS \u00e8 una societ\u00e0 calcistica svedese con sede nella citt\u00e0 di Landskrona. Milita in Superettan, la seconda divisione del campionato svedese.\nIl Landskrona IP, che ospita le partite interne, ha una capacit\u00e0 di spettatori.\nStoria.\nLa societ\u00e0 venne fondata il 7 febbraio del 1915 a seguito della fusione tra \"IFK Landskrona\" e \"Landskrona BK\" (quest'ultimo precedentemente noto come \"Diana BK\").\nIl 20 luglio 1924 apr\u00ec il Landskrona IP, lo stadio in cui il club ancora oggi disputa le proprie gare casalinghe. Ci\u00f2 permise alla squadra di prendere parte all'Allsvenskan 1924-1925, la prima edizione della storia dell'Allsvenskan. A fine torneo arriv\u00f2 un sesto posto.\nLa prima retrocessione giunse al termine dell'Allsvenskan 1932-1933, la quale fu anche la prima edizione che vide i bianconeri privi del loro capocannoniere di sempre Harry Dahl. Nonostante ci\u00f2, il ritorno in Allsvenskan avvenne dopo un solo anno. Nel 1937-1938 il Landskrona BoIS ottenne per la prima volta un terzo posto. Tra le prime 18 edizioni dell'Allsvenskan, la squadra partecip\u00f2 a 17 di esse.\nGli anni '40 si rivelarono meno brillanti degli anni '30, tanto che il club si ritrov\u00f2 a partecipare con regolarit\u00e0 alla seconda serie nazionale, categoria in cui rimase prevalentemente anche nei decenni immediatamente seguenti. Le uniche eccezioni furono le annate 1944-1945 e 1948-1949 trascorse in Allsvenskan e l'annata 1952-1953 trascorsa in Division 3, che all'epoca rappresentava la terza serie nazionale.\nNonostante quattro play-off tra gli anni '50 e '60, per celebrare il ritorno in Allsvenskan i bianconeri dovettero attendere la fine della stagione 1970. A partire quindi dal 1971, la permanenza nella massima serie dur\u00f2 per dieci anni: in questo periodo, la squadra riusc\u00ec a conquistare la Coppa di Svezia 1971-1972 (l'unica in bacheca del club) battendo l'IFK Norrk\u00f6ping per 3-2 dopo i tempi supplementari della gara di ripetizione. Oltre a ci\u00f2, arriv\u00f2 un quarto posto sia nel 1975 che nel 1976, grazie anche alle reti della stella locale Sonny Johansson. Questa parentesi decennale in Allsvenskan dur\u00f2 fino al 1980.\nDopo essere stato vicino a riconquistare il ritorno nella massima serie nel 1983, il club l'anno seguente dovette fare i conti con il terzultimo posto che signific\u00f2 retrocessione in terza serie. La risalita nel secondo livello si verific\u00f2 tuttavia dopo un solo anno.\nNel 1993, i ragazzi del tecnico Conny Karlsson vinsero l'allora Division 1 S\u00f6dra riportando la societ\u00e0 in Allsvenskan per la prima volta in 14 anni. Il ritorno nella massima serie fu breve, poich\u00e9 l'Allsvenskan 1994 si concluse con un penultimo posto e la conseguente retrocessione.\nLa squadra riusc\u00ec a conseguire una nuova promozione in Allsvenskan al termine della Superettan 2001. Per tre stagioni consecutive (2002, 2003, 2004) i bianconeri chiusero l'Allsvenskan all'undicesimo posto, salvandosi, ma il piazzamento non venne ripetuto nel 2005 quando si materializz\u00f2 la discesa in Superettan a seguito del doppio spareggio salvezza contro il GAIS.\nTra il 2006 e il 2014, il Landskrona BoIS gioc\u00f2 nove stagioni di fila in seconda serie, quindi retrocedette ulteriormente. Torn\u00f2 a disputare brevemente la Superettan nel 2018, poi scese di categoria dopo un anno, riaffacciandosi alla Superettan a partire dal 2021."}
{"id": "1313399", "revid": "298229", "url": "https://it.wikipedia.org/wiki?curid=1313399", "title": "TV Tower Yerevan", "text": ""}
{"id": "1313401", "revid": "486946", "url": "https://it.wikipedia.org/wiki?curid=1313401", "title": "Accesso Aperto", "text": ""}
{"id": "1313403", "revid": "466539", "url": "https://it.wikipedia.org/wiki?curid=1313403", "title": "Southwark (borgo di Londra)", "text": "Southwark \u00e8 un borgo londinese nella parte sud della citt\u00e0, e fa parte della Londra interna. Southwark si affaccia sul Tamigi, il fiume interno alla citt\u00e0, dal lato opposto rispetto alla \"City\", e accoglie dentro di s\u00e9 elementi importanti di Londra quali il \"Globe theatre\" (il teatro di Shakespeare) e la \"Tate Modern gallery\".\nStoria.\nL\u2019etimologia del localit\u00e0 tradisce evidentemente la sua origine, come varco meridionale \"(South-Wark)\" della citt\u00e0 di Londra, ai tempi in cui l\u2019unico ponte sul Tamigi era il London Bridge. L\u2019importanza che ne deriv\u00f2 le permise di ottenere il titolo di borgo \"(Borough)\" fin dal Medioevo, avendo un\u2019amministrazione comunale con un sindaco.\nIl borgo attuale venne costituito nel 1965 dall'area del Borgo metropolitano di Southwark, del Borgo metropolitano di Camberwell e del Borgo metropolitano di Bermondsey.\nAmministrazione.\nIl municipio \u00e8 in Peckham Road."}
{"id": "1313406", "revid": "1654832", "url": "https://it.wikipedia.org/wiki?curid=1313406", "title": "Henri Meilhac", "text": "Dopo l'esordio come commediografo nel 1856, scrisse numerosi libretti per le operette di Jacques Offenbach, sia da solo che in collaborazione con Ludovic Hal\u00e9vy; sempre con Hal\u00e9vy scrisse il libretto per la \"Carmen\" di Georges Bizet e con Philippe Gille quello per la \"Manon \"di Jules Massenet.\nFu anche fecondo commediografo sempre con Hal\u00e9vy e le loro commedie ottennero un notevole successo nella Parigi della seconda met\u00e0 dell'Ottocento. Fra i titoli delle commedie ricordiamo \"Il marito della debuttante\" (\"Le Mari de la debutante\", debutto a Parigi al Palais Royal il 5 febbraio 1879), \"La vedova allegra\", \"La cicala\", \"Il treno di mezzanotte\".\nNel 1888 venne eletto accademico di Francia, prendendo il posto di Eug\u00e8ne Labiche."}
{"id": "1313407", "revid": "599013", "url": "https://it.wikipedia.org/wiki?curid=1313407", "title": "Torre della televisione di Erevan", "text": "La torre della televisione di Erevan (, \"Yerevani herustaashtarak\") \u00e8 una torre televisiva a traliccio alta 311,7\u00a0metri, sita sulla collina di Nork a Erevan, in Armenia.\nStoria.\nA causa delle sue vistose insufficienze tecniche, nei tardi anni sessanta le autorit\u00e0 di Erevan presero la decisione di cessare l'operativit\u00e0 della vecchia torre televisiva cittadina, alta 180 metri, e di costruirne una nuova. \nLe operazioni preparatorie per la costruzione delle torri della televisione di Erevan e Tbilisi, altra citt\u00e0 che necessitava di un intervento analogo, presero avvio simultaneamente sotto l'egida dell'Istituto Ucraino delle Strutture in Acciaio. A condurre il progetto di sostituzione vi erano Isaak Zatulovsky, Anatoli Perelmuter, Mark Grinberg, Yuri Shevernitsky, e Boris But. Erevan e Tbilisi furono le prime tra le varie metropoli sovietiche a dotarsi di impianti simili: lo stesso team, in ogni caso, fu attivo anche nei progetti per la torre televisiva di Kiev. La torre di Tbilisi, rispetto alla \"sorella\" armena, \u00e8 pi\u00f9 bassa, leggera e inclinata.\nLa costruzione della torre, avviata nel 1974, si concluse nel 1977, tre anni dopo. L'acciaio fu acquistato dal sito metallurgico di Rustavi, in Georgia. La torre televisiva vecchia, infine, non fu demolita bens\u00ec dislocata presso Leninakan, l'odierna Gyumri, dove \u00e8 tuttora operativa.\nDescrizione.\n\u00c8 possibile dividere idealmente la struttura della torre della televisione di Erevan in tre parti distinte: la base, il corpo centrale e l'antenna.\nLa base \u00e8 un tetraedro a capriate in acciaio che all'altezza di 71 metri alloggia un ponte di osservazione a piattaforma chiusa e uffici tecnici. Sul tetto di questa parte si ergono le antenne radio. La struttura triangolare in traliccio prosegue fino ad un'altezza di 137 metri dove ha inizio una struttura di diciotto metri a due piani a forma di cono rovesciato. La struttura reticolare della rete continua poi per altri trenta metri.\nAl centro di questa struttura vi \u00e8 una struttura verticale in cemento con un diametro di 4,2 metri, in cui, fra l'altro, l'albero di sollevamento \u00e8 nascosto. Il tubo che sporge dal seminterrato continua come un portatore di antenna. Questa strategia costruttiva era particolarmente diffusa nelle torri di acciaio dell'Unione Sovietica. Ad esempio, la torre della TV di Kiev e la Torre della TV di San Pietroburgo adottano il medesimo principio costruttivo.\nIl supporto dell'antenna si assottiglia progressivamente (diametro per sezione: 4 metri, 3 metri, 2,6 metri, 1,72 metri e 0,75 metri) tra i cinque ponti di manutenzione che si succedono andando verso l'alto. L'intera struttura in acciaio \u00e8 dipinta di bianco e arancione internazionale per conformarsi alle normative sulla sicurezza aerea (queste scelte cromatiche sono rinvenibili anche nelle torri di Tbilisi e Tokyo). Il peso dell'intera struttura \u00e8 di 1900 tonnellate e la parte basamentale \u00e8 a 1170 metri sul livello del mare.\nProgrammi.\nL'entrata in opera della torre nel 1977 ha permesso di captare un'ampia variet\u00e0 di programmi dalla televisione centrale di Mosca, cos\u00ec come da altre repubbliche dell'Unione Sovietica. In quegli anni la durata media giornaliera dei programmi trasmessi dalla televisione armena raggiunse addirittura le dodici ore, di cui due ore e mezza a colori. Il novantasei percento della popolazione aveva guardato il primo programma. Nel 1978 divenne possibile ricevere anche il quarto canale della televisione centrale in Armenia. Nel 1978 i programmi guardati dalla popolazione armena riguardavano notizie (25%), musica (23%), istruzione (13%), intrattenimento per fanciulli (14,5 %), politica (9%) e militarismo (6%), sport (4%), film (3,5%) e altri.\nNel 1978 il numero di apparecchi televisivi in Armenia fu pari a 500.000, di cui 100.000 in grado di trasmettere trasmissioni a colori. La Repubblica Socialista Sovietica Armena \u00e8 stata la seconda in Unione Sovietica con una diffusione della TV cos\u00ec capillare. La durata dei programmi TV al giorno raggiunse le diciannove ore. Circa il 50% dei programmi era a colori e il 70% era registrato. Negli anni successivi l'Armenia divenne la prima delle repubbliche dell'Unione Sovietica in base alla percentuale del pubblico televisivo e al volume globale dei programmi."}
{"id": "1313409", "revid": "74801", "url": "https://it.wikipedia.org/wiki?curid=1313409", "title": "T\u0103rgovi\u0161te", "text": "T\u0103rgovi\u0161te (in bulgaro: \u0422\u044a\u0440\u0433\u043e\u0432\u0438\u0449\u0435 (pronuncia ), \"mercato\", turco \"Eski Cuma\") \u00e8 una citt\u00e0 di abitanti in Bulgaria ed \u00e8 capoluogo della regione di T\u0103rgovi\u0161te. Si trova sul lato meridionali dei monti di Preslav, a , sulle rive del fiume Vrana. Dista da Sofia e da Veliko T\u0103rnovo. \u00c8 un antico insediamento commerciale.\nNel XVII e nel XIX secolo divenne un centro di commercio di animali e prodotti artigianali, chiamato Eski-D\u017eumaja. Lo sviluppo industriale cominci\u00f2 dopo la seconda guerra mondiale: vennero aperte fabbriche che producevano batterie per automobili e macchinari per l'industria alimentare, in seguito si svilupparono industrie del tessile. Una delle fabbriche pi\u00f9 grandi per la produzione di vino si trova qui. La citt\u00e0 \u00e8 anche un centro culturale; nel 2000 sono state ritrovate nelle vicinanze le rovine di un'antica citt\u00e0 romana chiamata Missionis (\u041c\u0438\u0441\u0438\u043e\u043d\u0438\u0441). "}
{"id": "1313417", "revid": "158286", "url": "https://it.wikipedia.org/wiki?curid=1313417", "title": "Federico IV Norimberga", "text": ""}
{"id": "1313421", "revid": "1570687", "url": "https://it.wikipedia.org/wiki?curid=1313421", "title": "Anthony Hope", "text": "Biografia.\nNasce a Londra da un reverendo (Edwards Coweford Hawkins) e studia legge al Ballion College a Oxford divenendo avvocato. Pratica l'attivit\u00e0 forense sino al 1894 quando decide di dedicare tutto il tempo alla scrittura. Nel 1903 si sposa e ha due figli e una figlia. \u00c8 ricordato con una targa a Londra in Bedford Square, dove ha vissuto per quattordici anni.\nI suoi primi scritti di successo furono \"A man of Mark\" del 1890 e \"The Dolly Dialogue\" del 1894, ma \u00e8 per il suo romanzo pi\u00f9 noto - \"Il prigioniero di Zenda\", del 1894 - che viene ricordato.\nSuccessivamente pubblica le storie Ruritane (da Ruritania, il regno immaginario del romanzo): \"Il cuore della principessa Osra\" una serie di novelle e il successivo \"Rupert di Hentzau\" .\nNel regno di Ruritania, nell'Europa centrale, un turista inglese Rudolf Rassendyll distante cugino del sovrano Rudolf V, passa le vacanze a pescare. Il re non \u00e8 benvoluto dal popolo, subisce un attentato e viene rapito per ordine del fratello Michele che vuole impadronirsi della corona.\nRudolf Rassendyll \u00e8 un sosia perfetto del sovrano e viene incaricato di impersonarlo mentre i lealisti cercano di trovare e liberare Rudolf V. Nel frattempo l'inglese conosce la principessa Flavia, promessa sposa del sovrano, e se ne innamora, ma ligio al dovere, libera il re e lascia il regno.\nOpere derivate.\nDi questo romanzo sono state tratte:\nDa questo romanzo presero spunto diversi scrittori per la descrizione del regno da operetta dell'Europa centrale. Tra questi, ricordiamo lo scrittore britannico David Stuart Davies, autore di \"Sherlock Holmes e l'affare Hentzau\", un'avventura di Sherlock Holmes ambientata in Ruritania.\nCuriosit\u00e0.\nTra il 1904 ed il 1910, fece parte del suo entourage l'investigatore privato italiano Giuseppe Visco Gilardi, il quale visse per alcuni anni con la famiglia di Hope presso il numero 41 di Bedford Square a Londra."}
{"id": "1313422", "revid": "1632387", "url": "https://it.wikipedia.org/wiki?curid=1313422", "title": "Tower Hamlets", "text": "Il borgo londinese di Tower Hamlets \u00e8 un borgo di Londra nella parte est della citt\u00e0, e fa parte della Londra interna.\nInclude la maggior parte dei \"Docklands\", come i \"West India Docks\" e \"Canary Wharf\".\nStoria.\nVenne costituito nel 1965 dall'area dei borghi di \"Bethnal Green\", \"Poplar\" e \"Stepney\", parti del cosiddetto \"east end\"."}
{"id": "1313426", "revid": "122754923", "url": "https://it.wikipedia.org/wiki?curid=1313426", "title": "Capra aegagrus", "text": "L'egagro (pronuncia ) \u00e8 una specie di capra selvatica diffusa in Asia centrale: molti naturalisti concordano nell'affermare che quest'animale possa essere considerato il progenitore della capra domestica.\nDistribuzione.\nL'egagro \u00e8 diffuso su una vasta area dell'Asia centrale e occidentale. S'incontra nella parte meridionale del Caucaso, nell'Armenia, nella Persia, dove ama le cime delle montagne, mentre la vicinanza delle nevi e quella dei ghiacciai gli piacciono come allo stambecco alpino.\nSottospecie.\nConsiderando il vasto areale occupato da questo animale, \u00e8 pi\u00f9 che comprensibile che i caratteri della specie non siano uniformi ovunque, ma vi siano alcune sottospecie;\nA queste sottospecie, alcuni autori aggiungono la capra domestica, con le sue varianti rinselvatichite, discendente sicura di questi animali ma spesso classificata come specie a s\u00e9 stante (\"Capra hircus\" sin. \"Capra aegagrus hircus\"), un po' come il cane domestico viene classificato come sottospecie differente rispetto al suo progenitore, il lupo.\nDimensioni e aspetto.\nL'egagro \u00e8 assai pi\u00f9 grosso della capra domestica, sebbene sia pi\u00f9 piccolo dello stambecco alpino. La lunghezza di un maschio adulto \u00e8 di circa 1,50 metri, quella della coda 20 centimetri, 90 centimetri l'altezza al garrese, e 2 centimetri di pi\u00f9 alla groppa. La femmina \u00e8 leggermente pi\u00f9 piccola.\nIl corpo.\nIl corpo \u00e8 piuttosto allungato, il dorso a spigolo, il collo di media larghezza, breve la testa, ottuso il muso, larga la fronte, pressoch\u00e9 diritto il naso. Le zampe sono relativamente alte e robuste, gli zoccoli terminanti in punte ottuse. La coda breve \u00e8 adorna di peli lunghi e folti.\nNella testa colpisce la piccolezza degli occhi rispetto al resto; le orecchie sono di media lunghezza.\nLe corna.\nLe corna del maschio sono lunghissime e robuste; gi\u00e0 negli individui giovani misurano 60 centimetri, e in quelli vecchi oltrepassano sovente un metro. Formano, ad iniziare dalla radice, un arco molto pronunciato, semplice ed uniformemente curvo all'indietro, che descrive un semicerchio nei maschi adulti. Alla base, si accostano strettamente, poi s'incurvano sino quasi a met\u00e0, dirigendosi gradatamente all'infuori, quindi tornano verso la punta ad incurvarsi in avanti e all'indietro, cosicch\u00e9 alla punta si incastrano da 13 a 15 centimetri pi\u00f9 che non nel mezzo, dove la distanza fra essi \u00e8 da 30 a 40 centimetri. \nIl corno destro ha la punta debolmente rivolta a destra, quello sinistro a sinistra. Sono d'ambo i lati compressi ed a spigoli dietro e davanti, ma sulla parte esterna sono arrotondati e convessi. I nodi o rigonfiamenti trasversali sono in numero di dieci o dodici negli individui vecchi; inoltre, le corna sono coperte da numerose pieghe trasversali.\nIl manto.\nIl pelame \u00e8 fatto di una lanugine nera, di media finezza, e di setole lunghe, ruvide, lisce ed aderenti. I due sessi hanno un folto e lungo pizzo. Il colore \u00e8 bigio-rossiccio-bruno o bruno-giallo-rugginoso, e si fa pi\u00f9 chiaro sui lati del collo e sul ventre: il petto e le parti inferiori del collo sono bruno-neri; bianchi il ventre e le parti interne e posteriori delle cosce. Una striscia longitudinale ben delimitata, bruno-nera, che si va restringendo dall'avanti all'indietro, scorre lungo la linea dorsale sino alla coda. Dietro le zampe anteriori comincia una striscia analoga, che divide la parte superiore da quella inferiore. Le zampe anteriori sono, davanti e lateralmente, bruno-nere fasciate di bianco come quelle posteriori al di sopra del dorso. La testa \u00e8 sui lati bigio-rossiccio-nera, bruna sulla fronte, bruno-fosca davanti agli occhi ed alla radice del naso, come il mento e il pizzo.\nComportamento.\nSocievole come tutti i suoi affini, vive in piccoli branchi da 10 a 20 individui e pi\u00f9, che sono guidati dai maschi pi\u00f9 anziani, ricchi di esperienza. Anche i giovani si radunano in piccoli branchi, mentre i vecchi vengono scacciati dal consorzio dai maschi pi\u00f9 robusti e pi\u00f9 validi.\nNell'indole gli egagri ricordano gli stambecchi: corrono rapidi e sicuri nei passaggi difficili, e stanno a lungo a guardare senza vertigini i precipizi, ritti sull'estremo margine delle sporgenze delle rocce. Sono timidissimi, e sanno sfuggire alla maggior parte dei pericoli. I loro sensi sono perfettamente sviluppati: odorano da grande distanza e percepiscono anche i suoni pi\u00f9 lievi. Si nutrono di erbe montane e delle foglie dei boschi alpini. Per tempo, al mattino, si recano, dal bosco dove hanno dormito, sulle vette; pascolano sul limite dei ghiacciai e tornano la sera al bosco.\nRiproduzione.\nL'accoppiamento avviene in novembre, e il parto in aprile. La femmina d\u00e0 alla luce ordinariamente due piccoli, che gi\u00e0 poche ore dopo la nascita sono in grado di reggersi sulle quattro zampe. Se addomesticato da giovane, l'egagro diventa mansueto, si avvezza presto ai nuovi compagni, se ne va al pascolo con i figli delle capre domestiche, ritorna la sera alla stalla e finisce per affezionarsi ai suoi affini domestici."}
{"id": "1313431", "revid": "2128988", "url": "https://it.wikipedia.org/wiki?curid=1313431", "title": "Adagio Biagio", "text": "Adagio Biagio \u00e8 il secondo album in studio del cantautore italiano Biagio Antonacci, pubblicato il 14 gennaio 1991 dalla Philips Records.\nDescrizione.\nTutti i brani sono scritti interamente dallo stesso Biagio, mentre il titolo \u00e8 ispirato ad una canzone scritta nel 1926 da Angelo Ramiro Borella e Vittorio Mascheroni per Paolo Bernard, di cui Antonacci inserisce alcuni secondi come traccia di apertura. Com'era avvenuto per l'album precedente, il disco non ottiene particolare successo ma brani come \"Danza sul mio petto\" e \"Baciami stupido\" entrano in rotazione presso alcune radio e il cantautore di Rozzano inizia a farsi notare dal pubblico."}
{"id": "1313432", "revid": "1833487", "url": "https://it.wikipedia.org/wiki?curid=1313432", "title": "Fica", "text": "Fica e figa sono termini volgari della lingua italiana di uso comune impiegati per indicare una parte dell'apparato genitale femminile, ossia la vulva e, per estensione, anche la stessa vagina. Come il termine \"cazzo\", non si tratta di semplici sinonimi del termine anatomico, bens\u00ec rappresentano una forma dell'espressivit\u00e0 letteraria e popolare.\nEtimologia.\nIl termine viene dal tardo latino \"fica\" \"frutto del fico\", come femminile di \"ficus\", \"l'albero del fico\" (\"Ficus carica\") ma anche dell'apparato sessuale femminile. La dicotomia al frutto del fico usata in latino infatti \u00e8 sempre parallela alla parte anatomica femminile, fatto lamentato dallo stesso Aristotele, (300 a.C.). Il significato per la parte sessuale femminile era gi\u00e0 presente nella parola greca (\u03c3\u03c5\u03ba\u03bf\u03bd) \"sykon\" \"fico\", usato g\u00ec\u00e0 da Aristofane nelle proprie commedie. Si tratterebbe quindi di un calco che dal greco \u00e8 passato alla lingua italiana tramite il tardo latino. \nIl termine greco per\u00f2 deriva direttamente attraverso il fenicio dal precedente accadico: \"p\u012bqu\", ovvero \"s\u012bqu\" (2300 A. C) in cui assume propriamente e solo il significato comune dell'organo sessuale, ed anche a verbi ed aggettivi associati alla copula ed alla penetrazione.\nIn latino venne usato in parallelo come termine pi\u00f9 gentile per sostituire il pi\u00f9 volgare \"cunnus\" (in italiano conno, termine poco usato) e . \nL'assunzione semantica del termine con valore prettamente sessuale, presto trasformato in senso osceno, ha fatto s\u00ec che, molto pi\u00f9 tardi con la formazione del volgare, il nome del frutto dell'albero del fico in italiano, venisse \"censurato\" e passato al maschile, cos\u00ec come \u00e8 l'albero, cio\u00e8 \"fico\", in deroga all'usuale regola della lingua italiana (\"mela\" frutto del \"melo\", \"pera\" frutto del \"pero\" ecc.), dove il nome del frutto \u00e8 il nome dell'albero passato al femminile.\nNei dialetti e nelle lingue romanze in cui \"fica\" non ha assunto il senso primario di \"vulva\", il frutto \u00e8 rimasto al femminile (ad esempio francese \"la figue\", nel napoletano, nel ligure, nei dialetti reggino e salentino \"fica o figa\").\nIn tali linguaggi il significato sessuale od osceno \u00e8 espresso da altri termini.\nIn alcuni dialetti italiani meridionali si usano termini direttamente derivanti dal lemma latino \"cunnus\".\nAd esempio \"cunno\" o \"cunnu\" nel catanzarese viene utilizzato sia nel significato di \"apparato genitale femminile\" sia come offesa per l'interlocutore. Nell'accezione dispregiativa vuole indicare la scarsa intelligenza della persona apostrofata con questo termine, nei significati di fesso, bonaccione, tonto, imbecille.\nNella variante campidanese della Lingua sarda, invece, il termine \"cunnu\" indica esclusivamente l'apparato genitale e viene usato anche, nel gergo giovanile cagliaritano, il termine \"cunnata\", con cui si intende una cosa bella, gradevole, come nell'equivalente italiano \"figata\".\nIl termine fa parte di uno dei filoni principali della letteratura - a volte anche alta - e dello scrivere tipico della goliardia.\nTermini volgari analoghi in altre lingue sono \"cunt\" in inglese, \"con\" in francese e \"co\u00f1o\" in spagnolo, tutti e tre dal latino \"cunnus\".\nLa letteratura.\nIl termine appare in letteratura sin dal Medioevo, sia nella forma \"fica\" sia in quella \"figa\". Franco Sacchetti, scrittore e mercante fiorentino anche se nato nella Repubblica di Ragusa us\u00f2 il termine nella raccolta \"Trecentonovelle\" scritta in Toscana intorno al 1390. Nella forma pi\u00f9 diffusa, il primo uso \u00e8 dovuto probabilmente a Pietro Aretino che lo adott\u00f2 nella commedia \"Il Marescalco\" del 1533. Il termine fu usato da \"Pedante\" alla fine del terzo atto.\nDante Alighieri apre il venticinquesimo canto della Divina Commedia (\"Inferno\", versi 1-3) con i seguenti versi:\nRiferendosi al gesto del \"far la fica\" o \"far le fiche\", atto di scherno o di spregio ancora utilizzato in alcune culture che prevede la chiusura del pugno con il pollice frapposto tra indice e medio, per imitare l'aspetto di una vulva e indirizzata a una persona oppure al cielo in segno di bestemmia (come nel caso della citazione dantesca).\nUn grande utilizzatore del termine fu il poeta e scrittore vernacolare Giuseppe Gioachino Belli, dove la terzina pi\u00f9 nota \u00e8 la finale del sonetto \"Er Lavore\":\nSempre di Belli \u00e8 un altro sonetto assai noto, \"La madre de le Sante\", datato 6 dicembre 1832 (il sonetto fa il paio con l'analogo \"\", steso nella medesima data) nel quale, della fica, sono goliardicamente riportati diversi sinonimi e circonlocuzioni utilizzati nel dialetto romanesco dell'epoca (alcuni scomparsi dall'uso e alcuni sopravvissuti come termini volgari, con piccole varianti, anche nella terminologia attuale).\nCome un licenzioso, ma non per questo meno affascinante, Cirano impegnato in una delle sue celebri \"tirate\", recita Belli:\nNel sonetto 426, \"Un indovinarello\", il Belli d\u00e0 voce alla convinzione diffusa per cui gli interessi economici e l'attrazione sessuale sarebbero le forze che realmente governerebbero la societ\u00e0 umana, pi\u00f9 dei monarchi o dei capi religiosi.\nAnche Cesare Zavattini ha scritto una poesia che ne parla in dialetto luzzarese, dal titolo \"Diu\"\nL'uso come sineddoche e il cambio di genere.\nIl termine nasce nelle parlate calabro-sicule, tardivamente latinizzate, nelle quali il frutto del fico \u00e8 femminile, \"fica\". Il riferimento preciso \u00e8 al frutto della qualit\u00e0 nera detta \"mulingiana\", che quando \u00e8 maturo e leggermente spaccato fa intravedere il rosso dell'interno, e quindi somiglia alla vulva femminile incorniciata da peli.\nIl sostantivo trae origine da questa somiglianza fisica tra il frutto e l'organo. Cos\u00ec come avviene per altri sostantivi, per esempio \"gnocca\", per la sua somiglianza all'organo genitale femminile.\nQuesto sostantivo, usato per secoli per indicare la vulva, da qualche tempo \u00e8 diventato una sineddoche per indicare una donna molto appetibile dal punto di vista sessuale come abbreviazione dell'apprezzamento riferito a quel tipo di donna che viene qualificata come un \"pezzo di fica\" che abbreviato diventa \"fica\", indicando la parte per il tutto.\nSoprattutto nel gergo giovanile, il termine \"figa\" e il suo accrescitivo \"strafiga\" o \"figona\" sono spesso usati come sineddoche per indicare una \"donna sessualmente attraente\".\nCon analogo significato \u00e8 usata anche la forma maschile, \"figo\" o \"fico\", ovvero \"ragazzo/uomo attraente\".\nDa notare anche l'uso del diminutivo \"fighetto\" o addirittura \"fighetta\" (con articolo maschile). Si tratta di un uso frequente nelle parlate settentrionali, di maschili in \"-a\", soprattutto nell'ambito dei diminutivi, vezzeggiativi, ecc. Si veda ad esempio il milanese \"el moletta\" \"l'arrotino\", \"el manetta\" \"il conducente del tram\", ecc. Il significato \u00e8 quello di \"damerino\", ragazzo dai modi e dall'abbigliamento marcatamente curati allo scopo di piacere, con connotazione ironica o spregiativa.\nIl termine e la sua corrispondente forma maschile sono stati usati nel gergo giovanile a partire dagli anni settanta come aggettivi e interiezioni col significato neutro di \"bello\":\nEsistono inoltre diverse forme derivate, sia comuni sia artistiche:\nAltro termine derivato che, avendo ormai perso quasi tutta la carica originaria di volgarit\u00e0, \u00e8 entrato nel gergo comune, tanto da essere usato da persone di tutte le et\u00e0, \u00e8 \"sfiga\", col significato di \"sfortuna\". La parola \"figa\" in lingua portoghese ha esattamente il significato di \"fortuna\". Tant'\u00e8 che il simulacro (di legno, osso, avorio o altro) del gesto che Dante attribuisce a Vanni Fucci \u00e8 detto \"a figa brasileira\" e viene indossato come amuleto o portafortuna.\nLessico.\nCome accade per il corrispettivo cazzo, termine volgare dell'organo di riproduzione maschile\u00a0\u2013 il pene \u2013 anche per il lemma fica ci sono numerose altre denominazioni dialettali, colloquiali, familiari o, semplicemente, volgari che indicano l'organo genitale femminile.\"Fica\" non \u00e8 un semplice sinonimo del termine anatomico, bens\u00ec rappresenta una forma dell'espressivit\u00e0 letteraria e popolare.\nAlcune di esse affondano le radici nella notte dei tempi; altre sono di pi\u00f9 recente creazione e possono essere a tutti gli effetti considerate dei neologismi.\nNe vengono elencate qui in ordine alfabetico alcune fra le pi\u00f9 note. Inoltre, sono citati anche i termini presenti nella letteratura italiana.\nA.\nAffare (Paolo Volponi); Ampolla (Pietro Aretino); \u00c0nara (Veneto); Anonima Sequestri (Roberto Benigni); Armadio (Pietro Aretino); Arnese (Niccol\u00f2 Franco); \"Priapea\"; Azzittapreti;\nB.\nBabilonia (Giovanni Sercambi);\nBabbo (\"babbu\", Sicilia orientale);\nBaccello (Aretino);\nBagatella (Giuggiola);\nBalestriera (\"Il Fiore e il Detto d'Amore\");\nBambagia (Pier Francesco Giambullari);\nBanca forata (Sercambi);\nBaratro (Vignali);\nBareta o Baretina (Veneto);\nBarca (Ludovico Dolce);\nBeccatoio (Anton Francesco Grazzini);\nBecchina (Aretino);\nBelzeb\u00f9 (\"Pataffio\");\nBernarda;\nBersaglio (Aretino);\nBicchiere (Pietro di ser Mino da Montevarchi);\nBignola (Piemontese);\nBigonciolo (Firenzuola);\nB\u00f6cc;\nBocciolo (Gasparo Gozzi);\nBorgo (Antonio Cammelli);\nBorratello (Malatesti);\nBorsa (Sercambi);\nBosco, Boschetto (Teofilo Folengo);\nBotte (Aretino);\nBottega (Giuseppe Gioachino Belli);\nBrace (Bargagli);\nBreccia (Gamerra);\nBrocca (Malatesti);\nBrigna e Brogna (prugna in piemontese il primo, veneto e lombardo il secondo);\nBrolo (Gabriele D'Annunzio);\nBuca (Pietro Aretino);\nBuco (Belli);\nBusolina (Veneto);\nC.\nCaccone (Puglia);\nCalamaio, Calamaro;\nCallaia (Luigi Pulci);\nCalza rotta (\"Manganello\");\nCamera (Vignali);\nCamino (Pietro Aretino);\nCampana(Firenzuola);\nCampo (Giovanni Boccaccio), Campo di fiori (Agnolo Poliziano), Campo sacro, Campicello;\nCan\u00e0(dialetto piemontese);\nCancello (Malerba);\nCandeliere (Giordano Bruno);\nCanestra (Allegri);\nCanto (Lorenzo de' Medici); Cantuccio;\nCapanna (Gentile Sermini);\nCappella del suffragio (Belli);\nCarne Giuggiola;\nCarretta (Matteo Bandello);\nCasa (Pietro Aretino);\nCassa della viola (Pietro Aretino);\nCassetta (Giuggiola);\nCastello (Giovanni Boccaccio);\nCatubba(Belli);\nCaverna (Vignali);\nCavicchia (Pietro Aretino);\nCecca\nCella (Belli);\nCentro (Moravia);\nCespite (Gabriele D'Annunzio);\nCespuglio, Cespuglietto (\"Porci con le ali\");\nCesta (Luigi Settembrini);\nCestunia (espressione napoletana che significa propriamente \"tartaruga\");\nCetra (Pietro Aretino);\nChella che guarda 'n terra (La smorfia napoletana);\nChiavatura (Pietro Aretino);\nChiostro(Francesco Petrarca), Chiostro della verginit\u00e0;\nChitara (dialettale arcaico trentino);\nChitarrina (Belli), Chitarrino;\nCianno / Cionna / Ciunna / Ciunno / Ciomma;\nCibo, Cibo d'amore (Moravia);\nCiborio (Corrado Govoni);\nCiccia Belli; Cicciota (vezzeggiativo veneto);\nCimiero (Rustico Filippi);\nCiofeca Belli;\nCiorgna (espressione piemontese);\nCiuccia (espressione abruzzese);\nConchiglia;\nConocchia (Belli);\nCocchia (espressione centro-marchigiana);\nConigliano (Cammelli);\nConnu, Cunno, Cunnu;\nCoppa (Corrado Govoni);\nCorda di liuto (Malerba);\nCorolla Gadda;\nCorpo (Ludovico Ariosto);\nCosa (Moravia; \"Porci con le ali\"), Quella cosa (Belli), Quella cosaccia;\nCoscia\nCratere del Vesuvio (Malerba);\nCrenna(espressione milanese);\nCrepaccio (Malerba);\nCrepatura (\"Canti carnascialeschi\");\nCuoia (N. Franco, Priapea);\nCurcio (espressione salentina);\nD.\nDamigiana (Luigi Malerba);\nDavanti (Aldo Busi);\nDelicatezza (Carlo Emilio Gadda);\nDolcezza (Giovanni Sercambi);\nDesioso (\"Pataffio\");\nDinanzi (B. Rigogli);\nDogana (Pietro Aretino);\nDonna del corpo (Benvenuto Cellini);\nDoppione (Aretino);\nDove prude (Pietro Fortini);\nE.\nEntrata (Pietro Fortini), Entrata maestra (Giordano Bruno); Erbaggio (S. Bargagli); Erba Stella (A. Allegri); Essa (Michele Mari);\nF.\nF... (Giuseppe Parini);\nFaccenda (Pietro Aretino);\nFaddacca (espressione siciliana);\nFagiana;\nFalla\nFanciullina (Luigi Malerba);\nFantasia (Pietro Aretino);\nFarda;\nFarfalla;\nFarfallina;\nFatto, Quel fatto (Belli);\nFenditura (Alberto Moravia);\nFessa (Pietro Aretino), Fesso (Pietro Aretino); Fissa;\nFessura (Camillo Sbarbaro);\nFerita;\nFia (la pronuncia toscana occidentale ha ridotto al grado 0 la consonante velare nella parola \"fica\");\nFiga (espressione genericamente del nord Italia);\nFilippa;\nFigazza;\nFiorellino;\nFoca;\nFodero;\nFolaga;\nForo (Pietro Aretino);\nFregna (espressione romana-abruzzese e marchigiana);\nFresca (espressione umbro-marchigiana);\nFrice o Frica (in Lingua friulana);\nFritola (espressione veneta, da frittella);\nFuinera (espressione milanese);\nFiora (espressione veneta);\nFungia (espressione alto-lombarda);\nG.\nGalleria;\nGiangiacoma (Leo Ortolani);\nGnacchera;\nGnagna;\nGnocca;\nGnugna;\nGrattugia (Pietro Aretino);\nGuersa (o \"Sguersa\", Genova);\nGrotta;\nI.\nIncudine (Gentile Sermini);\nL.\nLallera (Riccardo Marasco);\nLaveggio (Burchiello);\nJ.\nJolanda (Luciana Littizzetto);\nM.\nMadre (Pietro Aretino); Mandola (Veneto); Masserizia (Pietro Fortini); Mercanzia (Giovanni Sercambi); Mona, Monazza (espressione usata in Veneto, Trentino e in Friuli-Venezia Giulia); Mortaio (Giovanni Boccaccio; Vitaliano Brancati); Mozza (Nereto e Ascoli Piceno); Mussa (espressione ligure);\nN.\nNatura (Pietro Aretino); Navicella (Galileo Galilei); Nicchio (Giovanni Boccaccio); Nido (Pietro Aretino); Ninfa; Noce (Pietro Aretino);\nO.\nOrcio (Lorenzo de' Medici); Orinale (Tommaso Campanella);\nP.\nPacchio (Catania, Siracusa);\nPadella (Pietro Aretino);\nPaiolo (Antonio Malatesti);\nPaniera (A. Allegri), Paniere, Paneruzza; Papera;\nPassera, Passerina (e varie altre declinazioni);\nPatacca (prevalentemente diffuso in Romagna);\nPatafiocca (dialetto bolognese);\nPatata, Patatina;\nPatonza; Panzeta col pelo (Pancetta con il pelo in Veneto); Pegnata (Veneto);\nPelo;\nPelosa;\nPentola (Luigi Settembrini);\nPertuso (napoletano);\nPesciotta (Frosolone);\nPettera (dialetto massese);\nPettignone (Pietro Aretino);\nPettine, Pettine risegato (D. Velluti);\nPettinicchio (G. P. Lomazzo);\nPicu (dialetto salentino);\nPignatta (Gentile Sermini);\nPiatto (\"Canti carnascialeschi\");\nPiccione (dialetto barese, salentino);\nPila (Poggio Bracciolini);\nPilu (Calabria meridionale e Sicilia nord-orientale);\nPisciacchio, Pisciacco, Pisciaccone, Pitacco, Piccione (Puglia);\nPisaia, Pisaina (lingua romagnola);\nPisella (espressione familiare); Pipa (Veneto);\nPo' (Pietro Aretino);\nPotta (dal latino \"puta\"); Potta di Modena (Pietro Aretino);\nPottacchietto (Giorgio Baffo);\nPottino;\nP\u00f2ta (nei dialetti bergamasco, bresciano e cremasco, utilizzato anche come intercalare);\nPrugna;\nPurchiacca (espressione dialettale napoletana dall'etimologia greca \"buco purpureo\") peraltro pi\u00f9 nota come pucchiacca (o pucchiacchiera) (espressione dialettale napoletana dall'etimologia greca \"valle di fuoco\", dall'unione di pyr, fuoco e chiak\u00e8, valle);\nR.\nRamino (Gentile Sermini); Ripostiglio (Leon Battista Alberti);\nS.\nSalsiere (Gentile Sermini);\nSalvadanaio (Antonio Malatesti);\nSbrego;\nScanceria (Leon Battista Alberti);\nScarsella (Giuggiola);\nScatola (Pietro Aretino);\nScena;\nScodella (Malatesta), Scodellino (Pietro Aretino);\nScrigno (Giordano Bruno);\nSecchia, Secchio (Pietro Aretino);\nSgnacchera (toscano illustre);\nSorca, Sorcia;\nSpacca;\nSticchio;\nStrumento;\nT.\nTana;\nTazza (Pietro Aretino);\nTegame (Belli); Tenca (Veneto);\nTopa (Toscana); Triangolino peloso; Tartifula (milanese);\nU.\nUdda (campidanese e sassarese);\nUrinale (Belli);\nV.\nVaccina (Pietro Aretino);\nVagina (Lazzaro Spallanzani) (\u00e8 il nome corretto, in lingua italiana, di una parte dell'organo genitale femminile interno; il suo uso, nel linguaggio colloquiale pu\u00f2 risultare goffo, o eufemistico);\nValcava(Giovanni Boccaccio);\nValle d'Acheronte (Giovanni Boccaccio);\nValle di Cosceto (G. Forteguerri);\nValle di Giosafat(Matteo Bandello);\nValleoscura (Giovanni Boccaccio);\nVal pelosa (Giovan Francesco Straparola);\nVaschetta (Belli);\nVaso, Vaso d'amor (Domenico Batacchi); Vaso eletto (Giorgio Baffo), Vaso naturale, Vasello (Dante Alighieri);\nVergigno (Pietro Aretino);\nVergogna (riferito in generale ai genitali, sia maschili sia femminili);\nVerona;\nVigna (Matteo Bandello);\nVilla(Pietro Fortini);\nVilla Serbelloni Carlo Emilio Gadda;\nVitella (Pietro Aretino);\nVulva (Pietro Aretino, Giordano Bruno) (\u00e8 il nome corretto, in anatomia e in lingua italiana, dei genitali esterni femminili);\nZ.\nZampogna (\"Manganello\"); Zibetto (Lorenzo de' Medici); Zergnapola (pipistrello in veneto); Zona; Zucca (Andrea Zanzotto); Zurla (cicala in Veneto)."}
{"id": "1313433", "revid": "469616", "url": "https://it.wikipedia.org/wiki?curid=1313433", "title": "Topa (termine dialettale)", "text": ""}
{"id": "1313434", "revid": "228587", "url": "https://it.wikipedia.org/wiki?curid=1313434", "title": "Islington (borgo di Londra)", "text": "Il borgo londinese di Islington (\"London Borough of Islington\") \u00e8 un borgo londinese nella parte nord della citt\u00e0, e fa parte della Londra interna.\nStoria.\nVenne costituito nel 1965 dall'area del Borgo metropolitano di Islington e del Borgo metropolitano di Finsbury."}
{"id": "1313437", "revid": "282579", "url": "https://it.wikipedia.org/wiki?curid=1313437", "title": "Arciere a cavallo", "text": ""}
{"id": "1313441", "revid": "135224", "url": "https://it.wikipedia.org/wiki?curid=1313441", "title": "Pro Italia Galatina", "text": "L'Associazione Sportiva Dilettantistica Pro Italia Galatina \u00e8 una societ\u00e0 calcistica italiana con sede a Galatina.\nStoria.\nNata nel 1917 da un gruppo di giovani, nasce come polisportiva in cui l'attivit\u00e0 principale era l'atletica leggera. Si praticava anche il ciclismo, l'equitazione e naturalmente il calcio. I giocatori del club indossano una divisa bianca con una stella nera sul petto.\nIl calcio si afferma soltanto intorno alla met\u00e0 degli anni venti, giungendo, nella stagione 1928-29, alla conquista del titolo di campione regionale di 3\u00aa Divisione.\nDopo la guerra il sodalizio rinasce (presidente Falco) e si costruisce l'attuale stadio, grazie all'interessamento di Pippi Specchia, al quale oggi \u00e8 intitolato, e Gustavo Giordano.\nNel campionato 1964-65 il Galatina vince il torneo ed approda in Serie D (presidente Spoti) ma retrocede l'anno successivo. Bisogna attendere l'anno 1980-81 (presidente Carrozzini) per ritornare in questo campionato.\nNegli anni ottanta sotto la presidenza Maglio, approda al calcio professionistico partecipando a cinque tornei di Serie C2, precisamente dal 1983 al 1988. Fra i calciatori dell'esperienza di C2 si ricordano in particolare Cosimo Francioso e Luigi De Canio. Nella stagione 1989-90 (presidente Martinucci), sfiora nuovamente il ritorno tra i professionisti arrivando seconda a pochi punti dalla vetta (campionato vinto dai campani della Sangiuseppese).\nNel maggio 1992 si retrocede nel campionato di Eccellenza. Nel torneo 1993-94 la Pro Italia \u00e8 ripescata nel Campionato Nazionale Dilettanti. Qui rimane per due anni fino alla stagione 1995-96 per poi ritornare nel campionato di Eccellenza.\nNel 1998 dopo aver rilevato il titolo sportivo dell'U.S. Aradeo, ha fatto ritorno in Serie D, dove \u00e8 rimasta per ben quattro stagioni, dalla stagione 1998/1999 alla stagione 2001/2002, anno di una nuova retrocessione nel primo campionato regionale pugliese.\nNella stagione 2005/2006, dopo due anni in promozione, la Pro Italia Galatina torna in Eccellenza.\nNella stagione 2006/2007 dopo un buon girone di andata la Pro Italia Galatina crolla nel ritorno e si gioca la salvezza ai play-out contro il Massafra. La doppia sfida sorride ai tarantini ed i biancostellati dopo un solo anno si ritrovano nuovamente in Promozione.\nDopo la retrocessione si riparte con una squadra rinnovata guidata dall'ex calciatore Sergio Volturo e contro ogni pronostico e dopo una favolosa rimonta nel finale di campionato la Pro Italia Galatina arriva a giocarsi i play-off. In semifinale contro il Manduria i ragazzi di mister Volturo superano il favorito Manduria ma in finale vengono sconfitti dal Tricase.\nLa stagione 2008-2009 vede una grande partenza dei biancostellati che per buona parte del torneo sono in vetta prima di avere un netto calo nella seconda parte del campionato riuscendo comunque a raggiungere i play-off. Ancora il Manduria sul cammino dei biancostellati ma dopo la vittoria casalinga per 1 a 0 la Pro Italia Galatina viene sconfitta 2 a 1 al ritorno (con gol tarantino in pieno recupero) e deve dire addio ai sogni di gloria\nSempre con Volturo in panchina la stagione 2009-2010 regala poche gioie ai biancostellati che non riescono a raggiungere i play-off chiudendo la stagione con il settimo posto.\nIl 2010-2011 inizia con grandi aspettative con i ragazzi di mister Volturo candidati per un ruolo da protagonisti. Il girone di andata vede la Pro Italia Galatina in vetta a pari merito con il Maglie. L'inizio del ritorno non \u00e8 dei migliori e dopo la sconfitta casalinga subita dagli eterni rivali il distacco arriva 8 punti. Da quel momento i biancostellati iniziano una serie di vittorie che li porta a soli due punti dalla vetta ma il pareggio interno alla terz'ultima di campionato contro il Massafra fa dire addio al primo posto. La Pro Italia Galatina vince i play-off del girone superando prima il Mottola e poi il Botrugno. Si arriva alla finalissima contro il Libertas Bitonto e dopo una gara stregata sono i bitontini con l'unico tiro in porta ad aggiudicarsi la sfida ed essere ripescati in Eccellenza\nLa societ\u00e0 biancostellata non si arrende e dopo aver ingaggiato mister Inglese e rivoluzionato l'organico acquistando giocatori del calibro di Cimarelli, Patruno, Angelo De Benedictis ecc. puntano a vincere la Promozione e ritornare in Eccellenza. La marcia dei biancostellati \u00e8 fantastica (una sola sconfitta in campionato) ed il 22 aprile 2012 pareggiando 1 a 1 a Fragagnano la Pro Italia Galatina conquista con quattro giornate di anticipo la promozione in Eccellenza. Una stagione straordinaria condita anche dalla prima storica affermazione in Coppa Italia conquistata il 15 marzo 2012 battendo a Rutigliano per 2 a 0 il San Severo.\nNella stagione successiva la squadra si ripete anche in eccellenza conquistando, oltre la salvezza, la finale regionale di coppa dove per\u00f2, anche a causa di una serata poco fortunata, deve cedere il trofeo all'Audace Cerignola che si impone al Tursi di Martina Franca per due reti ad una. Anche nel campionato 2013/2014 raggiunge una meritata salvezza al termine di un campionato combattuto e livellato mentre nella stagione 2014/2015 pur retrocedendo nel campionato di Promozione viene premiata con la Coppa Disciplina per essersi distinta per il suo fair play nell'arco dell'intero torneo regionale pugliese.\nNell'anno del centenario, la squadra galatinese ritorna nel massimo campionato regionale. Al termine della stagione 2016-2017 infatti vince i play-pff del campionato di Promozione, il 1 Maggio 2016, battendo per 3-1 la Salento Football Leverano allo stadio comunale \"Giuseppe Specchia\". \nLa Pro Italia scompare definitivamente dal mondo del calcio nell'estate del 2018 dopo una fallimentare stagione 2017-2018 caratterizzata dalla mancata disponibilit\u00e0 dello stadio comunale a causa di alcune vicende legate alla malavita locale che controllava la squadra di calcio.\nNel girone di ritorno 2017-2018, la squadra partecip\u00f2 al campionato con la sola formazione giovanile. \nPer la stagione 2018-2019 un nuovo sodalizio denominato \"ASD Galatina 1917\" si iscrive al campionato regionale di Seconda Categoria. Nella stagione 2021-2022 il Galatina torna a disputare il campionato pugliese di Promozione (girone B).\nTifoseria.\nGemellaggi e rivalit\u00e0.\nAmicizie"}
{"id": "1313445", "revid": "33689", "url": "https://it.wikipedia.org/wiki?curid=1313445", "title": "Afranio Annibaliano", "text": "Biografia.\nSpos\u00f2 Eutropia, che in seguito lo lasci\u00f2 per sposare l'imperatore Massimiano, da cui ebbe Teodora, moglie di Costanzo Cloro; tra i suoi discendenti due ebbero il suo nome, l'Annibaliano figlio di Costanzo e Teodora e il loro nipote Annibaliano.\nAnnibaliano inizi\u00f2 la sua carriera militare come comandante dell'esercito sotto l'imperatore Probo. Divenne prefetto del pretorio nel 286, e tenne questa carica almeno fino al 292, quando divenne console assieme a Giulio Asclepiodoto. Intorno al 287/288 fu vittorioso sui barbari, come testimonia un panegirico composto in occasione del matrimonio di Massimiano con Eutropia. Nel 297/298 fu \"praefectus urbi\" di Roma."}
{"id": "1313446", "revid": "125363751", "url": "https://it.wikipedia.org/wiki?curid=1313446", "title": "Hackney", "text": "Il borgo londinese di Hackney \u00e8 un borgo di Londra nella parte nord-est della citt\u00e0, e fa parte della Londra interna.\nHackney \u00e8 delimitato da sei borghi di Londra: il borgo di Islington a ovest, il borgo di Haringey a nord, Waltham Forest a nord-est, Newham a est, Tower Hamlets a sud e il confine sud-occidentale di Hackney \u00e8 adiacente alla Citt\u00e0 di Londra (presso il Broadgate).\nI quartieri di Hoxton (con la nota piazza centrale, \"Hoxton Square\") e Shoreditch, centro della scena artistica e zona di molti noti club, bar, negozi e ristoranti, si trovano nell'area sud-ovest del borgo. Presso Shoreditch e Hoxton, inoltre, si \u00e8 verificato, a partire dagli anni novanta, un certo sviluppo economico con la costruzione di edifici adibiti a uffici; per tale motivo, nell'area si \u00e8 verificato un aumento del valore dei terreni, e si \u00e8 ampliata la gamma per il futuro sviluppo.\nGran parte del borgo di Hackney mantiene il suo carattere di tipico dei borghi dell'Inner London, con luoghi come Dalston, dove grandi complessi di case popolari si trovano fianco a fianco con gruppi di case recintate e con entrata sorvegliata.\nIl cuore storico e amministrativo di Hackney \u00e8 la zona che si estende a nord di \"Mare Street\", attorno alla chiesa di Chiesa di St. John-at-Hackney, conosciuto come Hackney Central. L'area circostante \"Hackney Town Hall Square\" (la piazza del municipio di Hackney) \u00e8 stato rinnovata per sviluppare un nuovo \"quartiere creativo\": su questa piazza si affacciano, infatti, vari edifici culturali, tra cui l\"Ocean music venue\" (che dopo la bancarotta \u00e8 stato ristrutturato e riaperto come un cinema multisala, con 4 sale, a fine 2011), una nuova biblioteca, un centro tecnologico e per l'apprendimento, il museo locale di Hackney e l\"Hackney Empire\".\nPresso South Hackney si trova il Victoria Park (che, tuttavia, giace nei confini del confinante borgo di Tower Hamlets); in questo quartiere sono tipici le case a schiera in stile vittoriano ed edoardiano.\nA nord del borgo si trovano i quartieri di Upper e Lower Clapton, Stamford Hill e Stoke Newington. A est si trova il Hackney Marshes e i quartieri di Hackney Wick e Homerton. Le industrie leggere del borgo, che impiegavano oltre persone, sono state trasferite in questa zona per permettere l'utilizzo dell'area intorno al fiume Lea (il confine orientale del borgo) da utilizzare per le Olimpiadi estive del 2012, perci\u00f2, rendendo il borgo uno dei borghi ospitanti i giochi di Londra del 2012.\nGeografia fisica.\nTopografia.\nIl borgo londinese di Hackney si estende su una superficie di 19,06 chilometri quadrati (il quarto borgo dell\"Inner London\" pi\u00f9 piccolo per estensione territoriale, dopo Kensington e Chelsea, Islington e Hammersmith e Fulham). La sua caratteristica geografica principale \u00e8 il corso del fiume Lea e altri canali artificiali, il maggiore dei quali \u00e8 l'Hackney Cut, un canale artificiale del fiume Lea costruito nel 1770 attraverso le Hackney Marshes per raddrizzare un meandro del fiume naturale. Un affluente del Lea, l'Hackney Brook \u00e8 stato completamente coperto nel 1860 dal Metropolitan Board of Works.\nIl New River passa attraverso il borgo vicino a Finsbury Park e scorre verso Islington. Anche il Regent's Canal attraversa il borgo nella parte occidentale, a sud di De Beauvoir Town.\nAll'interno del borgo, il terreno raggiunge, nell'area a ovest dalla Lea, i 30 metri sopra il livello del mare presso Clapton Common e Stamford Hill. La zona intorno a Victoria Park, nel sud del borgo si trova a circa 15 metri sopra il livello del mare. A Spring Hill, a Upper Clapton la strada scende bruscamente da 25 metri a soli 10 metri presso l\"High Hill Ferry\", lungo il Lee Navigation.\nGeologia.\nIl suolo del fiume Lea e delle Hackney Marshes sono formati da terreno alluvionali, mentre il terreno pi\u00f9 elevato tra Homerton e Stamford Hill \u00e8 formato da un ampio letto di argilla londinese. Depositi di strati di argilla si trovano tra le aree di argilla che si estende sotto Clapton Common, Stamford Hill e Stoke Newington High Street. I quartieri centrali e sudoccidentali giacciono su depositi fluviali di \"Taplow Gravels\", mentre il territorio in cui si trova Victoria Park e Well Street comune si trovano su ghiaia alluvionale.\nClima.\nQuesti dati sono stati registrati tra il 1971 e il 2000 presso la stazione meteorologica di Greenwich, a circa a sud del municipio di Hackney:\nStoria.\nIl borgo londinese di Hackney venne costituito, nel 1965, dall'area del borgo metropolitano di Hackney, del borgo metropolitano di Shoreditch e del borgo metropolitano di Stoke Newington. Pertanto, il nuovo consiglio ha stabilito di includere simboli rappresentativi dei precedenti borghi nell'armoriale di Hackney: le tre campane della Chiesa di San Leonardo, simbolo di Shoreditch, due alberi da frutto, simbolo di Stoke Newington e la croce maltese dei principali proprietari terrieri della parrocchia nel medioevo, simbolo di Hackney Village. Lo scudo \u00e8 sormontato dalla rappresentazione della Torre di Sant'Agostino.\nIl consiglio espone, nel municipio di Hackney, il ritratto della Regina Elisabetta II che indossa le vesti del Venerabile Ordine di San Giovanni di Gerusalemme di cui \u00e8 patrona.\nIl borgo ha una ricca storia: il confine occidentale del borgo \u00e8 costituito dalla \"Ermine Street\", la strada romana che collegava \"Londinium\" e \"Eburacum\" (York), passando per \"Lindum Colonia\" (Lincoln nel Lincolnshire). La maggior parte del resto del borgo, invece, era coperta di boschi di querce e noccioli, con paludi intorno ai fiumi e ai torrenti che attraversavano la zona.\nHackney giaceva nel territorio tribale dei Catuvellauni. Il confine orientale del borgo \u00e8 segnato dal fiume Lea: questo antico confine per le trib\u00f9 pre-romane, durante l'epoca romana, aveva un estuario che partiva da Hackney Wick, fino al Tamigi, e continu\u00f2 ad essere il confine tra le contee storiche del Middlesex e dell'Essex.\nNel periodo Tudor le terre degli ordini religiosi vennero sequestrati dalla Corona e messi in vendita. Per questo motivo, Hackney divenne un luogo d'attrazione per la nobilt\u00e0, specialmente intorno a Homerton e Hackney Central, dove, vicino al ponte sul Lea, venne costruito il Palazzo di Enrico VIII, oggi occupato dal \"BSix Sixth Form College\".\nLa \"Sutton House\", lungo Homerton High Street, \u00e8 la pi\u00f9 antica dimora di Hackney, e venne originariamente costruita come \"Bryck Place\" per il diplomatico Sir Ralph Sadleir, nel 1535. Il villaggio di Hackney fior\u00ec nel periodo compreso tra l'et\u00e0 dei Tudor e il periodo georgiano, perdendo, tuttavia, il carattere rurale dell'area, soprattutto a seguito della costruzione della ferrovia negli anni 50. Residenti famosi dell'epoca furono Joseph Priestley, Robert Aske, William Cecil, Samuel Courtauld, Samuel Hoare e Thomas Sutton.\nHackney \u00e8 anche la citt\u00e0 natale di Andrew Pritchard (1804-1882), naturalista e ottico.\nAnche dal punto di vista culturale, Hackney \u00e8 stato spesso un importante riferimento: i primi teatri del periodo dei Tudor di Londra sono stati costruiti nella zona di Shoreditch; inoltre, lungo \"Poole Street\", nell'adiacente quartiere di Hoxton (dove, nel 1605, venne smascherata la cosiddetta \"congiura delle polveri\"), si trovavano i Gainsborough Pictures, gli studi cinematografici in cui Alfred Hitchcock ha girato molti dei suoi primi film.\nI quartieri di Stoke Newington e, specialmente, Stamford Hill, divennero rifugio per molti residenti ebrei ortodossi di Hackney a partire dagli anni trenta.\nDopo l'industrializzazione, lo sviluppo estensivo della ricostruzione del secondo dopoguerra e l'immigrazione dalle colonie, il borgo ha vissuto un periodo di gentrificazione, in quanto numerose molti residenti abbienti si sono trasferiti nel borgo nelle case a schiera georgiane e vittoriane, in magazzini convertiti o in nuovi appartamenti costruiti.\nIl borgo di Hackney \u00e8 stato nominato come il \"borgo pi\u00f9 verde\" dell'Inner London (con 62 tra parchi, di cui sette hanno guadagnato la \"bandiera verde\" e spazi aperti, per un totale di . L\"Abney Park\", tuttavia, venne registrato, nel 2009, come uno dei parchi storici della Gran Bretagna a rischio di abbandono e degrado. All'interno del parco Hackney Marshes \u00e8 ospitato il pi\u00f9 gran numero di campi da calcio in Europa, e dal 2012, \u00e8 diventato parte del Parco olimpico di Londra), nel 2006, come il \"borgo pi\u00f9 ciclista\" dall'azienda dei trasporti di Londra.\nMonumenti e luoghi d'interesse.\nVi sono edifici classificati in Hackney, tra cui l\"Hackney Empire\", la Sutton House dei Tudor (entrambe classificate \"Grade II*\") e la medievale Torre di St. Augustine (\"Grade I\"). Presso il borgo si trovano 25 aree di conservazione, tra cui Clapton Square e molti spazi aperti urbani, tra cui Clapton Common e Clissold Park. Zone di conservazione proteggono anche vaste aree di abitazioni georgiana e vittoriana, e aree di patrimonio industriale.\nSociet\u00e0.\nEvoluzione demografica.\nNel 1801, le parrocchie civili che formano l'attuale borgo contava una popolazione totale di unit\u00e0. Questa \u00e8 aumentata costantemente nel corso del XIX secolo, a causa della progressiva urbanizzazione dell'area, raggiungendo a met\u00e0 di quel secolo. Con l'arrivo della ferrovia, il tasso di crescita della popolazione \u00e8 aumentata ulteriormente, raggiungendo quasi verso la fine del secolo. Questo aumento della popolazione ha raggiunto il picco prima della prima guerra mondiale, decrescendo lentamente nel periodo successivo alla seconda guerra mondiale, quando inizi\u00f2 un esodo da Londra verso le new town costruite nell'ambito del Piano Abercrombie per Londra del 1944. La popolazione \u00e8 ora nuovamente in aumento e il censimento del 2001 registra nel borgo di Hackney una popolazione di .\nEtnie e minoranze straniere.\nLa popolazione del borgo di Hackney \u00e8 etnicamente diversificata. Della popolazione residente, (cio\u00e8 il 41%) persone residenti si descrivono come \"bianchi britannici\", mentre il (14 %) sono in altri gruppi etnici caucasici; residenti (29%) sono di etnia afro-caraibica, (9%) sono di etnia asiatica, (4%), si descrivono come \"polietnici\" (il 44% in pi\u00f9 rispetto al 2001) e (3%) sono di etnia cinese o \"altro\" (quest'ultima etnia \u00e8 aumentata del 222% tra il 2001 e il 2011).\nVi \u00e8 anche una grande popolazione residente turca e curda in Hackney: le comunit\u00e0 turche e curde si trovano in tutte le parti del borgo, anche se vi \u00e8 una maggiore concentrazione nei quartieri settentrionali e centrali del borgo di Hackney; in particolare, Stoke Newington, Newington Green (che \u00e8 parte dell'attiguo borgo di Islington) e Dalston hanno la massima concentrazione della popolazione e lungo \"Stoke Newington Road\" e \"Green Lanes\" si trova un'alta concentrazione di aziende e negozi.\nIl 66% ( abitanti) della popolazione residente del borgo \u00e8 nato nel Regno Unito. abitanti (5%), invece, sono nati in altre parti d'Europa, mentre i restanti (29%) abitanti sono nati nel resto del mondo. Inoltre, il 3,6% della popolazione \u00e8 nata in Turchia, secondo il censimento del 2011.\nReligione.\nIl censimento del 2001 mostra come il cristianesimo sia la religione pi\u00f9 praticata nel borgo di Hackney: il 44% dei residenti \u00e8, infatti, cristiana, mentre il 18% si identifica come musulmana, il 4% ebraici e il 3% apparteneva ad altre religioni. Un ulteriore 19% ha dichiarato di non appartenere a nessuna religione mentre il 12% non ha indicato alcuna risposta. Nell'ultimo censimento, del 2011, i residenti che identificano se stessi come cristiani sono scesi al 38,6%, mentre quelli con nessuna religione sono saliti al 28,2%. L'ebraismo e l'islam hanno avuto, rispettivamente un modesto e un piccolo incremento mentre l'induismo ha subito un lieve calo.\nGeografia antropica.\nSuddivisioni storiche.\nAll'interno del borgo di Hackney si trovano i seguenti quartieri:\nIl quartiere pi\u00f9 meridionale del borgo \u00e8 Shoreditch che confina con la Citt\u00e0 di Londra. A nord-ovest di questo quartiere, al confine con il borgo di Islington e la \"City\", si trova, a nord di Old Street, il quartiere di Hoxton. A nord, oltre il Regent's Canal, di Shoreditch vi \u00e8 Haggerston. Sebbene la maggior parte del territorio di Bethnal Green sia entro i confini di Tower Hamlets, alcune parti di questo quartiere sono all'interno della parte meridionale del borgo di Hackney.\nGli insediamenti a ovest del borgo seguono la linea dell'antica \"Ermine Street\", con De Beauvoir Town, un quartiere vittoriano ad ovest dell'attuale \"Kingsland Road\", Dalston, Stoke Newington e Stamford Hill, dove il borgo confina con quello di Haringey.\nUn ulteriore gruppo di insediamenti seguono un'altra strada con direzione nord-sud che in localit\u00e0 Hackney Central \u00e8 nota come \"Mare Street\"; questi sono: South Hackney (a est di \"Cambridge Heath Road\" e a nord di Victoria Park) e Hackney Central. I London Fields erano precedentemente terre comuni ad ovest di Hackney Proper, ma ora formano un quartiere a s\u00e9 stante. A nord, Homerton si trova immediatamente a est del centro di Hackney. Il fiume Lea costituisce confine orientale del borgo. Hackney Wick, Hackney Marshes (le \"Paludi di Hackney\"), Lower e Upper Clapton si trovano tutti lungo il presente confine orientale.\nCodici postali.\nI codici postali sono stati assegnati agli ex componenti del borgo tra il 1857 e il 1858: la maggior parte del borgo sarebbe originariamente dovuta far parte della circoscrizione postale \"NE\", ma questo codice \u00e8 stato abolito nel 1866. La maggior parte del borgo \u00e8 coperto dal distretto postale orientale (\"E\"; con i codici \"E1\", \"E2\", \"E5\", \"E8\", \"E9\" e \"E10\"), a eccezione delle aree ad ovest di \"Kingsland Road\" e nel nord del borgo che sono prevalentemente coperte dalla circoscrizione postale settentrionale (\"N\"; con i codici \"N1\", \"N4\", \"N15\" e \"N16\"). Il quartiere di Shoreditch ha cinque codici postali separati (\"N1\", \"EC1\", \"EC2\", \"E1\" e \"E2\").\nTradizionalmente, gran parte del borgo era e rimane considerato come una parte dell'\"Est di Londra\", essendo Hoxton e Shoreditch considerati parte della East End di Londra. Tuttavia, a seguito della revisione del 2008 del Piano di Londra, il borgo \u00e8 stato ufficialmente assegnato alla sottoregione del \"Nord\" per scopi amministrativi.\nInfrastrutture e trasporti.\nFerrovie e metropolitane.\nIl borgo londinese di Hackney \u00e8 poco servito dai servizi della metropolitana di Londra: solo Manor House, che si trova al confine nord-occidentale al confine con Haringey, e la stazione di Old Street si trova a pochi metri a sud-ovest del confine di Hackney, all'interno del borgo di Islington.\nTuttavia, due linee della London Overground servono Hackney: la North London Line attraversa da ovest a est, mentre la East London Line corre da Highbury &amp; Islington a West Croydon, passando attraverso il borgo di Hackney e servendo Dalston Junction, Haggerston, Hoxton, Shoreditch.\nIn aggiunta, anche i servizi delle Lea Valley Lines della National Rail, gestite da Greater Anglia, passano attraverso Hackney, fermando presso le seguenti stazioni:\nLa linea Crossrail 2, anche detta \"Chelsea-Hackney Line\", dovrebbe fornire un servizio di metropolitana a Hackney Central, Dalston e Homerton, anche se attualmente \u00e8 indeciso se questa linea dovrebbe avere le stesse caratteristiche della metropolitana di Londra o le caratteristiche delle stazioni delle linee ferroviarie principali.\nSpostamenti dei residenti.\nUn'indagine del marzo del 2011 ha rivelato che i principali mezzi di trasporto che i residenti del borgo londinese di Hackney utilizzavano per recarsi sui propri luoghi di lavoro erano: con autobus, minibus o pullman il 16,9% della popolazione tra i 16 e i 74 anni; con metropolitana o tram il 9,2%; con biciclette il 9,2%; a piedi il 7,5%; con un veicolo proprio (automobile o furgone) il 7,1%; con treni il 4,6%. Il rimanente 3,5% della popolazione lavora a o da casa.\nAmministrazione.\nIl borgo \u00e8 composto da due collegi elettorali parlamentari: Hackney North and Stoke Newington (rappresentata da Diane Abbott) e Hackney South and Shoreditch (rappresentata da Meg Hillier); entrambi sono membri del parlamento e consiglieri privati appartenenti del Partito Laburista. Il borgo \u00e8, insieme al borgo di Islington e Waltham Forest, compreso nella circoscrizione dell'Assemblea di Londra \"North East\"; la rappresentante di questa circoscrizione \u00e8, dal 2004, anno in cui \u00e8 stata eletta direttamente come membro dell'Assemblea, Jennette Arnold AM. Il borgo di Hackney \u00e8 parte della circoscrizione Londra nel Parlamento europeo.\nA differenza di molti altri enti locali inglesi, il borgo \u00e8 ora governato da un sindaco eletto direttamente, che \u00e8 anche il leader politico del Consiglio del borgo. Il sindaco, che attualmente \u00e8 Jules Pipe CBE, \u00e8 supportato da un gabinetto, da consiglieri e un presidente della Camera dei Comuni che adempie i doveri civici e cerimoniali precedentemente intraprese dal sindaco.\nAlla elezione del Consiglio di Hackney del 6 maggio 2010, il Partito Laburista ha ottenuto 50 consiglieri; vincendo, pertanto, sei seggi supplementari. Il Partito Conservatore costituisce il pi\u00f9 grande partito di opposizione nel Consiglio con quattro consiglieri mentre i Liberal Democratici ne hanno tre.\nSecondo i \"City's councils get top ratings\" (di BBC News) tutti i rioni del borgo sono tra il 10% pi\u00f9 indigenti del paese, con il 47 % dei bambini che vivono in famiglie a basso reddito.\nHackney, inoltre, ha una reputazione come uno dei borghi con pi\u00f9 alta criminalit\u00e0 di Londra, e alcune delle sue strade, tra cui \"Mare Street\", \"Upper Clapton Road\" e \"Lower Clapton Road\", come \"Murder Mile\" (\"miglio degli omicidi\" in italiano); tuttavia la cooperazione tra la polizia locale e il consiglio ha portato il borgo a una diminuzione del tasso di criminalit\u00e0 pi\u00f9 alta che in qualsiasi altro borgo di Londra nel periodo compreso tra il 2003 e il 2007 (riduzione del 28%).\nGemellaggi.\nIl borgo londinese di Hackney ha stretto accordi di gemellaggio formali con:\nIl borgo ha, inoltre, un accordo informale con:\nIl borgo ha anche relazioni informali con Sudafrica, Turchia e Saint Vincent e Grenadine. L'Ospedale universitario di Homerton ha un proprio gemellaggio con il Centro medico Rambam di Haifa e l'Ospedale di San Giorgio di Grenada. Anche le scuole locali sono esortate ad intraprendere relazioni con specifiche scuole estere; un esempio \u00e8 l'accordo tra la scuola \"Our Lady's\" di Stamford Hill e una scuola di Hangzhou, nel sud-ovest della Cina."}
{"id": "1313454", "revid": "4106", "url": "https://it.wikipedia.org/wiki?curid=1313454", "title": "Matterhorn", "text": ""}
{"id": "1313469", "revid": "33689", "url": "https://it.wikipedia.org/wiki?curid=1313469", "title": "Cassio Dione (console 291)", "text": "Lo storico Cassio Dione Cocceiano, console morto nel 230 circa, fu probabilmente suo nonno o il suo bisnonno. La sua famiglia era di Nicea in Bitinia.\nCassio Dione fu console nel 291, proconsole d'Africa nel 295 (probabilmente dal 1\u00ba luglio 294 al 1\u00ba luglio 295) per esercitare la prefettura urbana di Roma dal 18 febbraio 296 al 297.\nPossedeva una casa sul Palatino, la \"Domus Dionis\", ed \u00e8 elencato tra i senatori che versarono 400.000 sesterzi a testa per l'erezione di un edificio ()."}
{"id": "1313474", "revid": "767487", "url": "https://it.wikipedia.org/wiki?curid=1313474", "title": "Lapponia (provincia storica)", "text": "La provincia della Lapponia (\"Lappland\" in svedese, \"Lappi\" in finlandese) fu una provincia storica, o \"landskap\", dell'Impero svedese, situata nel nord della nazione e costituitasi come evoluzione del Lappmarken. Nel 1809 la parte orientale fu ceduta alla Russia, che comport\u00f2 la nascita, oltre alla Lapponia svedese, di una Lapponia finlandese, al tempo granducato dell'Impero russo.\nOggigiorno, mentre la parte svedese non ha pi\u00f9 poteri amministrativi, in Finlandia \u00e8 ancora presente la provincia della Lapponia, contenente anche aree non comprese nella regione storica della Lapponia.\nDistretti storici.\nPrima della cessione delle parti orientali alla Russia, la Lapponia era divisa nei seguenti distretti:"}
{"id": "1313481", "revid": "320578", "url": "https://it.wikipedia.org/wiki?curid=1313481", "title": "Yulia Nesterenko", "text": ""}
{"id": "1313483", "revid": "132266", "url": "https://it.wikipedia.org/wiki?curid=1313483", "title": "Monsignor Lefebvre", "text": ""}
{"id": "1313484", "revid": "132266", "url": "https://it.wikipedia.org/wiki?curid=1313484", "title": "Mgr Lefebvre", "text": ""}
{"id": "1313487", "revid": "3082", "url": "https://it.wikipedia.org/wiki?curid=1313487", "title": "Codice Teodosiano", "text": ""}
{"id": "1313489", "revid": "287204", "url": "https://it.wikipedia.org/wiki?curid=1313489", "title": "La radiolina", "text": "La radiolina \u00e8 il quinto album da solista (il quarto in studio) di Manu Chao, pubblicato nel 2007. \"Rainin in Paradize\" \u00e8 stato il primo singolo estratto. Il video di questo singolo \u00e8 stato diretto dal regista serbo Emir Kusturica. Esiste anche un video della canzone \"Me llaman calle\", che ha come protagonista lo stesso Manu Chao, mentre suona dal vivo in un locale."}
{"id": "1313494", "revid": "10712791", "url": "https://it.wikipedia.org/wiki?curid=1313494", "title": "Calcio Carpi", "text": ""}
{"id": "1313496", "revid": "57342", "url": "https://it.wikipedia.org/wiki?curid=1313496", "title": "Middle Temple", "text": "L'Onorevole Societ\u00e0 del Middle Temple (in inglese \"The Honourable Society of the Middle Temple\") \u00e8 una delle quattro associazioni professionali inglesi (Inns of Court) di cui deve essere membro ogni avvocato. La Middle Temple ruota intorno alla Corte di giustizia (\"Royal Courts of Justice\") di Londra.\nPer il suo prestigio, rappresenta il nucleo ideale dell'identit\u00e0 dell'avvocato inglese (\"barrister\")."}
{"id": "1313497", "revid": "486946", "url": "https://it.wikipedia.org/wiki?curid=1313497", "title": "A.S.D. Pro Italia Galatina", "text": ""}
{"id": "1313498", "revid": "6923", "url": "https://it.wikipedia.org/wiki?curid=1313498", "title": "Circuito di Losail", "text": "Il Losail International Circuit \u00e8 un circuito posizionato vicino a Doha nello Stato del Qatar.\nStoria.\nCostruito in appena un anno da 1000 lavoratori al costo di 58 milioni di dollari, fu inaugurato nel 2004 con il Marlboro Grand Prix of Qatar, vinto da Sete Gibernau.\nPer quanto riguarda il motociclismo, le competizioni maggiori disputate sono le gare del Motomondiale e del Campionato mondiale Superbike.\nIl circuito misura , il rettilineo pi\u00f9 lungo misura 1068 metri. Il tracciato \u00e8 circondato da erba artificiale per limitare l'afflusso di sabbia dal vicino deserto. Una caratteristica di questo circuito \u00e8 la possibilit\u00e0 di correre di notte, grazie ad un perfetto impianto di illuminazione; l'edizione 2008 del Gran Premio motociclistico del Qatar \u00e8 stata cos\u00ec la prima gara del motomondiale disputata in notturna.\nNel campo delle competizioni automobilistiche il circuito ospita una tappa delle GP2 Asia Series nel 2009.\nNella stagione di Formula 1 il circuito ospita la prima edizione del Gran Premio del Qatar, aggiunto al calendario in sostituzione del Gran Premio d'Australia precedentemente annullato a causa della pandemia di COVID-19.\nIl record assoluto del circuito \u00e8 di 1'20\"827 stabilito da Lewis Hamilton su Mercedes nelle qualifiche del Gran Premio del Qatar 2021."}
{"id": "1313499", "revid": "78273", "url": "https://it.wikipedia.org/wiki?curid=1313499", "title": "Univer Vernici Castelletto Ticino", "text": ""}
{"id": "1313500", "revid": "44638", "url": "https://it.wikipedia.org/wiki?curid=1313500", "title": "Pallacanestro Lago Maggiore Castelletto Ticino", "text": ""}
{"id": "1313505", "revid": "1318658", "url": "https://it.wikipedia.org/wiki?curid=1313505", "title": "Valdazze", "text": "Valdazze \u00e8 una localit\u00e0 nel comune di Pieve Santo Stefano (Arezzo), sorta nel 1964 per opera del cavalier Silvio Giorgetti, che voleva farne un'importante localit\u00e0 turistica, detta \"Il villaggio del cantante\".\nLa storia.\nIn pochi anni, nell'area precedentemente disabitata, vennero costruiti la chiesa, un grande condominio, un ristorante-albergo, attrezzature sportive, negozi ed una serie di villette. Il terreno venne offerto ai cantanti Gianni Meccia, Jimmy Fontana, Bobby Solo e Checco Marsella de i Giganti, con l'obbligo di costruzione entro due anni. La stipula avvenne nello studio del notaio Ghi di Roma e l'inaugurazione ufficiale del \"Villaggio del cantante\" avrebbe dovuto esser trasmessa da Pippo Baudo sulla Rai, ma non se ne fece mai niente.\nIl progetto prosegu\u00ec con la costruzione di diverse ville private e attualmente nel villaggio sono presenti una trentina di abitazioni che durante l'estate vengono utilizzate per la villeggiatura. Gran parte delle strutture turistiche per\u00f2, praticamente mai entrate in funzione, giacciono da allora in stato di abbandono.\nCuriosit\u00e0.\nTuttora nelle province di Arezzo, Rimini e Forl\u00ec-Cesena, sui bordi delle principali strade che conducono verso l'Appennino, campeggiano decine di grandi scritte, fatte a mano con vernice bianca dallo stesso Giorgetti durante la notte, con la parola \"Valdazze\" e la freccia che indica la direzione per il paesino.\nNel 2012 il musicista Mirco Mariani con il suo progetto \"Saluti da Saturno\" dedica un brano a Valdazze, intitolando cos\u00ec anche l'intero album."}
{"id": "1313511", "revid": "767487", "url": "https://it.wikipedia.org/wiki?curid=1313511", "title": "Angie Stone", "text": "Carriera.\nIl suo esordio nel mondo della musica risale all'inizio degli anni '80 quando, appena ventenne, con il nome di Angie B fa parte del trio femminile The Sequence, uno dei primi gruppi funk/hip hop a riscuotere un discreto successo nelle classifiche americane di musica nera del tempo. Successivamente collabora con il gruppo hip hop old school e elektro funk dei Mantronix, e in seguito anche con Lenny Kravitz e Vanessa Paradis come corista e sassofonista.\nNegli anni '90 entra a fare parte del gruppo R&amp;B Vertical Hold con cui pubblica due album: \"A Matter of Time\" (1993) e \"Head First\" (1995). Nel 1996 si unisce al gruppo dei Devox e con lui scrive e registra \"Devox Featuring Angie B. Stone\", pubblicato solo in Giappone nello stesso anno. Intanto collabora con D'Angelo alle liriche di alcuni brani dei due acclamati album \"Brown Sugar\" (1995) e \"Voodoo\" (2000), e lavora come corista per i suoi concerti.\nCarriera solista.\nIl suo album di debutto, \"Black Diamond\", viene pubblicato nel settembre del 1999 con l'etichetta Arista Records.\nSuccessivamente, nell'ottobre del 2001, pubblica \"Mahogany Soul\" e \"Stone Love\" nel luglio del 2004, entrambi con la J Records. Nel 2003 partecipa ad alcuni brani della colonna sonora del film \"The Fighting Temptations\", in cui ha anche recitato.\nNel 2005 pubblica una raccolta dei suoi successi, \"\".\nNel 2007 firma un contratto con la casa discografica Stax Records e pubblica il suo quarto album di inediti, \"The Art of Love &amp; War\", trainato dal primo singolo \"Baby\" in duetto con la veterana del soul Betty Wright.\nIl 23 novembre 2009 pubblica il nuovo album, dal titolo \"Unexpected\", che segna un cambio di genere musicale e di immagine, ispirato anche dalla perdita inaspettata del padre nei primi mesi del 2009.\nA seguire pubblica l'album \"Rich Girl\", nel 2012, e \"Dream\", nel 2015.\nVita privata.\nHa due figli, una femmina e un maschio, avuto dallo stesso D'Angelo, di cui \u00e8 stata per molti anni compagna negli anni '90."}
{"id": "1313512", "revid": "132266", "url": "https://it.wikipedia.org/wiki?curid=1313512", "title": "Marcel-Fran\u00e7ois Lefebvre", "text": ""}
{"id": "1313518", "revid": "116307663", "url": "https://it.wikipedia.org/wiki?curid=1313518", "title": "Steorn", "text": "Steorn Ltd \u00e8 una azienda per lo sviluppo di tecnologie avanzate con sede a Dublino, Irlanda.\nQuesta azienda \u00e8 venuta alla ribalta della cronaca nell'agosto del 2006 per aver pubblicato una intera pagina a pagamento sulla rivista The Economist dove annunciava di aver inventato una tecnologia per produrre energia \"libera e pulita\" (in evidente contrasto alle leggi di conservazione dell'energia), non solo, ma all'interno del comunicato annunciava che avrebbe scelto un giur\u00ec di scienziati che avrebbero verificato la bont\u00e0 dell'invenzione.\nSinteticamente, con tale annuncio, l'azienda afferma di aver sviluppato una tecnologia di Energia libera che pu\u00f2 essere equiparata ad una macchina a moto perpetuo. Tale tecnologia \u00e8 in contrasto con le leggi fondamentali della termodinamica ed in particolar modo con il primo principio.Al momento, nessuna conferma scientifica su quanto dichiarato dall'azienda \u00e8 divenuta di dominio pubblico.\nStoria.\nL'azienda viene fondata nel 2000. Nel maggio del 2006 il giornale \"The Sunday Business Post\" riporta che la Soc. Steorn inizi\u00f2 la sua attivit\u00e0 come una societ\u00e0 legata al business Internet dot.com, la quale aveva sviluppato un microgeneratore basato sullo stesso principio dei generatori ad energia cinetica. In pratica aveva creato un sito web per l'e-commerce dei prodotti.nel 2006 Steorn annunci\u00f2 che la societ\u00e0 aveva avuto un finanziamento di circa \u20ac2.5 milioni da parte di \"importanti investitori\" ed oramai era al terzo anno dei quattro previsti per lo sviluppo del suo microgeneratore.La Soc. Steorn ha dichiarato che l'anticipazione fatta con l'annuncio dell'Agosto del 2006 sull The Economist \u00e8 stato fatto come intervento previsto dal proprio \"piano di gestione crisi\" al fine di prevenire la perdita della propria priorit\u00e0 sull'invenzione\nComunicazione dell'invenzione di un dispositivo per la produzione di energia in modo non convenzionale.\nNell'Agosto 2006 la societ\u00e0 comunica di aver sviluppato una tecnologia per la produzione di energia con efficienza superiore all'unit\u00e0, in evidente contrasto con le attuali leggi della termodinamica.Tale annuncio, per certi versi fa assomigliare l'invenzione ad un generatore a moto perpetuo, viene mediaticamente amplificato dalla pubblicazione di una pagina pubblicitaria sulla nota rivista internazionale di economia The Economist. Tale comunicazione inizia con:\nSteorn ha poi dichiarato che, la definizione di \"energia libera\" si debba intendere come \"l'energia prodotta senza ricorso alle fonti esterne\"; \"energia pulita\" significa che \"durante il funzionamento tale tecnologia non produce emissioni inquinanti\"; \"energia costante\" significa che, con l'eccezione di un guasto meccanico, tale tecnologia continuer\u00e0 a funzionare.Steorn afferma di essere cosciente che la somma di queste affermazioni sia quella che meglio descrive la loro tecnologia e ci\u00f2 che afferma \u00e8 una netta violazione del principio di conservazione dell'energia.\nInoltre afferma che tali dichiarazioni sono state confermate da almeno 8 scienziati e tecnici indipendenti plurilaureati, che hanno verificato il corretto funzionamento del dispositivo, ma non vogliono esporsi in pubblico per timore di essere invischiati in qualche controversia. Non solo, ma l'Accordo di non divulgazione, con loro firmato, gli impedisce di pubblicarne i nomi.\nIl 9 febbraio 2007, Steorn ha comunicato che la loro tecnologia sarebbe stata diffusa con il marchio: \"Orbo\".\nProcesso di validazione.\nL'annuncio della Steorn con la loro pagina pubblicitaria sul The Economist ha attratto l'attenzione di molti scienziati operanti nel campo della fisica sperimentale, con l'intento di indire una sorta di sfida al fine di verificare tali affermazioni.\u00c8 stato cos\u00ec indetto un concorso per la nomina di 12 scienziati al fine di organizzare un rigoroso test per verificare le affermazioni della ditta e pubblicare, a livello mondiale, i risultati definitivi. La precisa pianificazione dei test, che non avrebbero dovuto protrarsi oltre la fine del 2007 ed i tipi di test da effettuare, sarebbero stati determinati tramite un apposito gruppo di controllo (Jury) formato da 22 membri.\nVerdetto del gruppo di controllo.\nIl gruppo di controllo presieduto dal Professore Emerito di Ingegneria Elettronica dell'Universit\u00e0 dell'Alberta Ian MacDonald cominci\u00f2 i lavori nel febbraio 2007. Nel giugno del 2009 il gruppo di controllo annunci\u00f2 unanimemente che \"I tentativi di dimostrare il funzionamento della tecnologia Steorn non hanno dimostrato la produzione di energia. La giuria \u00e8 dunque sciolta.\" Dick Ahlstrom scrisse sull'Irish Times che si poteva definitivamente concludere che la tecnologia Steorn non funzionava."}
{"id": "1313521", "revid": "92719", "url": "https://it.wikipedia.org/wiki?curid=1313521", "title": "Balene con i denti", "text": ""}
{"id": "1313522", "revid": "92719", "url": "https://it.wikipedia.org/wiki?curid=1313522", "title": "Capodoglio pigmeo", "text": ""}
{"id": "1313523", "revid": "92719", "url": "https://it.wikipedia.org/wiki?curid=1313523", "title": "Capodoglio nano", "text": ""}
{"id": "1313524", "revid": "92719", "url": "https://it.wikipedia.org/wiki?curid=1313524", "title": "Kogia simus", "text": ""}
{"id": "1313525", "revid": "1543377", "url": "https://it.wikipedia.org/wiki?curid=1313525", "title": "0543", "text": "0543 \u00e8 il prefisso telefonico del distretto di Forl\u00ec, appartenente al compartimento di Bologna.\nIl distretto comprende la parte occidentale della provincia di Forl\u00ec-Cesena. Confina con i distretti di Ravenna (0544) a nord, di Cesena (0547) a est, di Rimini (0541) a sud-est, di Arezzo (0575) a sud, di Firenze (055) a sud-ovest e di Faenza (0546) a ovest.\nAree locali e comuni.\nIl distretto di Forl\u00ec comprende 15 comuni compresi in 1 area locale, nata dall'aggregazione dei 5 preesistenti settori di Bagno di Romagna, Forl\u00ec, Predappio, Rocca San Casciano e Santa Sofia: Bagno di Romagna, Bertinoro, Castrocaro Terme e Terra del Sole, Civitella di Romagna, Dovadola, Forl\u00ec, Forlimpopoli, Galeata, Meldola, Portico e San Benedetto, Predappio, Premilcuore, Rocca San Casciano, Santa Sofia e Verghereto ."}
{"id": "1313531", "revid": "287204", "url": "https://it.wikipedia.org/wiki?curid=1313531", "title": "Sindaco di Londra", "text": "Il Sindaco di Londra (\"Mayor of London\" o \" London Mayor\") \u00e8 l'autorit\u00e0 elettiva che governa l'area della Grande Londra. Il ruolo, creato nel 2000, \u00e8 stato il primo ed \u00e8 tuttora l'unico a elezione diretta per un sindaco nel Regno Unito. Il primo sindaco \u00e8 stato Ken Livingstone; il secondo sindaco \u00e8 stato Boris Johnson; e il terzo nonch\u00e9 l'attuale sindaco \u00e8 Sadiq Khan, eletto nel 2016.\nRuolo.\nIl sindaco \u00e8 responsabile delle finanze e della pianificazione strategica di funzioni governative sull'area della Grande Londra. I suoi piani sono votati dalla London Assembly e messi in pratica dalle Greater London Authority. Tra le aree di responsabilit\u00e0 ci sono i trasporti, la polizia, i vigili del fuoco, i servizi di emergenza, la cultura e lo sviluppo economico.\nPoteri aggiuntivi.\nIl Dipartimento per le Comunit\u00e0 ed il Governo locale ha proposto nuovi poteri da affidare al sindaco il 13 luglio 2006, tra cui un ruolo rafforzato sulla pianificazione e altri campi d'azione come lo smaltimento dei rifiuti, lo sport, la salute, l'ambiente e le relazioni con i corpi funzionali.\nElezioni.\nIl mandato del sindaco di Londra dura quattro anni, con la prima elezione avvenuta nel maggio 2000. Come la maggior parte degli incarichi elettivi nel paese, c'\u00e8 un deposito, in questo caso di \u00a310.000, che \u00e8 rimborsabile se il candidato ottiene almeno il 5% dei voti di prima preferenza.\nIl sindaco di Londra \u00e8 l'unico di tutto il Regno Unito ad essere eletto direttamente dai cittadini. Si usa il sistema del voto suppletivo: ogni elettore ha due voti, uno principale ed uno di riserva. Viene eletto il candidato che ottenga la maggioranza assoluta dei voti principali. Qualora ci\u00f2 non accada, ai due principali candidati vengono assegnati tanti voti aggiuntivi quanti sono i voti di riserva loro accordati dagli elettori dei candidati minori (non si contano i voti di riserva di chi ha scelto l'avversario). Il contendente che assomma pi\u00f9 voti a questo punto del calcolo \u00e8 dichiarato vincitore.\n2000.\nLa campagna elettorale del 2000 fu contrassegnata da incidenti. Il vincitore finale, Ken Livingstone, contraddisse la sua precedente affermazione di non correre come indipendente, dopo aver perso le primarie del Partito Laburista contro Frank Dobson. Nel 1998 aveva indicato che avrebbe governato un solo mandato (impegno che conferm\u00f2 nel corso della campagna 2000), quando rispose al libro bianco della GLA: \u00abSe ho la fortuna di essere eletto come primo sindaco di Londra [...] non vorrei servire pi\u00f9 di un mandato\u00bb.\nIl Partito conservatore dovette sostituire Lord Archer di Weston-super-Mare come proprio candidato, quando questi fu accusato di spergiuro. Steven Norris fu scelto come suo sostituto, nonostante rivelazioni di tabloid sulle sue numerose relazioni extra-coniugali. La candidata liberaldemocratica fu Susan Kramer.\nIniziative.\nTra le iniziative prese da Ken Livingstone come sindaco vi sono stati il \"London congestion charge\" sui veicoli privati in transito nell'area centrale di Londra nei giorni feriali, la creazione della \"London Climate Change Agency\", la \"London Energy Partnership\" e la fondazione dell'organizzazione internazionale \"Large Cities Climate Leadership Group\".\nSi annovera anche il \"London Partnerships Register\", un formulario volontario senza valore legale che per dare alle coppie dello stesso sesso la possibilit\u00e0 di registrare la loro relazione, e spian\u00f2 la strada per l'introduzione delle unioni civili da parte del Parlamento del Regno Unito. A differenza di queste ultime, il \"London Partnerships Register\" \u00e8 aperto a coppie eterosessuali che desiderano un riconoscimento pubblico meno impegnativo del matrimonio.\nCome sindaco di Londra, Ken Livingstone fu anche un sostenitore dell'assegnazione delle Olimpiadi del 2012. In un dibattito elettorale nel programma \"Question Time\" della BBC nell'aprile 2008 dichiar\u00f2 che la ragione principale era che ci\u00f2 avrebbe portato finanziamenti sicuri per la riqualificazione dell'east End. Nell'estate del 2007 port\u00f2 il percorso del Tour de France a Londra.\nNel maggio 2008, Boris Johnson introdusse una nuova iniziativa di sicurezza nei trasporti pubblici posizionando 440 poliziotti ad alta visibilit\u00e0 nelle stazioni degli autobus e nelle immediate vicinanze. Fu annunciata anche la messa al bando dell'alcool in metropolitana, autobus, ferrovie di superficie, servizi tranviari e stazioni in tutta la capitale.\nNello stesso mese, Boris Johnson annunci\u00f2 la chiusura del giornale \"The Londoner\" con un risparmio di circa 2,9 milioni di sterline. Una percentuale di questa cifra sar\u00e0 spesa per la piantumazione di diecimila nuovi alberi lungo le vie.\nStipendio.\nIl salario del sindaco di Londra \u00e8 simile a quello di un ministro del governo, attualmente di \u00a3143.911 l'anno."}
{"id": "1313533", "revid": "33689", "url": "https://it.wikipedia.org/wiki?curid=1313533", "title": "Virio Lupo (console 278)", "text": "Biografia.\nVirio Lupo fu console suffetto, probabilmente prima del 275, e, come consolare, venne assegnato alla \"regio II Caelimontium\", uno dei quartieri di Roma, secondo la pratica iniziata dall'imperatore Alessandro Severo di assegnare un consolare a ciascuna \"regio\".\nFu poi governatore d'Arabia e \"praeses\" di \"Celesiria\" dopo il 272: in queste vesti fu anche \"iudici sacrarum cognitionum\" prima \"per Orientem\" e poi \"per Aegyptus\". In seguito al rinnovamento del culto del dio Sole da parte dell'imperatore Aureliano, Lupo tenne il pontificato \"Dei Solis\". Nel 278 divenne console ordinario con l'imperatore Probo; nello stesso anno ottenne la prefettura urbana di Roma, che tenne fino al 281."}
{"id": "1313534", "revid": "1957579", "url": "https://it.wikipedia.org/wiki?curid=1313534", "title": "Stockholm (nave)", "text": "La Stockholm \u00e8 un ex transatlantico da passeggeri con prora e con caratteristiche strutturali da rompighiaccio di nazionalit\u00e0 svedese. Costruita nel 1948 dalla G\u00f6taverken di G\u00f6teborg, impiegata dalla compagnia marittima Swedish America Line sulla linea passeggeri tra Stoccolma e New York.\nDal 1\u00ba marzo 2016 \u00e8 in servizio come nave da crociera per la compagnia Cruise &amp; Maritime Voyages con il nome di Astoria. Con il ritiro della \"Doulos Phos\" nel 2010, \u00e8 (da gennaio 2016) la pi\u00f9 vecchia nave passeggeri del mondo in servizio attivo.\nLa \"Stockholm\" \u00e8 passata alla storia per aver speronato ed essere stata la causa del naufragio della turbonave italiana \"Andrea Doria\" della Societ\u00e0 pubblica di linea \" Italia \" di Navigazione SpA di Genova avvenuto il 26 luglio 1956.\nCaratteristiche.\nAll'epoca del varo, pur essendo la pi\u00f9 piccola nave passeggeri a fare servizio tra le due sponde dell'Atlantico settentrionale, rappresentava la pi\u00f9 grande nave uscita dai cantieri svedesi, progettata per trasportare 395 persone, suddivise in una prima classe da 113 passeggeri, una classe turistica da 282 passeggeri ed un equipaggio di 220 persone. Al fine di potersi districare in mari ghiacciati, fu dotata di prua rinforzata, simile ai rompighiaccio.\nNel 1952 fu sottoposta a lavori di ampliamento, con un aumento della stazza lorda a 12.644 tonnellate e della capienza fino a 568 passeggeri. Nel 1955 fu dotata di alette stabilizzatrici.\nLa collisione con l'\"Andrea Doria\".\nLa Stockholm \u00e8 passata alla storia per il drammatico affondamento del transatlantico italiano Andrea Doria, avvenuto il 25 luglio 1956. Nell'incidente morirono anche cinque membri del suo equipaggio. Al momento dell'incidente, al posto del capitano Gunnar Nordenson, si trovava al comando il ventiseienne terzo ufficiale Johan-Ernst Carstens-Johannsen. Le navi, che non erano in rotta di collisione, vi entrarono per un'errata lettura del radar della nave svedese, per mancanza di contatti radio e visivi (a causa della fitta nebbia). L'Andrea Doria tent\u00f2 inutilmente una manovra d'emergenza virando a sinistra e fu speronata nella fiancata di dritta. La Stockholm penetr\u00f2 ortogonalmente con la prua rinforzata nella fiancata dell'Andrea Doria, che nel frattempo continuava la sua corsa, all'altezza della plancia, sfondando tre ponti (per un'altezza di dodici metri) e uccidendo, schiacciandoli, i quarantasei passeggeri alloggiati nelle cabine interessate dall'urto. Una ragazza di quattordici anni, Linda Morgan, occupante una di queste cabine, fu fortunosamente sbalzata sulla nave svedese riportando solo una frattura e ferite lievi. Cinque marittimi della Stockholm, alloggianti a prua, furono vittime dello scontro, insieme a numerosi feriti. Con la prua affondata di 90 centimetri, la nave svedese si adoper\u00f2 per soccorrere i naufraghi dell'Andrea Doria, imbarcando, provenienti da quest'ultima, 327 passeggeri e 245 membri dell'equipaggio. La nave fece poi rotta verso New York, ove arriv\u00f2 il 27 luglio.\nServizio dopo la collisione.\nIl transatlantico fu quindi riparato a New York dalla Bethlehem Steel Company Shipbuilding Division, con un costo di un milione di dollari americani, e tre mesi dopo l'incidente riprese il servizio nella Swedish America Line fino al 1960, quando venne acquistato dal governo tedesco orientale. La VEB Deutsche Seereederei lo utilizz\u00f2 fino al 1985 con base a Rostock. Dal 1966 e fino al 1985, nei mesi invernali fu in servizio presso la societ\u00e0 marittima Stena Line.\nIn seguito, nell'aprile 1985, l'unit\u00e0 fu venduta ad una societ\u00e0 marittima panamense, la Neptunus Rex Enterprises, che la utilizz\u00f2 fino alla fine dell'anno. La nave fu quindi lasciata in disarmo a Southampton dal dicembre 1985 fino al 1989, con una parentesi in veste di nave caserma e ricovero per rifugiati politici a Oslo, in Norvegia.\nLa ricostruzione.\nNel maggio 1989 la nave venne venduta alla societ\u00e0 marittima Star Lauro Lines, che la fece sottoporre, presso le riparazioni navali di Varco Chiappella al Molo Giano del porto di Genova, a profondi lavori di trasformazione, nelle sovrastrutture e nello scafo. Quest'ultimo fu dotato, nella zona poppiera, di controcarene per aumentare la stabilit\u00e0, modificando profondamente lo specchio di poppa (con la caratteristica forma a \u201ccoda d'anatra\u201d) ed il profilo della nave. In occasione della trasformazione sono anche stati sostituiti i motori con altri pi\u00f9 potenti. Contestualmente l'unit\u00e0, riconvertita in nave da crociera, venne ribattezzata Italia I; rimase inattiva fino al 1993, anno in cui inizi\u00f2 effettivamente il servizio crociere.\nServizio crociere.\nDa allora la nave ha cambiato pi\u00f9 volte nome e proprietari, Italia Prima, Valtur Prima, Caribe, Athena e Azores, ma sempre utilizzata per servizio crociere.\nIl 3 dicembre 2008 ha subito un attacco da parte dei pirati somali nel Golfo di Aden, i quali hanno circondato la nave con ventinove imbarcazioni. Allertate le forze di sicurezza, \u00e8 accorso in aiuto un aereo P-3 Orion della Marina militare degli Stati Uniti. Nel frattempo veniva scongiurato l'abbordaggio da parte dei pirati mediante l'utilizzo degli idranti con potenti getti d'acqua. Successivamente i pirati, in seguito all'arrivo dell'aereo, si sono allontanati e la \"Athena\" ha proseguito il suo viaggio verso l'Australia.\nAttualmente naviga per CMV, mentre in inverno rimane ormeggiata in Messico."}
{"id": "1313535", "revid": "118792256", "url": "https://it.wikipedia.org/wiki?curid=1313535", "title": "Rufus Wainwright (album)", "text": "Rufus Wainwright, pubblicato nel 1998 dalla DreamWorks \u00e8 l'album d'esordio dell'omonimo cantautore Rufus Wainwright.\nIl disco.\nDopo le apparizioni musicali di Rufus Wainwright negli album e nei concerti della madre e della zia Kate e Anna McGarrigle, nel 1998 arriva il momento del debutto discografico per il cantante statunitense.\nL'album nasce grazie all'interferenza del padre Loudon Wainwright III che consegna un demo ai produttori della DreamWorks, che soddisfatti dall'ascolto lo mettono sotto contratto e lo affidano all'esperienza di Jon Brion.\nI testi dell'album sono ricchi di riferimenti a episodi della vita privata del cantante, a cominciare dalla relazione con Danny, uno dei suoi primi amori, sulla quale si sofferma pi\u00f9 volte (\"Foolish Love\", \"Danny Boy\" e \"Sally Ann\"). In \"Millbrooks\", invece, richiama alla memoria gli anni passati in una scuola di musica vicino a New York. \nPi\u00f9 tragici gli eventi dietro a \"In my arms\" e \"Baby\", in cui Rufus parla del suo incontro con un ragazzo tossicodipendente con il quale condivide una notte di sesso, ma che, di l\u00ec a poco, tenter\u00e0 il suicidio. Ancora di droga si accenna in \"Matin\u00e9e Idol\" dedicata a River Phoenix attore scomparso prematuramente nell'ottobre 1993 proprio a causa di un'overdose di cocaina. Non meno leggero \u00e8 il tema di fondo di \"Barcelona\" nella quale emerge il desiderio di fuggire dalle preoccupazioni e dalle paure che ci angosciano, quella di Rufus \u00e8 l'AIDS, che si sta diffondendo sempre pi\u00f9 velocemente negli anni del suo coming out.\nAlle donne della sua vita dedica invece \"Beauty Mark\" e \"Damned Ladies\". La prima porta al centro dell'attenzione la relazione con la madre, la seconda la passione per il cantante per l'opera e in particolar modo per le pi\u00f9 famose eroine del genere \"Desdemona\", \"Tosca\", ecc.\nGrazie a quest'album la rivista \"Rolling Stone\" ha nominato Rufus Wainwright \"Best New Artist\" nel 1998.\nTracce.\nMusiche e testi: Rufus Wainwright\nIn Francia l'album viene ripubblicato nel 1999 con allegato un bonus CD dal titolo \"4 Chansons In\u00e9dites\" contenente:"}
{"id": "1313539", "revid": "125482583", "url": "https://it.wikipedia.org/wiki?curid=1313539", "title": "Fila (azienda)", "text": "La Fila Inc. \u00e8 un'azienda italiana dedicata alla produzione e commercializzazione di calzature, abbigliamento sportivo, ordinario e intimo. Fondata nel 1911 in Piemonte a Coggiola. Si \u00e8 imposta sul mercato globale affiancando il proprio marchio a campioni e progetti sportivi. Dal 2007 \u00e8 posseduta dal gruppo Fila Korea, con sede a Seul, operante in tutto il mondo con uffici in 11 Paesi.\nDal 2010 \u00e8 quotata alla Borsa di Seul.\nStoria.\nNel 1911 i fratelli Fila impiantano a Coggiola, in provincia di Biella, un'azienda che produceva maglieria intima maschile e femminile. Il 9 febbraio 1923 nasce a Biella la societ\u00e0 Maglificio Biellese con sede in Viale Cesare Battisti. La fabbrica produce abbigliamento intimo uomo, donna, bambino. Nel 1967 il Maglificio Biellese diventa Maby, Maglificio Biellese Fratelli Fila Spa. Il Maglificio, accanto alla Filatura di Cossato e alla Tessitura di Coggiola, si distingue come una realt\u00e0 in grado di sviluppare al suo interno tutti i processi di lavorazione del tessuto, dal filo al capo finito.\nNel 1973 avviene il grande cambiamento: Maby diventa Fila Sport e Fila impone il suo nome nel mercato internazionale inizialmente con la linea tennis, contraddistinta dalla \"F\" rossa e blu creata da Sergio Privitera.\nIl successo del marchio si completa nel settore delle calzature sportive, attraverso una licenza di successo per distribuzione negli Stati Uniti, per poi imporsi anche in Europa attraverso una sinergia tra le due collezioni di scarpe sportive, europea e statunitense. Da menzionare la presentazione della scarpa da tennis \"Carbonium graphite shoes\" una delle prime al mondo con un inserto di una lama di carbonio.\nDi propriet\u00e0 Gemina.\nIl successo commerciale, dovuto ad Enrico Frachey, a lungo alla guida dell'azienda, spinge l'allora Gemina di Cesare Romiti ad acquisire il pacchetto di maggioranza, il 53,2% del capitale, di Fila nel 1988.\nPer Gemina \u00e8 l'esordio nella moda; nel 1993 acquisisce il marchio Ciesse Piumini; nel 1995 incorpora nelle proprie partecipazioni anche il Gruppo Finanziario Tessile di Torino (GFT NET). Nel marzo del 1997 l'holding si scinde in due societ\u00e0: l'una rimane Gemina; l'altra, che raccoglie le partecipazioni industriali, diventa Hdp. A quest'ultima societ\u00e0 competono i due business principali: l'editoria con il Gruppo Rizzoli-Corriere della Sera, e la moda con la GFT NET e la Fila, a cui nel 1998 si aggiunge la prestigiosa griffe Valentino.\nSi prefigura quindi un prestigioso polo del lusso italiano, che mai per\u00f2 si \u00e8 realizzato, a causa dei pessimi risultati economici-finanziari della holding milanese, influenzati principalmente dall'andamento negativo del settore dell'abbigliamento, risultati addirittura disastrosi per GFT. I conti costringono i soci (Fiat, Pirelli, IntesaBci e Mittel) al completo abbandono del settore moda per concentrarsi sull'editoria.\nDa Gemina agli statunitensi.\nNel giugno del 2003 Rcs MediaGroup (ex Hdp) cede alla Sport Brands International, con sede a Bermuda e controllata dal fondo privato di investimenti statunitense Cerberus il proprio pacchetto di azioni.\nLa sede storica di Biella viene trasferita a Milano.\nSotto il controllo sudcoreano.\nNel 2007 Sport Brands International cede tutte le attivit\u00e0 del gruppo Fila a livello mondiale (il valore della transazione \u00e8 stato superiore ai 350 milioni di dollari) all\u2019imprenditore di Seul Gene Yoon, amministratore delegato di Fila Korea, la filiale sudcoreana da lui acquistata gi\u00e0 nel 2005 per 127 milioni di dollari. Quello stesso anno Paris Hilton viene pagata un milione di dollari per reclamizzare il brand in Corea.\nNel 2008 i diritti per il mercato europeo passano a Integrix BV Group. Nel 2010 nasce a Biella la Fondazione Fila Museum, che racchiude al suo interno tutto il patrimonio storico dell'azienda. Nel 2011 la sede di Fila Europe viene trasferita nuovamente a Biella con appena una ventina di dipendenti dopo la chiusura di quella milanese.\nNel 2012 Gene Yoon decide di rafforzare la presenza del marchio in India.\nNel 2018 si lancia anche nel mondo della moda, partecipando alla Milano Fashion Week e iniziando una collaborazione con Fendi.\nNel 2019 Fila Holdings acquisisce, attraverso la filiale Magnus Holdings Co., il 52% del capitale di Acushnet Company. I principali azionisti di Fila Holdings risultano Piemonte Co., Ltd con il 20% (il 75% di Piemonte \u00e8 nelle mani di Gene Yoon), Fila Holdings con il 20% e National Pension Servi della Corea del Sud con il 13%. Gene Yoon \u00e8 presidente di Fila Holdings, mentre dal 2018 Yoon Keun-chang \u00e8 nominato amministratore delegato.\nIl tennis.\nIl debutto nello sport avviene attraverso il tennis, disegnando completi che si discostavano dai tradizionali, sempre rigorosamente bianchi, ed introducendo il cotone a costine. Negli anni settanta il marchio \u00e8 adottato da campioni come Guillermo Vilas ma soprattutto Bj\u00f6rn Borg. In quegli anni in Italia Fila veste Adriano Panatta, il giocatore italiano pi\u00f9 rappresentativo. La Fila si dedicher\u00e0 anche alla produzione di racchette da tennis: da Gianni Ocleppo a Victor Pecci sono stati tanti gli ex Davisman che hanno utilizzato una racchetta Fila. L'ascesa di Fila sui campi di tennis prosegue negli anni ottanta e novanta con Gabriela Sabatini, Monica Seles e Boris Becker, atleti che si sono distinti sia per i loro risultati sportivi, sia per il loro stile unico in campo. Per ventidue anni, Fila \u00e8 stata sponsor del US Open di tennis.\nFila veste alcuni tra i pi\u00f9 forti giocatori di tennis del mondo: James Blake, Dmitrij Tursunov, Marin \u010cili\u0107, Janko Tipsarevi\u0107, Anna \u010cakvetadze e Kim Clijsters: quest'ultima ritiratasi nel 2007 \u00e8 recentemente tornata al tennis professionistico vincendo gli US Open 2009. In Italia Fila \u00e8 sponsor di Andreas Seppi, a lungo primo tennista italiano nel ranking ATP, Fabio Fognini e Karin Knapp. Nel 2012, la serba Jelena Jankovi\u0107 entra a far parte della famiglia Fila. Nel 2008 Fila ha sottoscritto un accordo quinquennale con il prestigioso torneo di Wimbledon per lo sviluppo e la realizzazione di una linea di scarpe ed abbigliamento a doppio marchio. Le nuove proposte sono rese uniche e riconoscibili dal logo \"Wimbledon\" (\"W\").\nLo sci.\nNel 1974 \u00e8 l'esordio nello sci attraverso la collaborazione con il campione svedese Ingemar Stenmark.\nNegli anni seguono le sponsorizzazioni dei pi\u00f9 famosi campioni italiani dello Sci, su tutti Alberto Tomba e Deborah Compagnoni.\nNel 1978 Fila accompagna Reinhold Messner nella storica impresa di scalare l'Everest senza ossigeno per la prima volta. E dopo l'Everest, Messner scala tutte le 14 vette oltre gli ottomila metri indossando abbigliamento tecnico Fila.\nGli altri sport.\nFila si lancia in iniziative pionieristiche come la sponsorizzazione del velista Giovanni Soldini, che accompagna nel giro del mondo in solitaria, o le collaborazioni nel mondo dei motori, iniziate negli anni ottanta con la Brabham e il campione del mondo Nelson Piquet e proseguite nei primi anni duemila attraverso i partenariati con la Scuderia Ferrari e la Ducati Corse. \u00c8 storica la sponsorizzazione del running team di atleti keniani coordinato dal dott. Gabriele Rosa e composto da campioni del calibro di Margaret Okayo e Moses Tanui, capace di vincere 27 maratone consecutive tra il 1998 e il 1999. Antonio Rossi, canoista pluricampione olimpico e portabandiera italiano alle Olimpiadi di Pechino \u00e8 tuttora uno dei testimonial del marchio. Per quanto riguarda il calcio, dalla stagione 2011-2012 \u00e8 lo sponsor tecnico del Blackpool, del Notts County e dalla stagione 2019-2020 \u00e8 lo sponsor tecnico del , mentre in passato \u00e8 stato sponsor tecnico anche della (dal 1997 al 2000) e del West Ham (dal 1999 al 2004). Nel 2016 inoltre, \u00e8 stata sponsor della squadra coreana SKT T1, partecipante al Campionato Mondiale del videogioco League of Legends.\nLe linee moda.\nMa la missione di Fila non si ferma solo alle attivit\u00e0 sportive, entrando nel mondo moda con due linee di punta: \"Vintage Collection\" e \"Gold Collection\". La linea Vintage ripropone, direttamente dagli archivi storici, i prodotti icona Fila reinventati per il ventunesimo secolo. Presenta cos\u00ec prodotti autentici ricreati con nuovi materiali e una vestibilit\u00e0 pi\u00f9 moderna, a dimostrazione che il buon design resiste nel tempo. La Gold Collection propone una linea italiana di lusso, creata con materiali pregiati e dal design raffinato.\nNotevole \u00e8 pure la produzione di orologi da polso per uomini e donne."}
{"id": "1313542", "revid": "108678", "url": "https://it.wikipedia.org/wiki?curid=1313542", "title": "Syria-Coele", "text": ""}
{"id": "1313550", "revid": "47767", "url": "https://it.wikipedia.org/wiki?curid=1313550", "title": "Uther l'Araldo della Luce", "text": ""}
