{"id": "1410402", "revid": "1516566", "url": "https://it.wikipedia.org/wiki?curid=1410402", "title": "Casato di Folkung", "text": "Il Casato di Folkung (svedese \"Folkunga\u00e4tten\"), o Casato di Bj\u00e4lbo (svedese \"Bj\u00e4lbo\u00e4tten\"), fu una famiglia reale svedese proveniente da \u00d6sterg\u00f6tland, tra i cui membri vi sono, oltre a re, anche vescovi e jarl.\nNomi e origini.\nIl nome tradizionale di questo casato \u00e8 \"Casato di Folkung\", che \u00e8 ancora il pi\u00f9 usato in Svezia nelle opere che lo riguardano. Questo nome probabilmente deriva da quello del pi\u00f9 antico membro della famiglia la cui esistenza \u00e8 stata provata, Folke, che visse intorno al 1100, o del mitico capostipite Folke Filbyter che visse nell'epoca pagana . Per evitare confusione con il Partito dei Folkunge alcuni storici moderni pensano che \"Casato di Bj\u00e4lbo\" potrebbe essere un nome migliore poich\u00e9 Birger Jarl visse l\u00ec e vi si trova il pi\u00f9 antico maniero della famiglia. Bj\u00e4lbo \u00e8 situata nell'\u00d6sterg\u00f6tland, presso Sk\u00e4nninge nell'attuale comune di Mj\u00f6lby. Ad ogni modo i membri di questa famiglia non usarono mai un nome per riferirsi a se stessi poich\u00e9 i nomi di famiglia non furono largamente adottati in Svezia fino al XVI secolo; perci\u00f2 non c'\u00e8 un \"nome esatto\" della famiglia che sia pi\u00f9 corretto degli altri.\nJarl e vescovi.\nIl Casato di Folkung gener\u00f2 la maggior parte degli jarl svedesi dell'XI, XII e XIII secolo finch\u00e9 il titolo non fu abolito nel 1266. Rami diversi del casato furono spesso rivali per l'ottenimento della carica di jarl. Molti re di questo periodo inoltre provennero dall'\u00d6sterg\u00f6tland.\nIntorno al 1100, Folke il Grasso sotto il re Ingold I di Svezia divenne il primo jarl dei Folkung che ci \u00e8 noto, e probabilmente il primo jarl di tutta la Svezia; spos\u00f2 una figlia di re Canuto IV di Danimarca. Secondo la leggenda, fu il primo Folkung di alto rango. Nulla si sa dei suoi parenti collaterali, mentre \u00e8 solidamente accertato che svariati suoi discendenti furono signori importanti.\nAltri jarl importanti della famiglia furono Birger Brosa, Carlo il Sordo, Ulf Fase e Birger Jarl. Agli inizi del XIII secolo alcuni membri del casato si trasferirono in Norvegia e anche l\u00ec vi furono degli jarl. Notevole \u00e8 il fatto che incuranti della famiglia reale i Folkung continuarono a esercitare la carica di jarl nel regno.\nAlcuni membri della famiglia furono anche vescovi di Link\u00f6ping almeno nel Duecento; la diocesi copriva l'area di \u00d6sterg\u00f6tland, ma il vescovo era spesso coinvolto nei problemi della parte orientale.\nAscesa al trono.\nValdemaro, un figlio di Birger Jarl, fu eletto re di Svezia nel 1250. I membri del casato avevano pian piano sposato quelli di tutte le famiglie rivali generando finalmente un erede legato a tutte; cos\u00ec quando Erik XI di Svezia mor\u00ec senza lasciare eredi, il figlio di sua sorella e di Birger era sembrato a tutti la migliore opzione come guida del paese.\nLa linea diretta regn\u00f2 in Svezia fino al 1364. Tra il 1320 e il 1387 i Folkung furono anche re di Norvegia; quasi tutti i re successivi di Svezia, Norvegia e Danimarca discendono dal Casato di Folkung attraverso rami secondari.\nIncongruenze nella genealogia.\nAlcuni Folkung convenzionalmente definiti come figli e nipoti di Benedict Snivel, figlio di Folke il Grasso, potrebbero in realt\u00e0 avere un'altra parentela. Le parentele convenzionali \"stiracchiano\" due generazioni su 100 anni, molto poco realistico, e tre generazioni su pi\u00f9 di 150."}
{"id": "1410406", "revid": "2166030", "url": "https://it.wikipedia.org/wiki?curid=1410406", "title": "Adolfo Federico I di Meclemburgo-Schwerin", "text": "Biografia.\nEgli era figlio di Giovanni VII di Meclemburgo-Schwerin (7 marzo 1558 - 22 marzo 1592) e di Sofia di Holstein-Gottorp (1\u00ba giugno 1569 - 14 novembre 1634), figlia del Duca Adolfo di Holstein-Gottorp (1526-1586) e di sua moglie, Cristina d'Assia (1543-1604).\nIn un primo tempo Adolfo Federico e suo fratello Giovanni Alberto regnarono entrambi, sotto la tutela dello zio Ulrico III di Meclemburgo-G\u00fcstrov e di Carlo I di Meclemburgo (zio del padre). I due fratelli presero possesso dei loro titoli il 16 aprile 1608, ed alla morte di Carlo I il 22 luglio 1610 ottennero anche il governo del Meclemburgo-G\u00fcstrow.\nNel 1621 il ducato del Meclemburgo venne formalmente diviso tra i due fratelli, con Adolfo Federico che governava il Meclemburgo-Schwerin e Giovanni Alberto il Meclemburgo-G\u00fcstrow. Durante la Guerra dei Trent'anni, Alberto di Wallenstein rovesci\u00f2 i ducati e ne prese possesso personale dal 1627 al 1631, dal momento che era segretamente schierato con Cristiano IV di Danimarca. I duchi vennero restaurati dagli svedesi.\nMatrimoni e discendenza.\nPrimo Matrimonio.\nSpos\u00f2, il 4 settembre 1622, Anna Maria (23 giugno 1601-5 febbraio 1634), figlia del conte Enno III della Frisia orientale e di Anna di Holstein-Gottorp. Ebbero otto figli:\nSecondo Matrimonio.\nSpos\u00f2, nel 1635, Maria Caterina (10 giugno 1616-1\u00ba luglio 1665), figlia del duca Giulio Ernesto di Brunswick-Dannenberg e di Maria dell'Osterfriesland. Ebbero undici figli:"}
{"id": "1410411", "revid": "63727", "url": "https://it.wikipedia.org/wiki?curid=1410411", "title": "BMW 3200 CS", "text": "La BMW 3200 CS \u00e8 un'autovettura di lusso prodotta dal 1962 al 1965 dalla casa automobilistica tedesca BMW.\nStoria e profilo.\nContesto e debutto.\nLa \"3200 CS\" rappresent\u00f2 l'ultima evoluzione della casa bavarese sul telaio che anni prima aveva dato origine a modelli come la 502 e la 507, tanto affascinanti quanto sfortunati sul pin commerciale. Il compito della \"3200 CS\" fu quello di andare a sostituire la 503, una coup\u00e9 anch'essa strettamente imparentata alle vetture nominate pocanzi. Visto lo scarso successo dei modelli che l'hanno preceduta, alla fine degli anni '50 del secolo scorso la casa dell'Elica si venne a trovare in una situazione finanziaria critica. Divenne difficile anche solo imbastire un progetto di vettura di lusso, giacch\u00e8 l'esigenza di contenere i costi di progettazione impose ostacoli ben difficili da superare. Ciononostante, nel 1960 venne avviato il progetto \"Typ 532\", destinato appunto ad una coup\u00e9 di fascia alta. Per poter contare su una linea affascinante, dall'indiscussa valenza non solo stilistica ma anche da punto di vista della reputazione, si decise di avvalersi dell'apporto di un carrozziere italiano. Inizialmente il direttore del marketing BMW Helmut Bonsch propose di affidarsi a Pininfarina, ma in seguito la scelta cadde sulla Bertone, all'epoca anch'essa una rinomata azienda ben lontana dalle grosse difficolt\u00e0 incontrate alla fine del secolo. Il risultato fu una coup\u00e9 di lusso che venne presentata al Salone di Francoforte nel settembre del 1961 come prototipo di pre-serie, ma la produzione vera e propria non sarebbe stata avviata che nel febbraio dell'anno seguente.\nDesign e stile.\nUfficialmente attribuita a Bertone, la linea della \"3200 CS\" fu in realt\u00e0 opera di Giugiaro, da poco assunto presso la famosa carrozzeria di Grugliasco (TO). Ci\u00f2 che ne scatur\u00ec fu una vettura sportiva dalle linee estremamente pulite che, specialmente nella parte posteriore, richiamavano due dei pi\u00f9 noti modelli dello stilista, ossia la contemporanea Alfa Romeo 2600 Sprint e la Giulia GT, che sarebbe stata lanciata di l\u00ec a poco. Frontalmente, la \"3200 CS\" rivendicava con orgoglio l'appartenenza al nobile marchio, sfoggiando la classica calandra a \"doppio rene\", nonch\u00e9 una coppia di grandi fari circolari con indicatori di direzione sottostanti ed un parabrezza leggermente avvolgente. Lungo la fiancata, una leggerissima nervatura correva appena sopra gli archi passaruota e appena sotto la maniglia della portiera, passando anche per la coda, ma qui dando luogo ad uno spigolo pi\u00f9 pronunciato, sotto al quale trovavano posto i piccoli fari circolari. Anche posteriormente \u00e8 presente un un lunotto dal disegno avvolgente. Ma l'elemento pi\u00f9 caratteristico era l'Hofmeister kink, il taglio obliquo del montante posteriore che caratterizzer\u00e0 da quel momento in poi tutti i modelli successivi e che nella \"3200 CS\" \u00e8 completato dalla presenza del logo BMW alla base del montante.\nLa misura generosa del passo, pari a 2.835 mm, contribuisce ad ottimizzare l'abitabilit\u00e0 a bordo, anche se il lungo cofano motore e i criteri progettuali dell'epoca non portarono ad una volumetria interna eccezionale. Ci\u00f2 era evidente osservando per esempio il grande volante a quattro razze troppo vicino alla seduta del conducente. In ogni caso, l'interno della vettura \u00e8 caratterizzato da rivestimenti in tessuto (o a richiesta in pelle) per selleria, pannelli porta e parte della plancia. La qualit\u00e0 dell'allestimento interno era alta ma non eccelsa, a causa della scelta non proprio felice di realizzare in lamiera la parte della plancia non rivestita in pelle. Per questo, la plancia stessa venne in seguito rivisitata e al posto della lamiera venne inserita la radica di legno e contestualmente i rivestimenti in pelle divennero di serie.\nLa tecnica della \"3200 CS\".\nMeccanicamente, la \"3200 CS\" riprendeva, come gi\u00e0 accennato, quanto gi\u00e0 proposto sulla sua antenata e sulle vetture ad essa imparentate. Ritroviamo quindi il grosso motore in lega d'alluminio ad 8 cilindri a V di 90\u00b0 da 3168 cm\u00b3, con distribuzione a valvole in testa ed albero a camme centrale. L'alimentazione avveniva tramite due carburatori Zenith. La potenza massima era di 160 CV a 5600 giri/min, mentre la coppia massima raggiungeva gi\u00e0 a 3600 giri/min il picco massimo di 240 N\u00b7m. La trazione era posteriore, come su tutte le BMW prodotte fino a quel momento e almeno per i successivi vent'anni e oltre (prima dell'avvento delle prime BMW a trazione integrale), mentre il cambio era manuale a 4 marce. Invariato anche il comparto sospensivo, che ripropose quindi un avantreno a ruote indipendenti con doppi bracci trasversali e un retrotreno ad assale rigido con barra Panhard. Entrambi gli assi erano poi a barre di torsione e ad ammortizzatori idraulici telescopici, con barra antirollio sull'asse anteriore. Lo sterzo \u00e8 del tipo a cremagliera, mentre l'impianto frenante \u00e8 di tipo misto. tale proposito vale la pena ricrdare che la \"3200 CS\" fu la prima BMW a montare freni a disco all'avantreno.\nLa \"3200 CS\" raggiungeva una velocit\u00e0 massima di 200\u00a0km/h che, a parit\u00e0 di meccanica e telaio con le ultime \"502\", erano resi possibili da una migliore penetrazione aerodinamica dovuta ad una linea pi\u00f9 moderna, semplice e filante.\nProduzione e carriera commerciale.\nLa produzione della \"3200 CS\" ebbe luogo presso lo stabilimento Bertone di Grugliasco. La \"3200 CS\" riscosse per\u00f2 uno scarso successo, per tutta una serie di fattori: in primo luogo il prezzo di vendita non pi\u00f9 concorrenziale, in secondo luogo la base meccanica ormai del tutto superata e poco incline ad un comportamento realmente sportivo; infine lo spazio interno poco compatibile con una vettura lunga oltre 4,8 metri. I gi\u00e0 citati aggiornamenti che portarono alla revisione degli allestimenti interni furono anche l'occasione per riposizionare il cambio, ora unito al motore in maniera tale da non sottrarre spazio nell'abitacolo. L'elegante linea firmata Bertone non serv\u00ec a far guadagnare punti alla coup\u00e8 bavarese. La produzione cess\u00f2 nel settembre 1965. Ne furono venduti 603 esemplari in tre anni di commercializzazione. Per uno di questi esemplari venne commissionata alla Bertone la trasformazione in cabriolet: si tratta di un esemplare unico donato dalla BMW al finanziere Herbert Quandt, quale ringraziamento per aver salvato l'azienda dal fallimento. Dal punto di vista strettamente di marchio, la \"3200 CS\" fu sostituita dalla serie E9, ma considerando che in quel periodo la casa tedesca della Glas entr\u00f2 nell'orbita della BMW, si pu\u00f2 dire che anche la Glas-BMW 3000 del 1967 fu un'erede della 3200 CS. "}
{"id": "1410412", "revid": "767487", "url": "https://it.wikipedia.org/wiki?curid=1410412", "title": "Trappola sulle Montagne Rocciose", "text": "Trappola sulle Montagne Rocciose (\"Under Siege 2: Dark Territory\") \u00e8 un film del 1995 diretto da Geoff Murphy, con protagonista Steven Seagal. \u00c8 il seguito di \"Trappola in alto mare\", di cui ricalca la trama di fondo.\nTrama.\nL'ATAC \u00e8 un organo governativo statunitense finanziato dalla CIA, che collauda il satellite Grazer 1, una spaventosa arma capace di sfruttare i fasci di particelle per provocare sismi artificiali. L'uomo che l'ha progettata, Travis Dane, si \u00e8 recentemente suicidato e il comando dell'operazione \u00e8 passato quindi nelle mani di Linda Gilder e David Trilling. Casey Ryback, brillante sottufficiale dei Navy SEALs in congedo, deve andare al funerale di suo fratello, morto durante un incidente aereo insieme alla moglie. Ad accompagnarlo c'\u00e8 la nipote Sarah, sul treno Grand Continental, che corre a gran velocit\u00e0 attraverso le Montagne Rocciose.\nA bordo del treno c'\u00e8 anche il capitano Trilling, che ha invitato la collega Gilder alla annuale festa dell'aviazione. Mentre il veicolo attraversa la zona d'ombra in cui \u00e8 impossibile trasmettere comunicazioni, viene fermato e preso d'assalto da un gruppo di terroristi che, caricati una serie di \"computer\", antenne satellitari e congegni all'avanguardia, rimettono in moto il treno sequestrandone i passeggeri. Il loro capo \u00e8 il maggiore Penn, un mercenario al soldo di Travis Dane, il progettista del satellite che aveva inscenato il proprio suicidio. Dane \u00e8 deciso a vendicarsi dell'ATAC, che ha sospeso i suoi progetti e lo ha licenziato ritenendolo un incapace. Dopo aver estorto i codici d'accesso ai due capitani ed averli uccisi, Dane trasforma il Grand Continental in una base satellitare mobile, dalla quale pu\u00f2 manovrare il Grazer 1.\nL'unico passeggero rimasto in libert\u00e0 \u00e8 Ryback, aiutato dal giovane e intimorito facchino Bobby. Tom Bracker e l'ammiraglio Bates, informati questa volta dallo stesso sequestratore in cerca di vendetta, assistono impotenti alla distruzione per via sismica di un impianto di armi chimiche in Cina. Dane programma poi il satellite per colpire Washington, al fine di provocare l'esplosione del reattore nucleare che i servizi segreti nascondono sotto il Pentagono. Ryback e Bobby devono quindi sgominare un terribile gruppo di terroristi, impedire un disastro atomico e liberare la nipote Sarah, presa in ostaggio dal crudele Penn.\nProduzione.\nIl film ha fruito di una nuova e pionieristica tecnica che ha permesso di girare in studio tutte le scene in interni del treno. Palle da tennis incollate sulle pareti dello studio sono state utilizzate come punti di riferimento per consentire ai computer di inserire scenari del Colorado.\nLa scena della struttura industriale distrutta in Cina ricicla filmati non utilizzati del film \"Sfida tra i ghiacci\", diretto e interpretato da Steven Seagal nel 1994.\nL'attore Morris Chestnut lavorer\u00e0 ancora con Seagal in \"Infiltrato speciale\" (2002).\nAccoglienza.\nCritica.\nRoger Ebert nella sua recensione sul \"Chicago Sun-Times\" ha scritto che il film \"non \u00e8 ai livelli del precedente \"Trappola in alto mare\", ma scorre rapidamente, ha grandi acrobazie ed effetti speciali ed \u00e8 molto divertente\". Sul sito Rotten Tomatoes ha una valutazione del 37% di recensioni professionali positive.\nIncassi.\nIl film ha esordito al secondo posto del botteghino statunitense dietro \"Apollo 13\", incassando 13 milioni di dollari durante la prima settimana nei cinema. In totale ha registrato un incasso globale di oltre 104 milioni di dollari."}
{"id": "1410413", "revid": "22475", "url": "https://it.wikipedia.org/wiki?curid=1410413", "title": "Pomezeu", "text": "Pomezeu \u00e8 un comune della Romania di 3.176 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 8 villaggi: C\u00eempani de Pomezeu, Co\u0219deni, Hidi\u0219, Lacu S\u0103rat, Pomezeu, Sitani, Spinu\u0219 de Pomezeu, V\u0103lani de Pomezeu."}
{"id": "1410415", "revid": "1564499", "url": "https://it.wikipedia.org/wiki?curid=1410415", "title": "Amanita citrina var. alba", "text": "\"Amanita citrina\" var. alba (Gillet) E.-J. Gilbert \u00e8 un fungo basidiomicete.\nDescrizione della specie.\nCappello.\nda convesso a piatto, cuticola opaca di color bianco candido, cosparsa da poche verruche.\nLamelle.\nfitte, libere, bianche con lamellule.\nGambo.\ncilindrico, da pieno a semicavo, con volva circoncisa e anello ampio e membranoso; tutto bianco.\nCarne.\nbianca, stessi odori e sapori della specie primaria.\nHabitat.\nautunnale, stesso habitat della specie primaria.\nCommestibilit\u00e0.\nScadente, come \"Amanita citrina\".\nVivamente sconsigliato anche per la sua forte somiglianza con le amanite bianche mortali di seguito indicate."}
{"id": "1410421", "revid": "114325", "url": "https://it.wikipedia.org/wiki?curid=1410421", "title": "Saghe degli islandesi", "text": ""}
{"id": "1410422", "revid": "599013", "url": "https://it.wikipedia.org/wiki?curid=1410422", "title": "Colin K\u00e2z\u0131m-Richards", "text": "Biografia.\nDi padre di Antigua e Barbuda e madre turca (Cipro Nord), doveva chiamarsi \"Colin-K\u00e2z\u0131m Richards\", ma per un errore dell'anagrafe \u00e8 stato trascritto come \"Colin K\u00e2z\u0131m-Richards\".\nCarriera.\nClub.\nInghilterra.\nK\u00e2z\u0131m-Richards ha iniziato a giocare in Football League Two al Bury nel 2004, dopo averne raggiunto le giovanili a 15 anni, e le sue prestazioni attirarono l'interesse di diverse squadre.\nNel 2005, a 19 anni, ha firmato un contratto triennale con il Brighton &amp; Hove, squadra di Football League Championship, che lo ha acquistato per 250.000\u00a3. A Brighton &amp; Hove K\u00e2z\u0131m-Richards \u00e8 stato spesso utilizzato solo come riserva e nella stagione 2005/2006 ha segnato 6 gol in campionato, compreso il 5.000\u00ba della squadra inglese in partite di campionato, realizzato il 25 febbraio 2006 contro il Crewe Alexandra. Ma dopo la retrocessione in Football League One e la mancata convocazione per la prima partita della stagione 2006/2007 contro il Rotherham, K\u00e2z\u0131m Richards ha chiesto di essere ceduto.\nIl Brighton lo ha venduto in FA Premier League allo Sheffield United per 150.000\u00a3 il 31 agosto 2006, ultimo giorno utile per i trasferimenti estivi. K\u00e2z\u0131m-Richards ha firmato un contratto triennale con lo Sheffield United e nella stagione 2006-2007 a Sheffield ha disputato 27 partite segnando solo una rete.\nTurchia.\nIl 15 giugno 2007, K\u00e2z\u0131m-Richards si \u00e8 trasferito al Fenerbah\u00e7e, firmando un contratto quadriennale. Con il Fenerbah\u00e7e ha esordito in Champions League il 29 agosto 2007 ad in Belgio contro l'Anderlecht (0-2), subentrando al 67\u00ba minuto a T\u00fcmer Metin. Ha segnato il primo gol in Champions League il 2 aprile 2008 al 65\u00ba minuto della gara dei quarti di finale dell'edizione 2007/2008 contro il (2-1), realizzando la rete del momentaneo 1-1.\nIl 20 gennaio 2010 il Tolosa ufficializza l'acquisto del centrocampista turco prelevato con la formula del prestito con diritto di riscatto, fissato a circa 4 milioni di euro.\nIl 5 gennaio 2011 torna in patria, firmando un contratto di tre anni e mezzo con il Galatasaray.\nIl 1\u00ba febbraio 2012 passa in prestito ai greci dell'Olympiakos.\nL'11 agosto 2012 passa in prestito agli inglesi del Blackburn.\nTorna in seguito in Turchia, acquistato dal Bursaspor, ma dopo una sola stagione viene ceduto prima in prestito e poi a titolo definitivo in Olanda, al Feyenoord.\nDopo le stagioni 2014-15 e 2015-16 di Rotterdam, vive una breve parentesi con il Celtic di Glasgow, per poi approdare al Coritiba, in Brasile.\nNazionale.\nK\u00e2z\u0131m-Richards ha disputato 5 partite e segnato una rete con la Nazionale turca Under-21, al 39\u00ba minuto della gara di esordio il 24 marzo 2007 contro i pari et\u00e0 svizzeri (2-0).\nPochi mesi dopo la prima apparizione con l'Under-21 \u00e8 stato convocato da Fatih Terim nella Nazionale maggiore, dove ha debuttato il 5 giugno 2007 in amichevole contro il (0-0).\nCon la Turchia ha partecipato all'Europeo 2008, dove la Nazionale turca \u00e8 stata eliminata in semifinale dalla , disputando tutte e 5 le partite della sua Nazionale senza realizzare alcun gol.\nStatistiche.\nPresenze e reti nei club.\n\"Statistiche aggiornate al 26 febbraio 2021.\""}
{"id": "1410423", "revid": "111433", "url": "https://it.wikipedia.org/wiki?curid=1410423", "title": "Saghe islandesi", "text": ""}
{"id": "1410425", "revid": "167080", "url": "https://it.wikipedia.org/wiki?curid=1410425", "title": "Dieric Bouts il Vecchio", "text": ""}
{"id": "1410427", "revid": "767487", "url": "https://it.wikipedia.org/wiki?curid=1410427", "title": "Pope\u0219ti (Bihor)", "text": "Pope\u015fti \u00e8 un comune della Romania di 8.224 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 7 villaggi: Bistra, Budoi, Cuzap, Pope\u0219ti, Varviz, V\u0103rzari, Voivozi.\nDi particolare interesse il monastero dedicato ai SS. Arcangeli Michele e Gabriele (\"Sfin\u0163ii Arhangheli Mihai \u015fi Gavril\") nel territorio del villaggio di Voivozi."}
{"id": "1410428", "revid": "198277", "url": "https://it.wikipedia.org/wiki?curid=1410428", "title": "Guido Vincenzi", "text": "Carriera.\nGiocatore.\nClub.\nTerzino possente, alto pi\u00f9 di un metro e ottanta, cresce calcisticamente nella . Nel 1953 l'arrivo all'. Partito tra le riserve, guadagna ben presto il posto da titolare, sostituendo Padulazzi nello scacchiere difensivo della squadra nerazzurra. Con l'Inter vince subito il campionato del 1954, il secondo dell'era Foni. Fra i tanti episodi, suo fu il rigore che decise il derby di Milano del 6 ottobre 1957: la partita fin\u00ec 1-0 per i nerazzurri, e pass\u00f2 alla storia per l'episodio del limone posto sul dischetto del rigore da Benito Lorenzi in occasione di un altro penality concesso al Milan, facendo cos\u00ec scivolare il pallone al momento della battuta.\n\u00c8 elemento importante della difesa interista per cinque stagioni, fino a quando nel 1958 un grave infortunio al ginocchio induce la societ\u00e0 nerazzurra a cederlo alla , scambiandolo con Firmani. A Genova una carriera che sembra avviata verso il declino prende nuovo slancio. Vincenzi diventa colonna insostituibile della difesa sampdoriana. \u00c8 splendido protagonista del campionato 1960-61, che vede la squadra blucerchiata ottenere il quarto posto (traguardo superato solo dalla Samp di Vialli e Mancini), a ridosso delle grandi. Nella Sampdoria disputa 297 partite, giocando fino all'et\u00e0 di 37 anni.\nNazionale.\nEsordisce in Nazionale l'11 aprile 1954 contro la . Convocato per i Mondiali del 1954, non viene pi\u00f9 chiamato per quasi 4 anni, fino a quando il Ct Alfredo Foni non si ricorda di lui per la trasferta di Belfast, decisiva per la qualificazione ai Campionato del mondo in Svezia. Il 15 gennaio 1958 l'Italia perde 2-1 al Windsor Park, complice una formazione fin troppo offensiva schierata dal nostro allenatore e dice addio ai mondiali svedesi. In quel giorno Vincenzi chiude la sua esperienza in azzurro, totalizzando solamente 3 presenze.\nAllenatore.\nOttenuto il patentino di allenatore, \u00e8 alla guida della Sampdoria nella stagione 1973-1974, ma non ha troppa fortuna. L'anno seguente guida il Genoa, ma viene sostituito da Gigi Simoni. Nel 1979 diventa allenatore della in Serie C1 e nella stagione 1980-81 conquista la promozione in Serie B.\nViene esonerato nella stagione seguente a poche giornate dalla fine e sostituito da Emiliano Mondonico che condurr\u00e0 la squadra alla ormai insperata salvezza. Allen\u00f2 poi il Fano all'inizio della stagione 1982-1983, venendo sostituito da Enzo Robotti a campionato in corso e, a pi\u00f9 riprese, il .\nLa morte.\nI suoi problemi di salute cominciano nel 1993, con un'operazione di coxartrosi. Nel 1996 si ammala di sclerosi laterale amiotrofica. Muore nel 1997, all'et\u00e0 di 65 anni. Sulla sua morte indaga Raffaele Guariniello, all'interno dell'inchiesta sul doping nel calcio: questi indaga anche sulla morte di due ex compagni di squadra di Vincenzi, Ernst Ocwirk, morto di SLA nel 1980, ed Ernesto Cucchiaroni, morto a 43 anni per un incidente stradale, ma sofferente di un principio di morbo di Gehrig."}
{"id": "1410435", "revid": "682087", "url": "https://it.wikipedia.org/wiki?curid=1410435", "title": "Wright R-1820", "text": "Il Wright R-1820 Cyclone 9 \u00e8 stato uno dei motori radiali maggiormente utilizzati di quelli prodotti negli Stati Uniti nel periodo che va dal 1930 al 1950.\nStoria.\nIl Cyclone nacque come sviluppo di un precedente motore stellare prodotto dalla Wright. Nel 1919 venne costituita la Wright Aeronautical Corporation, compagnia statunitense che si occup\u00f2 della produzione di motori aeronautici Hispano-Suiza costruiti su licenza. Il primo progetto autonomo fu il Wright R-1, motore che ebbe un buon successo e che gett\u00f2 le basi per la realizzazione di un'unit\u00e0 che soddisfacesse le specifiche della richiesta della U.S. Navy per un nuovo motore radiale raffreddato ad aria. Questo port\u00f2 alla progettazione nel 1924 del Wright P-2, predecessore del Cyclone, mai portato in produzione per le dimissioni dell'ingegnere progettista Frederick Rentschler, che assieme al suo staff prefer\u00ec accettare le proposte della concorrente Pratt &amp; Whitney.\nTuttavia nel 1927 la Wright Aeronautical inizi\u00f2 la produzione dell'R-1820, che riscosse un successo tale da essere montato su diversi velivoli durante gli anni trenta. Nel 1929 la ditta si fuse con la Curtiss dando origine alla Curtiss-Wright. Dopo questa fusione si inizi\u00f2 a sviluppare una versione pi\u00f9 potente di questo motore che potesse raggiungere una potenza di 1\u00a0000 hp (746 kW). Da questo progetto scatur\u00ec dell'R-1820, la cui produzione inizi\u00f2 nel 1935 e che diverr\u00e0 uno dei motori pi\u00f9 utilizzati negli anni trenta e nella seconda guerra mondiale.\nL' R-1820 fu costruito su licenza anche dalla Lycoming Engines, Pratt &amp; Whitney Canada ed anche, durante la seconda guerra mondiale, dalla Studebaker.\nAnche l'Unione Sovietica aveva acquistato i diritti per produrlo su licenza, designandolo M-25, costituendo un ufficio di progettazione, l'OKB 19, diretto dall'ingegner Arkadij Dmitrievi\u010d \u0160vecov per sviluppare ulteriormente quel progetto.\nL'R-1820 fu il propulsore di molti conosciutissimi aeroplani tra cui i primi velivoli di linea della Douglas (dal prototipo DC-1, DC-2, le prime versioni civili del famosissimo DC-3, fino alla limitata produzione del DC-5), del bombardiere statunitense probabilmente pi\u00f9 conosciuto, il Boeing B-17 Flying Fortress, del bombardiere in picchiata Douglas SBD Dauntless, delle prime versioni del caccia sovietico Polikarpov I-16 (con il sopracitato M-25), e dell'elicottero Piasecki H-21.\nL'R-1820 ha avuto anche un interessante uso, seppur limitato, nel motorizzare carri armati.\nLa versione G-200 fu una versione del motore radiale a 9 cilindri alimentata a benzina che sviluppava 900\u00a0hp a 2,300 giri/min installato sul carro M6. La Caterpillar Inc. convert\u00ec il Wright RD-1820 al ciclo diesel, denominandolo D-200, il quale sviluppava 450\u00a0hp a 2.000 giri/min; quest'ultimo motorizz\u00f2 il carro M4A6 Sherman."}
{"id": "1410442", "revid": "83531", "url": "https://it.wikipedia.org/wiki?curid=1410442", "title": "Velocit\u00e0 indicata", "text": "La velocit\u00e0 indicata (Indicated AirSpeed o IAS) \u00e8 la misura della velocit\u00e0 di un aeromobile letta direttamente sull'anemometro collegato al sistema pitot-statico. L'indicazione della velocit\u00e0 fornita dall'anemometro \u00e8 proporzionale alla pressione dinamica esercitata dal flusso d'aria sull'aeromobile. La pressione dinamica \u00e8 ricavata nell'anemometro grazie ad una capsula manometrica (o differenziale), al cui interno \u00e8 presente la pressione totale (o di ristagno) fornita dal tubo di Pitot e al suo esterno la pressione statica proveniente dalla presa statica. La conseguente deformazione delle sottilissime pareti metalliche della capsula dovuta alla differenza di pressione tra l'interno e l'esterno \u00e8 amplificata da una opportuna combinazione di leve ed ingranaggi che muove l'indice dello strumento. Lo strumento \u00e8 tarato per indicare la velocit\u00e0 assumendo una densit\u00e0 dell'aria costante e pari al valore assunto al livello del mare secondo il modello dell'atmosfera standard (1,225 kg/m\u00b3). In questo modo, la velocit\u00e0 indicata (IAS) differir\u00e0 da quella vera (TAS) tanto pi\u00f9 quanto maggiore \u00e8 la differenza tra la densit\u00e0 dell'aria circostante rispetto alla costante dell'aria tipo.\nLa velocit\u00e0 indicata \u00e8 generalmente espressa in nodi ed \u00e8 abbreviata con la sigla KIAS per distinguerla dalla velocit\u00e0 calibrata (KCAS) e velocit\u00e0 vera (KTAS).\nCalcolo.\nLa velocit\u00e0 indicata (IAS) \u00e8 espressa dalla formula seguente, ricavata dall'equazione di Bernoulli.\nNota: Questa equazione \u00e8 valida per fluidi considerati incomprimibili (come ad esempio, l'acqua). I gas, sotto alcune condizioni, possono essere approssimati a fluidi incomprimibili. Gli effetti di compressione possono essere corretti introducendo il coefficiente di dilatazione adiabatica. La velocit\u00e0 indicata corretta degli errori di compressibilit\u00e0 \u00e8 la velocit\u00e0 equivalente (EAS).\ndove:\nErrori.\nLa velocit\u00e0 indicata \u00e8 soggetta a piccoli errori dovuti ai giochi e tolleranze interne dello strumento. Questi errori possono essere riportati in tabelle allegate allo strumento dal costruttore, o semplicemente trascurati data l'esiguit\u00e0. La velocit\u00e0 corretta degli errori strumentali \u00e8 denominata BAS (\"Basic AirSpeed\").\nDal momento che le prese statiche e totali sono posizionate in modo rigido alla fusoliera e che, a seconda dell'assetto del velivolo, il flusso aerodinamico attorno le prese di pressione cambia rispetto alle condizioni di progetto, nel manuale di volo dell'aeromobile vengono riportati sotto forma tabellare gli errori di postazione che permettono di ottenere la velocit\u00e0 calibrata (CAS) a partire da quella indicata in base alla configurazione di volo (con o senza carrello, con o senza flap).\nUna volta corretti gli errori di compressibilit\u00e0 ed ottenuta l'EAS, si ricava la velocit\u00e0 vera (o all'aria) TAS correggendo l'errore dovuto alla differenza della densit\u00e0 effettiva dell'aria alla quota di volo rispetto alla densit\u00e0 di 1,225 kg/m\u00b3 su cui sono calibrati tutti gli anemometri."}
{"id": "1410443", "revid": "599013", "url": "https://it.wikipedia.org/wiki?curid=1410443", "title": "Mark Streit", "text": " Ha giocato a lungo nella National Hockey League, dove \u00e8 stato il primo giocatore svizzero di movimento a giocare stabilmente nella NHL ed il primo elvetico a ricoprire il ruolo di capitano di una squadra di questo campionato, ovvero i New York Islanders, con cui ha disputato quattro stagioni. Inoltre, \u00e8 stato anche il capitano della squadra nazionale svizzera di hockey con la quale ha partecipato nel 2006 ai Giochi olimpici invernali di Torino.\nCarriera.\nLa sua carriera comincia in Svizzera, giocando per l'Hockey Club Fribourg-Gott\u00e9ron. Dopo una sola stagione, nel 1996 passa al Davos, rimanendovi per tre stagioni. Le squadre della National Hockey League mettono gli occhi su di lui, ma nel 1999-2000 riesce a disputare poche partite in leghe minori, cos\u00ec torna in patria a giocare per lo Zurigo, vincendo il campionato 2000-2001 e due IIHF Continental Cup consecutive tra 2001 e 2002.\nNel 2004 risulta la 262a scelta dei Montr\u00e9al Canadiens, con i quali firma un contratto di tre stagioni, tuttavia, a causa del lock-out della stagione 2004-2005, rimane per un altro anno in patria. Riesce ad esordire in NHL solo nel campionato seguente, disputando 48 gare e mettendo a referto 11 punti, debuttando anche nei playoff.\nIl suo contratto con gli Habs termina a fine stagione 2008, la sua migliore (terzo miglior difensore di tutta la NHL in regular season per punti fatti). Streit diventa il primo giocatore svizzero a mettere a segno un gol nei playoff di NHL. Il suo gol arriva nella vittoria per 5-0 dei suoi Canadiens contro i Boston Bruins, che decreta il passaggio del turno della squadra canadese. Dopo l'uscita dai play-off al secondo turno contro i Philadelphia Flyers, Mark decide di non partecipare ai Mondiali che si disputano in Canada. La sua scelta \u00e8 motivata sia dal voler preservarsi in vista della firma di un nuovo contratto multimilionario sia da due infortuni alla schiena.\nDivenuto Free Agent il primo luglio 2008, firma lo stesso giorno un contratto quinquennale con i New York Islanders, e la squadra di Uniondale sborsa 20,5 milioni di dollari. Durante la stagione ha il privilegio di giocare nell'All Star Game della NHL, primo svizzero ad essere selezionato per questo evento. Con gli Islanders la stagione si chiude con la mancata qualifica ai playoff. Si conferma comunque come ottimo difensore, il settimo migliore in tutta la Lega nella classifica dei punti, e di gran lunga il miglior giocatore della franchigia newyorkese. In seguito entra a far parte della Nazionale in qualit\u00e0 di capitano nei Mondiali tenutisi in Svizzera.\nAll'inizio della stagione 2009-10 viene nominato assistente capitano degli Islanders, mentre durante la preparazione per la stagione 2010-11 si infortuna a una spalla ed \u00e8 costretto a saltare tutta la stagione. Il 21 settembre 2011 gli Islanders annunciano che Mark Streit sar\u00e0 il 13. capitano della loro storia. Egli diventa quindi il primo svizzero a ricoprire la prestigiosa carica di capitano in una squadra di NHL. Nello stesso campionato gioca tutte le gare e totalizza 47 punti (7 gol e 40 assist). Nel corso del lock out della stagione 2012-2013, Streit torna in Svizzera per giocare con il Berna. Ritornato in gennaio a New York, conduce gli Islanders alla loro prima qualificazione ai playoff dal 2007.\nIl 12 giugno, con il contratto in scadenza, viene ceduto ai Philadelphia Flyers in cambio di Shane Harper e una scelta nel 4\u00ba round del draft 2014. Il 28 giugno firm\u00f2 un contratto quadriennale, a 21 milioni di dollari, con la squadra della Pennsylvania. Esord\u00ec con la nuova maglia il 2 ottobre nella gara persa per 3-1 con i Toronto Maple Leafs, in cui realizz\u00f2 anche un assist. Il 1\u00ba marzo 2017 pass\u00f2 ai Pittsburgh Penguins nell'ambito di un affare in cui erano coinvolti anche i Tampa Bay Lightning. L'11 giugno 2017 vinse la sua prima Stanley Cup quando i Penguins superarono i Nashville Predators in sei gare.\nIl 25 luglio Streit firm\u00f2 da free agent con i Montreal Canadiens, facendovi ritorno dopo nove anni. Tuttavia, dopo sole quattro gare, venne inserito tra i waivers, cosa che port\u00f2 lo svizzero ad annunciare il ritiro il 30 ottobre.\nStatistiche.\n\"Statistiche aggiornate ad aprile 2012.\""}
{"id": "1410444", "revid": "25624", "url": "https://it.wikipedia.org/wiki?curid=1410444", "title": "Indicated air speed", "text": ""}
{"id": "1410446", "revid": "25624", "url": "https://it.wikipedia.org/wiki?curid=1410446", "title": "Indicated airspeed", "text": ""}
{"id": "1410447", "revid": "1524446", "url": "https://it.wikipedia.org/wiki?curid=1410447", "title": "Football Club Kuressaare", "text": "Il Football Club Kuressaare, meglio noto come Kuressaare, \u00e8 una societ\u00e0 calcistica estone con sede nella citt\u00e0 di Kuressaare, sull'isola di Saaremaa. Milita in Meistriliiga, la massima divisione del calcio estone.\nStoria.\nFondato nel 1997, il Kuressaare ebbe come primo presidente Aivar Pohlak, fondatore e storico presidente del Flora Tallinn. L'esordio della squadra nel campionato estone \u00e8 nella stagione 1997-98, quando disput\u00f2 e vinse il girone Ovest di III Liiga. Ottenuta la promozione si ritrov\u00f2 direttamente in Esiliiga, senza passare per la serie intermedia di II Liiga.\nDopo due stagioni nella seconda divisione il Kuressaare esord\u00ec in Meistriliiga nel 2000, stagione che concluse al settimo posto, il quale ancora oggi \u00e8 il miglior piazzamento nella massima serie. Al termine della stagione successiva retrocesse.\nDal 2002 al 2008 fece ininterrottamente la spola tra Esiliiga e Meistriliiga, alternando alla promozione in massima serie la retrocessione nella stagione successiva.\nDal 2009 si assest\u00f2 nuovamente in Meistriliiga, mantenendo la categoria per cinque stagioni ed eguagliando il miglior piazzamento nel 2012, mentre l'anno seguente termin\u00f2 all'ultimo posto e ridiscese in Esiliiga.\nNel 2015 il Kuressaare ha terminato il campionato all'ultimo posto ed \u00e8 retrocesso in Esiliiga B, dalla quale risale nella stagione successiva, dopo aver vinto il campionato. \nTornato in Esiliiga, nel 2017 si classifica al quinto posto; tuttavia, un mese e mezzo dopo la fine dei campionati, beneficia della rinuncia del Maardu alla promozione in Meistriliiga e viene ripescato in massima serie.\nIn Meistriliiga si classifica al nono posto al termine di una stagione difficoltosa, lasciandosi dietro solo il Vaprus P\u00e4rnu, e disputa lo spareggio promozione/retrocessione contro l'Elva: il Kuressaare vince entrambe le partite per 1-0 e conserva il proprio posto in Meistriliiga.\nNella stagione 2019 stanzia ancora in bassa classifica e conclude in nona posizione come l'anno precedente, dopo esser stato superato all'ultima giornata dal Kalev Tallinn. Deve cos\u00ec passare per lo spareggio contro il Vaprus P\u00e4rnu, che batte con un complessivo 5-3 (vittoria 1-4 in trasferta e sconfitta 1-2 in casa).\nNel 2020 arriva nuovamente al nono posto e per il terzo anno consecutivo disputa lo spareggio contro la seconda di Esiliiga, il Maardu. Il Kuressaare risolve la questione con una doppia vittoria (3-5 fuori casa e 4-2 in casa).\nIn Meistriliiga 2021 si classifica al settimo posto."}
{"id": "1410455", "revid": "1442080", "url": "https://it.wikipedia.org/wiki?curid=1410455", "title": "Giovanni VII di Meclemburgo-Schwerin", "text": " Da alcuni storici viene indicato anche con il nome di Giovanni V.\nBiografia.\nGiovanni era figlio di Giovanni Alberto I di Meclemburgo-Schwerin (1525-1576) e di sua moglie, la Duchessa Anna Sofia di Hohenzollern(1527-1591). Egli aveva appena diciotto anni alla morte del padre, e per questo la reggenza venne tenuta in suo nome per i nove anni successivi.\nEgli acquis\u00ec il pieno potere solo nel 1585. Immediatamente dovette fronteggiare i gravi problemi che affliggevano il proprio stato, inclusi i notevoli debiti contratti dallo zio Cristoforo con concessioni territoriali. Dopo l'ennesima crisi economica, Giovanni VII si suicid\u00f2.\nIl suo suicidio diede adito a mormorazioni: la storia ci tramanda che Giovanni sarebbe stato ucciso dal demonio, come parte di un patto con due donne residenti a Schwerin. Le donne in questione vennero accusate di stregoneria: Katharina Wankelmuth mor\u00ec sotto tortura e Magdalena Rukitz venne bruciata al rogo, consentendo la sepoltura di Giovanni nella cattedrale di Schwerin, con tutti i dovuti onori.\nAlla sua morte, i figli erano minorenni e per loro venne riservata una reggenza.\nMatrimonio e discendenti.\nIl 17 febbraio 1588 spos\u00f2 Sofia di Holstein-Gottorp (1\u00ba giugno 1569 - 14 novembre 1634), figlia di Adolfo di Holstein-Gottorp (1526-1586) e di sua moglie, Cristina d'Assia (1543-1604), da cui ebbe tre figli:"}
{"id": "1410461", "revid": "44939", "url": "https://it.wikipedia.org/wiki?curid=1410461", "title": "Aromaticit\u00e0", "text": ""}
{"id": "1410462", "revid": "44939", "url": "https://it.wikipedia.org/wiki?curid=1410462", "title": "Alifaticit\u00e0", "text": ""}
{"id": "1410463", "revid": "466539", "url": "https://it.wikipedia.org/wiki?curid=1410463", "title": "Renny Harlin", "text": "Biografia.\nNato in Finlandia, da madre infermiera e padre medico, crebbe influenzato dal cinema di Alfred Hitchcock, Sam Peckinpah e Don Siegel, iniziando a farsi notare alla regia dell'horror \"Prison\", con protagonista Viggo Mortensen; in seguito dirige \"Nightmare 4 - Il non risveglio\" e \"58 minuti per morire - Die Harder\". Negli anni novanta diventa uno dei registi e produttori pi\u00f9 richiesti da Hollywood; nel 1993 dirige Sylvester Stallone in \"Cliffhanger - L'ultima sfida\", ma quella che sembrava una carriera in ascesa vacilla presto e inizia la sua parabola discendente a causa di alcune scelte sbagliate.\nDirige i film \"Corsari\" e \"Spy\", di cui il primo \u00e8 un clamoroso flop al botteghino, mentre il secondo ha avuto maggiore successo: ambedue i film avevano per protagonista la moglie Geena Davis, sposata nel 1993 e da cui ha divorziato nel 1998. Dopo aver diretto l'ennesimo flop, \"Blu profondo\" del 1999, nel 2001 torna a dirigere Sylvester Stallone in \"Driven\". Nel 2004 dirige il thriller-psicologico \"Nella mente del serial killer\" e l'horror \"L'esorcista - La genesi\"."}
{"id": "1410464", "revid": "466539", "url": "https://it.wikipedia.org/wiki?curid=1410464", "title": "Tiro agli XI Giochi dei piccoli stati d'Europa", "text": "Presentiamo in questa pagina tutti i risultati delle competizioni di tiro agli XI Giochi dei piccoli stati d'Europa.\nLe gare si sono svolte sia in ambito maschile che femminile, per quel che concerne sia il tiro a volo che il tiro al bersaglio. Tutte le competizioni hanno avuto sede presso il Tiro a segno andorrano di Andorra la Vella."}
{"id": "1410465", "revid": "599013", "url": "https://it.wikipedia.org/wiki?curid=1410465", "title": "Boubacar Sanogo", "text": "Carriera.\n\u00c8 giunto all' nel gennaio 2009, in prestito dal . In precedenza aveva militato anche nel e nell'.\nIl 19 agosto 2009 il Saint-\u00c9tienne annuncia di aver prelevato a titolo definitivo il calciatore.\nIl 4 luglio 2012, svincolatosi dal Saint-\u00c9tienne, viene messo sotto contratto dall'Energie Cottbus, squadra militante nella seconda divisione del campionato tedesco.\nNel 2015 firma per il NorthEast United, nella Indian Super League, ma a seguito di un infortunio viene tolto dalla lista dei giocatori.\nIn carriera ha segnato oltre 100 reti."}
{"id": "1410466", "revid": "1437331", "url": "https://it.wikipedia.org/wiki?curid=1410466", "title": "Potere d'arresto", "text": "Il potere d'arresto (in inglese \"stopping power\") definisce la capacit\u00e0 invalidante di un proiettile sparato con un'arma da fuoco.\nA differenza delle capacit\u00e0 lesiva e letale, per potere (o, meno frequentemente, capacit\u00e0) d'arresto di una munizione s'intende la probabilit\u00e0 espressa in percentuale di interrompere l'azione ostile di un individuo con un solo colpo sparato al bersaglio grosso (tronco).\nSono state effettuate numerose ed autorevoli ricerche nel campo della balistica terminale, nel settore militare e del \"law enforcement\", molto frequenti negli Stati Uniti, tra le quali \u00e8 doveroso menzionare quella di Marshall e Sanow, dalle quali si evince che le prestazioni migliori in termini di \"stopping power\" sono attribuibili ad armi lunghe da caccia (fucili calibro 12 e carabine di grosso calibro), mentre per le armi corte da tasca con munizioni commerciali, pistole e revolver che pure hanno un elevato potere lesivo, i risultati sono spesso deludenti: non riescono ad interrompere un'azione ostile, se non dopo numerosi colpi. Infatti anche se il colpo sar\u00e0 letale o altamente invalidante, per alcuni secondi ancora l'aggressore continuer\u00e0 la sua azione ostile, potendo sparare anche dei colpi da arma da fuoco o aggredire con il coltello od altro.\nLe armi lunghe, fucili e carabine da caccia presentano secondo gli studi di Marshall e Sanow un potere d'arresto vicino al 100%, mentre per le pistole da difesa personale, per aumentare lo stopping power \u00e8 necessario ricorrere a munizioni espansive (vietate dalla legge italiana ma molto diffuse negli Stati Uniti).\nAttualmente a livello mondiale, la tendenza \u00e8 di armare gli operatori di sicurezza e di polizia con pistole in calibro 9 mm Parabellum, .45 acp e 40 s&amp;w, munizioni che dovrebbero garantire, con ogive convenzionali, un potere d'arresto superiore al 51%."}
{"id": "1410468", "revid": "1543377", "url": "https://it.wikipedia.org/wiki?curid=1410468", "title": "Basquette", "text": "Il basquette (o 6 on 6 basketball) \u00e8 un'antica variante della pallacanestro, praticata esclusivamente dalle donne.\nLe regole del basquette sono molto simili a quelle della pallacanestro, ma hanno cinque varianti fondamentali:\nDato che tutte le leghe mondiali hanno adottato le regole della pallacanestro femminile, questo sport \u00e8 ormai poco praticato. Le due principali leghe americane, quelle dell'Iowa (dove si praticava dal 1898) e dell'Oklahoma, hanno smesso di organizzare i campionati rispettivamente nel 1993 e nel 1995."}
{"id": "1410477", "revid": "1714743", "url": "https://it.wikipedia.org/wiki?curid=1410477", "title": "Alberto VII di Meclemburgo-G\u00fcstrow", "text": "Biografia.\nAlberto era figlio di Magnus II e di Sofia di Pomerania.\nAlla morte del padre, gli succedette insieme al fratello Enrico V. Con un successivo contratto i due fratelli divisero il ducato in due territori distinti. Alberto ebbe il Meclemburgo-G\u00fcstrow, mentre Enrico ebbe il Meclemburgo-Schwerin.\nCerc\u00f2 di vantare diritti sulla successione alla corona svedese, in quanto membro della casata di Meclemburgo che aveva regnato in Svezia con Alberto.\nNel corso del cosiddetto \"Confronto del Feudo dei Conti\", Lubecca coinvolse il duca Alberto nella loro alleanza, offrendogli la corona danese. Re Cristiano III di Danimarca ad ogni modo tent\u00f2 di tener duro sul proprio trono: Cristoforo di Oldenburg e il duca Alberto vennero assediati a Copenaghen 1535-1536 sino alla loro capitolazione.\nMatrimonio ed eredi.\nIl 17 gennaio 1524 spos\u00f2 Anna di Brandeburgo, figlia di Gioacchino I di Brandeburgo, da cui ebbe dieci figli:"}
{"id": "1410486", "revid": "767487", "url": "https://it.wikipedia.org/wiki?curid=1410486", "title": "Nico (film)", "text": "Nico \u00e8 un film del 1988 diretto da Andrew Davis. Ha lanciato la carriera cinematografica dell'attore e maestro di Aikid\u014d Steven Seagal, protagonista del film.\nTrama.\nIl sergente di polizia Nicola Toscani, amichevolmente detto Nico, \u00e8 un incorruttibile ex agente della CIA di origini italiane. Nato a Palermo nel Secondo dopoguerra, si trasferisce a Chicago dove si appassiona alle arti marziali. Affascinato dall'Aikid\u014d e dalla cultura dell'Estremo Oriente, a soli 17 anni decide di migrare in Giappone per studiare con i pi\u00f9 grandi maestri finch\u00e9, all'et\u00e0 di 22 anni, durante un ricevimento organizzato dall'ambasciata statunitense a Tokyo, conosce Nelson Fox, agente della CIA da lui stesso definito uno strano soggetto, che lo convince ad arruolarsi nei servizi del controspionaggio.\nDurante una missione in un villaggio al confine tra Vietnam e Cambogia, Nico \u00e8 costretto ad assistere passivamente ad alcuni brutali interrogatori eseguiti dal dottor Zagon il quale, con macabro sadismo, inietta droghe e mutila le sue vittime per estorcere informazioni. Il giovane non riesce a sopportare quegli interrogatori e, dopo aver accusato Zagon di essere un macellaio e un sadico, gli sferra un pugno per poi incolpare i suoi uomini di non essere dei soldati, ma solo dei barbari.\nAlcuni anni dopo, una volta tornato a Chicago, Toscani mette su famiglia e nel 1988 sua moglie Sara d\u00e0 alla luce il piccolo Giuliano Nicola. Dopo il battesimo del figlio neonato, Nico vede sua zia che prorompe in un pianto di disperazione perch\u00e9 sua figlia Lucy \u00e8 scappata di nuovo di casa per andare a convivere con un giovane narcotrafficante e tossicodipendente.\nIl poliziotto trova il covo dove sua cugina \u00e8 nascosta: un appartamento sito in un locale frequentato da ubriaconi, tossicodipendenti e avanzi di galera, il cui proprietario \u00e8 una spia della CIA. Dopo aver scovato i due ragazzi, Nico trova sul tavolo della cocaina da sniffare. Infuriato, manda via molto sgarbatamente il proprietario del bar, malmena il fidanzato della cugina e minaccia di arrestarlo. Per ingraziarselo e per evitare l'arresto, il ragazzo prima gli offre una mazzetta di 3.000 dollari, che per\u00f2 viene recisamente rifiutata da Nico, poi confessa che una partita di droga \u00e8 in arrivo e fa il nome di Carlos Abandano, avvocato difensore delle prostitute e dei narcotrafficanti, nonch\u00e9 uomo di fiducia del super ricercato Tony Salvano, un grosso e pericoloso trafficante di droga.\nNonostante due agenti dell'FBI intervengano maldestramente, Toscani riesce a bloccare Salvano e il suo gorilla aggrappandosi al tettuccio della loro auto e ad arrestarli. Dopo aver requisito il carico, Nico scopre che i criminali non trasportano droga, bens\u00ec esplosivo militare C4. Nonostante l'arresto, Salvano e i suoi scagnozzi vengono inspiegabilmente rilasciati 12 ore dopo dall'FBI.\nL'agente Neeley, membro dell'FBI, ordina al dipartimento di polizia di ignorare il caso Salvano e di non pedinare n\u00e9 lui n\u00e9 i suoi uomini. Contrariato, Nico contesta questa decisione e, con l'aiuto della collega Delores Jackson, contravviene all'ordine.\nIntanto, in uno scantinato vicino alla Chiesa di Santa Maria trovano ospitalit\u00e0 decine di profughi provenienti dell'America Latina. Insieme a loro vi \u00e8 padre Tomasino, un giovane prete di origine nicaraguense che si occupa di aiutare i suoi connazionali emigrati negli Stati Uniti e che in confessione ha saputo del diabolico piano della CIA per eliminare il senatore Harrison, capo di una commissione che indaga sul traffico di droga con l'America Centrale che vede implicata la CIA.\nNel tentativo di mettere a tacere padre Tomasino, la CIA, coadiuvata da Salvano, provoca una violenta deflagrazione in chiesa che causa la morte di 7 persone, tra cui l'aiutante del senatore Harrison.\nPadre Gennaro, un amico di famiglia, trasportato da Nico in ospedale, sopraggiunge in condizioni disperate e, nonostante il tentativo dei medici di salvargli la vita, spira sotto i ferri a causa delle numerose emorragie interne provocate dall'esplosione.\nToscani incontra in ospedale Neeley e, dopo averlo spintonato vicino all'armadio, lo accusa di aver favoreggiato Salvano e di essere il responsabile dell'attentato in chiesa. Per ripicca, viene prelevato alle 5 del mattino nel suo appartamento e, presso il dipartimento dell'FBI, viene ingiustamente accusato di aver commesso dei crimini e, per questo motivo, gli vengono requisiti il distintivo e la pistola. Seppur sospeso, Nico pedina Salvano e scopre che Zagon \u00e8 il suo capo nonch\u00e9 suo fornitore.\nZagon e i suoi scagnozzi scoprono padre Tomasino, scampato per caso all'attentato e, dopo essersi introdotti con un sotterfugio nello scantinato, cominciano a torturarlo, quando vengono sorpresi da Lukic, Nico e Delores. La donna sembra avere la peggio ma se la cava perch\u00e9 indossa un antiproiettile, mentre Nico viene sequestrato dalla CIA, non prima per\u00f2 di aver ucciso Salvano.\nPur sottoposto da Zagon a iniezioni illegali, Nico riesce a liberarsi e a uccidere tutti i suoi uomini, prima di eliminarlo. Gli altri malfattori vengono arrestati e il senatore Harrison, salvo, decide di recarsi personalmente a casa di Nico per ringraziarlo e per promettere che tali manovre illegali non saranno pi\u00f9 tollerate.\nProduzione.\nIl film segna il debutto di Steven Seagal, che fu protagonista grazie ad un suo ex allievo di aikid\u014d che consigli\u00f2 subito Seagal come protagonista. Le riprese si sono svolte a Chicago dall'aprile al giugno 1987, per un totale di oltre 60 giorni di riprese. \u00c8 considerato il primo film americano a presentare sequenze di combattimento aikid\u014d.\nDistribuzione.\nIl film \u00e8 stato distribuito negli Stati Uniti l'8 aprile 1988. In Italia \u00e8 arrivato nelle sale il 26 luglio.\nAccoglienza.\nCritica.\nIl film ha ricevuto critiche positive. Molti critici hanno espresso una recensione positiva sul film. Sul sito Rotten Tomatoes c'\u00e8 una valutazione positiva del 53%. Anche Roger Ebert ha dato al film una recensione positiva.\nIncassi.\nIl film, con un budget di 7.000.000 di dollari, ha incassato un totale di 18.869.631 dollari negli Stati Uniti.\nSequel.\nIl regista Andrew Davis stava scrivendo la sceneggiatura del seguito del film, la cui uscita era prevista per il 2017, ma di cui non si hanno tuttora notizie."}
{"id": "1410487", "revid": "53669", "url": "https://it.wikipedia.org/wiki?curid=1410487", "title": "Hall9ween", "text": ""}
{"id": "1410489", "revid": "78273", "url": "https://it.wikipedia.org/wiki?curid=1410489", "title": "Alberto di Svezia", "text": ""}
{"id": "1410492", "revid": "217591", "url": "https://it.wikipedia.org/wiki?curid=1410492", "title": "Santuario del Capocroce", "text": "Il santuario di Maria Santissima di Capocroce \u00e8 un luogo di culto cattolico di Frascati, appartenente alla citt\u00e0 metropolitana di Roma Capitale e alla Sede suburbicaria di Frascati.\nDescrizione.\nLa chiesa \u00e8 dedicata alla Vergine Maria poich\u00e9, durante il Sacco di Roma del 1527, secondo la tradizione il 29 ottobre la Madonna ferm\u00f2 i lanzichenecchi, che si avviavano a razziare Frascati, apparendo e pronunciando queste parole: \"Indietro, o fanti, questa terra \u00e8 mia\", risparmiando a Frascati il saccheggio sicuro. Due anni dopo fu costruita una piccola cappella che poteva ospitare al massimo dieci persone. Dopo il 1612 fu costruito il santuario, inaugurato il 5 maggio 1613. La zona della chiesa \u00e8 posta all'incrocio tra via Tuscolana e via Gregoriana (diretta a Colonna), da cui il nome di \"capocroce\".\nOriginariamente in luogo della chiesa vi era un'edicola di propriet\u00e0 della Confraternita del Gonfalone, edificata attorno al XIV secolo, e cos\u00ec descritta dal Seghetti:\nProprio Girolamo De Rossi, avvocato concistoriale, nel 1610 volle sostituire la cappellina con una chiesa pi\u00f9 capiente, che venne completata e inaugurata il 5 maggio 1612 al cospetto del cardinale vescovo Giovanni Evangelista Pallotta.\nIl 29 gennaio 1944 un bombardamento aereo americano distrusse completamente la chiesa, risparmiando solamente la facciata, che \u00e8 del 1600 come le campane; anche l'immagine settecentesca della Madonna fu trovata sotto le macerie. L'oratorio \u00e8 stato voluto da papa Pio X. I Salesiani sono stati a Capocroce dal 1912, dall'anno seguente hanno guidato l'oratorio che hanno lasciato nel 1995; hanno preso il loro posto i sacerdoti della Sede Suburbicaria di Frascati. L'8 settembre 1947 inizia la ricostruzione del santuario che viene terminata sette anni dopo, quando il 28 aprile 1954 il vescovo Biagio Budellacci la consacra.\nAll'interno si trova \"L'Annunciazione\" dell'artista Mario Titi. Accanto alla chiesa sorgono l'ampio teatro di Capocroce e la Casa del Clero, con gli uffici della Caritas diocesana."}
{"id": "1410495", "revid": "125250919", "url": "https://it.wikipedia.org/wiki?curid=1410495", "title": "Johnnie Walker", "text": "Johnnie Walker \u00e8 una marca di whisky scozzese fondata e prodotta fino al 2012 a Kilmarnock, in Scozia. \u00c8 la marca di Scotch whisky pi\u00f9 distribuita al mondo, venduta in quasi ogni Paese e con vendite annuali di oltre 120 milioni di bottiglie.\nStoria di Johnnie Walker.\nIl brand \u00e8 un'eredit\u00e0 di John \"Johnnie\" Walker (1805\u20131857), che dal 1825 aveva iniziato a vendere scotch e altri liquori nel suo negozio di droghiere (aperto nel 1820 quando aveva solamente quattordici anni) a Kilmarnock, in Ayrshire, Scozia. La ditta era divenuta popolare, e dopo la sua morte sia il figlio Alexander Walker che il nipote Alexander Walker junior si occuparono della diffusione dello scotch come prodotto destinato al consumo di massa. Con John Walker le vendite dello scotch erano arrivate all'8% delle entrate della ditta; dopo il passaggio della John Walker &amp; Sons ai figli di Alexander Walker, la percentuale increment\u00f2 fino al 95%.\nPrima del 1860 era proibito vendere \"blended whisky\" (malto e grano mescolati insieme). Grazie all'emanazione nel medesimo anno da parte del Parlamento britannico dello Spirits Act che consentiva la libera commercializzazione a larga scala di consumo nelle distillerie del Regno Unito di bevande alcoliche, la John Walker &amp; Sons lanci\u00f2 sul mercato il Walker's Kilmarnock Whisky, scotch di qualit\u00e0 caratterizzato dalla bottiglia a forma squadrata destinata a divenire in seguito l'icona del brand Johnnie Walker: questa scelta fu fatta per sfruttare al meglio le superfici di carico, incrementando cos\u00ec il numero di bottiglie che venivano esportate, e inoltre la forma quadrata aumentava la resistenza delle bottiglie, riducendo pertanto le rotture durante il trasporto. Altra caratteristica particolare della bottiglia \u00e8 l'etichetta, non pi\u00f9 orizzontale ma obliqua, applicata a un angolo di 24 gradi: tale espediente aumentava lo spazio per la stampa, permettendo di ingrandire il nome e rendere quindi il marchio pi\u00f9 visibile. Nel 1865, la creazione da parte di John e suo figlio Alexander dello Walker's Old Highland (il cui marchio registrato nel 1867 fu uno dei primi \"trademark\" della storia) fece da precursore alla nascita della \"label\" Johnnie Walker. Tra il 1906 e il 1909 i nipoti di John, George e Alexander II, ampliarono l'offerta aggiungendovi tre blended, introducendo inoltre i nomi in base al colore. La loro compagnia cambi\u00f2 nome da Walker's Kilmarnock Whiskies a Johnnie Walker Whisky. Il logo dello \"striding man\" (che ha il significato di rappresentare \u00abl'uomo che avanza con passo sicuro verso il futuro\u00bb) venne creato nel 1908 da Tom Browne, e da allora (come la forma squadrata della bottiglia) \u00e8 diventato un'icona e un simbolo universalmente riconosciuto associato al prodotto. Nel 1925 la societ\u00e0 John Walker &amp; Sons fu rilevata insieme alla societ\u00e0 Buchanan-Dewar Ltd. dalla compagnia scozzese Distillers Company Limited (che successivamente verr\u00e0 rilevata nel 1986 dalla societ\u00e0 irlandese produttrice di birra Guinness, la quale a sua volta nel 1997 compir\u00e0 un \"merger\" con la compagnia inglese del largo consumo Grand Metropolitan, dando vita alla multinazionale delle bevande alcoliche del Regno Unito Diageo, da allora proprietaria del brand Johnnie Walker). Intanto nel 1934 Re Giorgio V confer\u00ec alla Johnnie Walker come titolo d'onorificenza il suo primo \"Royal Warranty\". Nel 2012, dopo quasi 200 anni di attivit\u00e0, Diageo ha deciso la chiusura della storica fabbrica di Kilmarnock. La decisione, gi\u00e0 programmata dalla multinazionale nel 2009, \u00e8 dovuta a motivi di contenimento costi con risparmi complessivi annuali per la societ\u00e0 di circa \u00a340 milioni. Al momento della comunicazione della chiusura, l'impianto impiegava circa 700 dipendenti, le cui proteste circa le ricadute occupazionali e l'effettiva perdita della comunione tra la citt\u00e0 di Kilmarnock e Johnnie Walker non hanno fatto mutare la \"policy\" intrapresa da Diageo. La produzione \u00e8 stata spostata da Kilmarnock a Fife (sempre in Scozia) e la sede del \"cooperage\" (ossia la bottega della custodia delle botti) da Port Dundas (Glasgow) ad Alloa (altra localit\u00e0 scozzese).\nJohnnie Walker \u00e8 dal 2014 uno dei partner globali della Formula 1 e dal 2005 anche main sponsor della McLaren.\nSituazione attuale.\nJohnnie Walker \u00e8 oggi lo scotch pi\u00f9 venduto al mondo. Nonostante la chiusura del sito produttivo di Kilmarnock con il conseguente spostamento della produzione a Fife, rimane il simbolo della citt\u00e0. Il \"Johnnie Walker Bond\", cio\u00e8 l'area situata tra Strand Street e John Finnie Street dove si trovava la vecchia fabbrica dell'azienda con i suoi storici magazzini e uffici amministrativi, \u00e8 stata riconvertita e trasformata in centro amministrativo dell'East Ayrshire Council, e pu\u00f2 essere periodicamente visitata come attrattiva turistica. Nel 2018 la \"consultancy\" Brand Planet, un'agenzia di marketing per la ricerca della reputazione di un brand sul mercato, ha classificato Johnnie Walker in posizione numero 25 tra i marchi con miglior reputazione nel Regno Unito, con un valore commerciale di \u00a33.6 miliardi, oltre a considerarlo il pi\u00f9 importante whisky nel \"market place\" mondiale, pi\u00f9 importante marchio commerciale in Scozia e di valore superiore a quello di Rolls-Royce, Jaguar, Morrison's e Marks &amp; Spencer. Il brand Johnnie Walker \u00e8 passato dai 15.3 milioni di vendite per volume del 2009 (ovvero dall'anno dell'annuncio da parte di Diageo della cessazione delle attivit\u00e0 a Kilmarnock) ai 18.9 milioni di litri venduti del 2018, con una performance pari ad un aumento di circa il 20%, con un valore di mercato stimato in circa $4.5 miliardi. Secondo un'analisi del 2019 svolta dall'agenzia Brand Finance, Johnnie Walker \u00e8 il quinto brand nel \"market place\" mondiale del settore degli \"spirits\" con una stima valutativa pari a $4.6 miliardi, primo brand occidentale dietro Maotai, Wuliangy, Yanghe e Luzhou Laojiao e davanti a Jack Daniels (posizione n.6), Hennessy (n.7), Bacardi (n.8) e Smirnoff (n.9).\nLe bottiglie.\nPer la maggior parte della storia del marchio \u00e8 stato offerto soltanto un piccolo numero di bottiglie speciali, ma negli ultimi anni il loro numero \u00e8 cresciuto moltissimo."}
{"id": "1410499", "revid": "729019", "url": "https://it.wikipedia.org/wiki?curid=1410499", "title": "Domenico Modugno (1960)", "text": "Domenico Modugno (1960) \u00e8 il 9\u00ba album di Domenico Modugno.\nNella sua discografia \u00e8 il quarto (dei sette) album che si intitola con il suo nome e cognome.\nIl disco.\nCome era consuetudine in quegli anni, anche questo disco racchiude alcune canzoni gi\u00e0 pubblicate su 45 giri.\nTra esse possiamo ricordare \"Le morte chitarre\", in origine una poesia di Salvatore Quasimodo che il cantautore aveva messo in musica dopo aver ricevuto l'autorizzazione del poeta, \"Libero\", arrivata seconda pochi mesi prima al Festival di Sanremo, dove era stata presentata da Modugno in coppia con Teddy Reno, e \"Non sei pi\u00f9 la mia bambina\", scritta nel 1939 dal maestro Giovanni D'Anzi e portata al successo da Delia Lodi; da notare che nella pubblicazione su 45 giri la canzone era stata intitolata \"Tu non sei pi\u00f9 la mia bambina\".\nLa copertina del disco raffigura una foto a mezzo busto a colori di Modugno mentre suona la chitarra.\nGli arrangiamenti sono curati dai maestri Cinico Angelini (per \"Libero\"), Ennio Morricone (\"Apocalisse\"), Francesco Ferrari (\"Milioni di scintille\") e Sonny Burke (\"Olympia\"), che dirigono le varie orchestre che hanno suonato nel disco nei rispettivi brani; per le altre canzoni non sono indicati gli arrangiatori, ma vi \u00e8 l'indicazione che sono suonate da Domenico Modugno e il suo complesso (non sono per\u00f2 evidenziati i nomi dei singoli musicisti).\n\"Una testa piena di sogni\" viene inserita nella colonna sonora del film \"Esterina\" di Carlo Lizzani (con Carla Gravina), mentre \"Pi\u00f9 sola\" si trova nella colonna sonora di Adua e le compagne di Antonio Pietrangeli; in entrambe le pellicole recita lo stesso Modugno.\nTracce.\nLATO A\nLATO B"}
{"id": "1410501", "revid": "1310927", "url": "https://it.wikipedia.org/wiki?curid=1410501", "title": "Angelo Nardi", "text": "Biografia.\nFu uno dei primi pittori manieristi della corte reale di Filippo IV a Madrid, dove si era trasferito nel 1607. Fu amico del Vel\u00e1zquez. Alcune sue pitture si trovano a Madrid, dove esegu\u00ec dipinti per i conventi dei francescani e dei carmelitani e per la chiesa dei gesuiti. Nel convento di \"Las Bernardas\" de Alcal\u00e1 de Henares dipinse \"Scene della vita della Maddalena\", \"Angeli con San Diego de Alcal\u00e1\", l\"Assunzione della Vergine\" e l\u2019\"Annunciazione\", (1620 \u2013 1621). Lavor\u00f2 anche a Ja\u00e9n (1634) e ad Atocha, nella chiesa di Santa Maria, per la quale dipinse \"Scene della vita della Madonna\". \nLe opere di Nardi sono sparse in Spagna tra chiese e propriet\u00e0 private, a Toledo nella chiesa di Santo Domingo Viejo, dove \u00e8 sepolto anche il pittore Goya, a La Guardia de Toledo, dove una cappella dipinta da Angelo Nardi \u00e8 chiamata la cappella Sistina della Mancha.\nSi hanno notizie di dipinti nella cattedrale di Buenos Aires e nell'est Europa.\nLa chiesa di San Pietro a Vaglia conserva un prezioso reliquiario spagnolo del Seicento, riportante la firma di Santa Teresa d'Avila. Nel baule metallico che conteneva il reliquiario sembra che ci fossero due candelabri d'argento, probabilmente trafugati durante il periodo del dominio austriaco in Toscana. \nSembra che Angelo Nardi sia stato sepolto nella chiesa della Misericordia attigua al Palazzo reale di Madrid, andata distrutta durante la guerra civile spagnola.\nNel suo paese natale la strada che porta alla pieve porta il suo nome."}
{"id": "1410502", "revid": "132266", "url": "https://it.wikipedia.org/wiki?curid=1410502", "title": "Vicario apostolico", "text": ""}
{"id": "1410510", "revid": "1632387", "url": "https://it.wikipedia.org/wiki?curid=1410510", "title": "Oracle", "text": ""}
{"id": "1410516", "revid": "124732313", "url": "https://it.wikipedia.org/wiki?curid=1410516", "title": "Chiesa di San Pietro (Albano)", "text": "La chiesa parrocchiale di San Pietro Apostolo \u00e8 un luogo di culto cattolico di Albano Laziale, cittadina in provincia di Roma, nella sede suburbicaria di Albano.\nLa fondazione della chiesa \u00e8 molto antica, come del resto testimonierebbe la scelta stessa del santo intitolatore: San Pietro difatti sarebbe stato secondo la tradizione locale l'evangelizzatore di Albano Laziale, nel I secolo.\nLa prima testimonianza dell'esistenza della chiesa risale alla \"Vita Leoni papae\" di Anastasio Bibliotecario, secondo il quale papa Leone III fece restaurare il tetto della chiesa di San Pietro ad Albano, che era cadente.\nIl campanile della chiesa \u00e8 in stile romanico e risale al XII secolo. Sul retro vi \u00e8 la cappella di \"iuspatronatus\" della famiglia Savelli, feudataria del luogo, che dal XV secolo fino al 1697 impose sulla chiesa la propria protezione.\nQuesta antica chiesa, voluta da papa Ormisda (514-523 d.C.) , fu ricavata da una grande aula appartenente alle terme romane fatte costruire dall'imperatore romano Caracalla.\nIl pi\u00f9 importante dei numerosi restauri avvenne nel tardo medioevo (XII secolo), mentre nel XIV secolo si effettuarono una serie di modifiche, delle quali ancora oggi rimangono tracce, come ad esempio l'arco ogivale a due spioventi con mensole e colonne di marmo, posto sopra una porta del lato occidentale della chiesa.\nI Savelli, nel 1440, entrarono in possesso della chiesa. Nella cappella, oggi distrutta, vi seppellirono alcuni loro familiari.\nLe tombe principesche sono ora visibili nell'interno della chiesa; qui sono conservate, trasformate in altari o balaustre, anche trabeazioni marmoree di et\u00e0 severiana.\nAlcune delle pareti conservano ancora affreschi, come quello posto in una nicchietta della \"Vergine del Segno\" di et\u00e0 bizantina e quello pi\u00f9 grande, raffigurante Santa Margherita e Sant'Onofrio, databile all'incirca tra il XIII secolo e il XIV secolo.\nLa grande pala dell'altare del XVI secolo raffigura la consegna della chiavi a San Pietro. Sono inoltre presenti stendardi settecenteschi.\nSul lato orientale esterno della chiesa sono reimpiegati come stipiti del portale due fregi in marmo di et\u00e0 imperiale romana."}
{"id": "1410517", "revid": "1328351", "url": "https://it.wikipedia.org/wiki?curid=1410517", "title": "Menocchio", "text": "La sua vicenda \u00e8 stata resa nota dallo storico Carlo Ginzburg nel saggio \"Il formaggio e i vermi. Il cosmo di un mugnaio del '500\", pubblicato nel 1976.\nNel 2018 la vicenda di Menocchio \u00e8 stata trasposta cinematograficamente nel film \"Menocchio\" del regista Alberto Fasulo, che non si \u00e8 rifatto al libro di Ginzburg ma ai documenti e alle ricerche successive di Andrea Del Col. Il film \u00e8 stato presentato in concorso al Festival di Locarno.\nIl primo processo.\nA parte un bando di due anni nella vicina Arba, nel 1563, per rissa, Menocchio visse sempre nel paese di Montereale, che contava allora circa 650 abitanti, mantenendovi la numerosa famiglia composta dalla moglie e da sette figli con il reddito ricavato da due campi e due mulini presi in affitto; era anche muratore e falegname. Nel 1581, sapendo leggere, scrivere e far di conto, fu podest\u00e0 di Montereale e dei villaggi circostanti, e amministratore della locale pieve.\nIl 28 settembre 1583 il pievano di Montereale, don Odorico Vorai, istigato da un altro prete, Ottavio Montereale, lo denunci\u00f2 anonimamente al Sant'Uffizio con l'accusa di avere opinioni eretiche su Cristo. Numerose furono le testimonianze che confermarono e allargarono il campo delle accuse, cosicch\u00e9 il 4 febbraio 1584 l'inquisitore di Aquileia e Concordia, il francescano Felice da Montefalco, ordin\u00f2 il suo arresto e la carcerazione nella prigione di Concordia; il 7 febbraio Menocchio fu interrogato per la prima volta.\nEspose un'originale concezione del mondo: all'inizio \u00abtutto era un caos, cio\u00e8 terra, aere, acqua et foco insieme; et quel volume, andando cos\u00ec, fece una massa, aponto come si fa il formazo nel latte, et in quel diventorno vermi, et quelli furno li angeli [...] et tra quel numero de angeli ve era anco Dio, creato anchora lui da quella massa in quel medesmo tempo; et fu fatto signor con quattro capitani, Lucivello, Michael, Gabriel et Rafael. Qual Lucibello volse farsi signor alla comparation del re, che era la maest\u00e0 de Dio, et per la sua superbia Iddio command\u00f2 che fusse scaciato dal cielo con tutto il suo ordine [...] Dio fece poi Adamo et Eva, et il popolo in gran multitudine per impir quelle sedie delli angeli scacciati. La qual multitudine, non facendo li commandamenti de Dio, mand\u00f2 il suo figliol, il quale li Giudei lo presero, et fu crucifisso\u00bb.\nDi Ges\u00f9 Cristo, precisato che fu crocifisso e non impiccato, disse che \u00abera uno delli figlioli de Dio, perch\u00e9 tutti semo fioli de Dio et di quella istessa natura che fu quel crucifisso; et era homo come nui altri, ma di maggior dignit\u00e0, come sarebbe dir adesso il papa, il quale \u00e8 homo come nui, ma di pi\u00f9 dignit\u00e0 de nui perch\u00e9 pu\u00f2 far; et questo che fu crucifisso nacque de s. Iseppo et de Maria vergine\u00bb. Sulla verginit\u00e0 di Maria nutriva per\u00f2 dei dubbi - perch\u00e9 \u00abtanti huomini sono nati al mondo et niuno \u00e8 nato di donna vergine\u00bb - e anche perch\u00e9 aveva letto ne \"Il fioretto della Bibbia\", una traduzione di una cronaca catalana medievale che egli aveva comperato a Venezia per due soldi, che \u00absan Iosepo chiamava nostro signor Iesu Christo per figliolo\u00bb. Ma non solo: citando un libro che chiam\u00f2 \"Rosario\" o \"Lucidario della Madonna\" - forse da identificarsi con il \"Rosario della gloriosa Vergine Maria\" del domenicano Alberto da Castello - Menocchio dichiar\u00f2 che Maria era chiamata vergine solo perch\u00e9 era stata \u00abnel tempio delle vergini, perch\u00e9 l'era un tempio dove si tenivan dodeci vergini, et secondo che si allevavan si maritavan\u00bb, intendendo semplicemente per vergine una qualunque ragazza da marito.\nMenocchio doveva essere persona di pronta parola, sicuro delle convinzioni che si era fatto, avendo con il suo \u00abcervel sutil [...] voluto cercare le cose alte et che non sapeva\u00bb; ma le sue convinzioni riflettevano certo l'esperienza della propria vita: cos\u00ec, nel costituto del 28 aprile 1584, tenuto nel palazzo del podest\u00e0 di Portogruaro, la sua osservazione che nelle liti giudiziarie il latino, la lingua della Chiesa, si rivelava \u00abun tradimento de' poveri perch\u00e9 [...] li pover'homini non sanno quello che si dice [...] e se vogliono dir quatro parole bisogna haver un avocato\u00bb, si legava alle successiva, che \u00abil papa, cardinali, vescovi, sono tanto grandi e ricchi\u00bb e sfruttano i poveri, perch\u00e9 \u00abtutto \u00e8 de Chiesa et preti\u00bb, per derivarne che la stessa religione dovesse essere chiara, come la lingua che parlano i poveri, e semplice, come sono semplici i poveri e avrebbe dovuto essere anche la Chiesa: \u00abVorr\u00eca che si credesse nella maest\u00e0 de Dio, et esser homini de ben, et far come disse Gies\u00f9 Cristo, che rispose a quelli Giudei che li dimandavano che legge si dovesse haver, et lui li rispose \"Amar Iddio e amar il prossimo\"\u00bb. E da questa semplicit\u00e0 di concezione religiosa faceva derivare che i fedeli di tutte le confessioni si equivalevano, cristiani ed eretici, Turchi e Giudei, perch\u00e9 Dio \u00abli ha tutti cari et tutti si salvano a uno modo\u00bb.\nIn un crescendo di rigetto della comune ortodossia, Menocchio respinse i sacramenti come invenzione umana: il battesimo, \u00abquel batezar \u00e8 un'inventione et li preti comenzano a magnar le anime avanti che si nasca, et le magnano continuamente sino doppo morte\u00bb, la cresima, \u00abuna mercant\u00eca\u00bb, il matrimonio, \u00abl'hanno fatto li huomini: prima l'homo et la donna si davan la fede, et questo bastava\u00bb, l'ordinazione sacerdotale, \u00abcredo che il spirito de Dio sia in tutti\u00bb, l'estrema unzione, \u00absi onge il corpo et il spirito non si pu\u00f2 ongere\u00bb, la confessione, \u00abandare a confessar da preti et frati, tanto \u00e8 che andar da un arboro\u00bb, mentre l'eucaristia lo soddisfaceva: convinto per\u00f2 che nell'ostia non vi fosse Cristo, ma lo Spirito Santo, \u00abmaggior de Christo che era homo\u00bb, a Menocchio piaceva \u00abil sacramento che quando uno \u00e8 confess\u00e0 si va a communicar, et si piglia il Spirito Santo, et il spirito sta allegro\u00bb. E a rendere problematico un suo inquadramento inquisitoriale fra gli eretici luterani, si espresse con rispetto sul papa e sulle indulgenze: \u00abse Iddio ha messo un huomo in suo loco che \u00e8 il papa, manda un perdon, \u00e8 buono perch\u00e9 par che si riceva da Iddio\u00bb e mostr\u00f2 di non capire affatto cosa fosse la giustificazione, punto nodale di aspro contrasto fra cattolici e protestanti che del resto, dibattuto nei circoli colti, poteva entrare bens\u00ec nella circolazione della cultura cittadina, non gi\u00e0 divenire un tema proprio di una cultura contadina.\nDella Scrittura sarebbero bastate \u00abquattro sole parole\u00bb perch\u00e9, data da Dio, gli uomini vi aggiunsero del loro, mentre ora \u00ab\u00e8 stata ritrovata per ingannar gl'huomini\u00bb; quanto ai santi, \u00abhuomini da bene [...] che pregano per noi\u00bb, non bisogna venerarne le immagini e nemmeno le reliquie, mentre Cristo mor\u00ec per amor nostro ma non redense nessuno, perch\u00e9 \u00abse uno ha peccati, bisogna che lui faccia penitentia\u00bb. Per guadagnarsi il paradiso - sostenne nel costituto del 1\u00ba maggio - basta amare e santificare Dio, ed essere caritatevole, pacifico, obbedire a chi comanda, perdonare le ingiurie e mantenere le promesse, evitando le \u00absette opere che dispiaceno a Iddio\u00bb, ossia \u00abrobar, assassinar, far usura, far crudelt\u00e0, far vergogna, far vituperio et homicidio\u00bb.\nGli inquisitori\u00a0\u2013 che ebbero anche il dubbio di avere a che fare con un pazzo o un burlone - cercarono di esperire se Menocchio si fosse formato tali opinioni da s\u00e9 o se fosse stato in qualche modo istruito da altri, ma ne ebbero un diniego: eppure un personaggio che aveva avuto interessanti rapporti con Menocchio vi era stato e fu anche interrogato, ma fu subito rilasciato. Si trattava di un Nicola de Melchiori o Nicola da Porcia, paese delle vicinanze, un pittore evidentemente di valore molto modesto, probabilmente di cassoni e arredi, visto che di esso non \u00e8 rimasta alcuna testimonianza artistica, bens\u00ec quella giudiziaria di un nobile di Pordenone che nel 1571 lo defin\u00ec \u00abhomo eretichissimo\u00bb, avendolo sentito esprimersi contro la presenza di immagini nelle chiese. Egli aveva prestato a Menocchio una copia del \"Decamerone\" di Boccaccio e una de \"Il sogno dil Caravia\", un poemetto del veneziano Alessandro Caravia, pubblicato nel 1541: quest'ultimo era certamente un libro che, in un contesto di satira popolare, manteneva s\u00ec un'ispirazione luterana, lontana tuttavia dalle posizioni dissacranti di Menocchio.\nInsieme con il diniego di aver appreso da amici molte delle teorie che aveva fatto proprie, oppose piuttosto la lettura da lui fatta dei \"Viaggi di sir John Mandeville\", di un anonimo autore francese del XIV secolo, essendo il nome di John Mandeville un semplice pseudonimo, tradotto per la prima volta in italiano alla fine del Quattrocento e pi\u00f9 volte stampato a Venezia, nel quale sono narrati i viaggi compiuti tanto in Terrasanta - con osservazioni realistiche e probabilmente di prima mano - che nel lontano Oriente, nelle mitiche terre dell'India e della Cina, fino a raggiungere il paradiso terrestre e il regno del leggendario Prete Gianni.\nIn quel libro imprestatogli dal cappellano di Montereale, don Andrea da Maren, si trovano riscontri di talune affermazione di Menocchio: cos\u00ec il Mandeville riporta che in Palestina gli \"Jacobini\", cristiani convertiti da san Giacomo, rifiutano la confessione auricolare, sostenendo che occorra ammettere i propri peccati solo a Dio direttamente, che secondo i maomettani, al posto di Ges\u00f9, \u00abil pi\u00f9 eccellente dei profeti\u00bb, fu crocefisso Simone di Cirene, un'affermazione, questa, che pure Menocchio avrebbe fatto a un suo amico; che nella favolosa isola di Dondina i cadaveri son mangiati dai parenti e dagli amici, che giudicavano dalla grassezza della carne se il morto fosse stato un uomo senza peccato ovvero, dalla sua magrezza, si rimproveravano di averlo fatto patire in vita. E Menocchio, da questa narrazione, trasse la conclusione che \u00abmorto il corpo morisse anco l'anima, poich\u00e9 di tante e diverse sorte de nationi chi crede a un modo e chi a un altro\u00bb. Se l'interpretazione letterale della leggenda veniva distorta da Menocchio, egli aveva per\u00f2 tratto, da questa e altre narrazioni favolose, l'importante conclusione che ogni popolo ha diverse usanze e sue diverse fedi e di qui che, credendo ciascuno buona la propria fede, nessuno in realt\u00e0 potesse vantare come migliore e certa la propria.\nQuesto fondamentale concetto - un'espressa legittimazione dell'idea di tolleranza - sar\u00e0 apertamente ribadito da Menocchio nel secondo processo subito nel 1599: per intanto egli, nel costituto del 12 maggio 1584, diede spiegazione delle fonti da cui aveva tratto quella cos\u00ec bizzarra cosmogonia che tanto aveva sbalordito i suoi inquisitori.\nLa creazione.\nLe fonti della concezione della creazione elaborata da Menocchio derivano, oltre che dal \"Genesi\" biblico, dal \"Fioretto della Bibbia\" e dal \"Supplementum supplementi delle croniche\", scritto del frate eremitano Jacopo Filippo Foresti alla fine del Quattrocento. Nel \"Fioretto\" si spiega che Dio \u00abfece una grossa materia, la quale non aveva forma n\u00e9 materia; et fecene tanta, che ne poteva trarre et fare ci\u00f2 che voleva, et divisela et partilla s\u00ec che ne trasse l'homo formato di quattro elementi\u00bb. Nel \"Supplementum\" il Floresti spiega che Dio fece una sorta di Universo in potenza, che aveva in s\u00e9 le ragioni della sua evoluzione: Dio fece \u00abel cielo et la terra: non che questo gi\u00e0 fussi, ma perch\u00e9 essere potea, perch\u00e9 di poi se scrive esser fatto el cielo: come se le seme d'un arbore considerando diciamo quivi essere la radice, la forza, li rami, li frutti et le foglie: non che gi\u00e0 sieno, ma perch\u00e9 di quivi hanno ad essere. Cos\u00ec \u00e8 ditto, nel principio fece Iddio el cielo et la terra, quasi seme dil cielo et della terra, essendo anchora in confuso la materia dil cielo et della terra, ma perch\u00e9 era certo di quella dovere essere el cielo et la terra, per\u00f2 gi\u00f2 quella materia cielo et terra fu chiamata\u00bb. Il Foresti, che afferma che quella \u00abspaciosa forma\u00bb creata da Dio mancava \u00abdi certa figura\u00bb, cita a conforto della sua concezione della creazione Ovidio che nelLe metamorfosi scrive che \u00abla natura, avanti che fusse la terra et lo mare et il cielo che copre il tutto, hanea un vulto in tutto il suo circuito, il quale li philosophi chiamorono Caos, grossa et indigesta materia: et non era se non un peso incerto et pegro, et radunata in quel medesimo circulo, et semi discordanti delle cose non bene congionti\u00bb.\nLe due versioni hanno in comune la creazione di una materia primordiale, dalla quale per\u00f2, per il Foresti, germinano spontaneamente - senza pi\u00f9 l'intervento creativo di Dio - tutte le cose che sono nel cielo e nella terra. Le versioni di Menocchio non furono univoche nel tempo: come aveva riferito un testimone, egli avrebbe sostenuto che \u00abnel principio questo mondo era niente, et che dall'acqua del mare fu battuta come una spuma, et si coagul\u00f2 come un formaggio, dal quale poi nacque gran moltitudine di vermi, et questi vermi diventorno homini, delli quali il pi\u00f9 potente et sapiente fu Iddio\u00bb; nel primo costituto Menocchio aveva confermato questa versione, eliminando per\u00f2 la presenza dell'acqua del mare, e facendo originare ogni cosa, Dio compreso, da \u00abun caos, cio\u00e8 terra, aere, acqua et foco insieme\u00bb.\nNel costituto del 1\u00ba maggio 1584, richiesto se prima fosse Dio oppure il caos, rispose che \u00abIddio era nel caos come uno che sta nell'aqua si vol slargare, et come uno che sta in un boscho si vol slargare: cos\u00ec quest'intelletto avendo cognosciuto si vol slargare per far questo mondo\u00bb e di credere che Dio e caos \u00absempre siano stati assieme, n\u00e9 mai siano stati separati, cio\u00e8 il caos senza Iddio n\u00e9 Iddio senza il caos\u00bb. Si nota come Menocchio usi qui termini che si richiamano tanto all'antica cosmologia greca - il caos - quanto, sorprendentemente, alla filosofia neoplatonica e scolastica - Dio come intelletto - ma un intelletto che riconosce la sua imperfezione e ascende alla perfezione, eppure rimanendo in un ambito del tutto naturalistico.\nNel costituto del 12 maggio successivo, infatti, chiar\u00ec di ritenere che Dio fosse eterno con il caos, coesistente eternamente con esso, ma nel caos Dio non \u00abera vivo e dopo si cognobbe e questo intendo esser fatto dal caos\u00bb: fu dunque il caos a rendere Dio ci\u00f2 che \u00e8. Dio non fu prodotto dal caos ma ricevette il movimento dal moto stesso del caos - che si muoveva da s\u00e9 - e fu questo moto del caos a rendere Dio perfetto, da imperfetto che era. Infatti, per Menocchio, a Dio era successo \u00abcome alle cose di questo mondo le quali procedendo da imperfetto a perfetto, s\u00ec come per esempio il putto mentre \u00e8 nel ventre della madre non intende n\u00e9 vive, ma uscito dal ventre comenza a vivere, et tuttavia crescendo comenza a intendere: cos\u00ec Iddio, mentre era con il caos, era imperfetto, non intendeva n\u00e9 viveva, ma poi allargandosi in questo caos lui comenz\u00f2 a vivere et intendere [...] l'intelletto riceveva cognitione dal caos, nel quale eran tutte le cose confuse: et di poi a esso intelletto li dette ordine e cognitione [...] come crescete lui la cognitione, cos\u00ec crebbe in lui il volere et il potere.\nIl volere e il potere in Dio sono distinti come in noi e in Dio il potere opera per mezzo della \u00abmaestranza\u00bb, ossia gli angeli che \u00abfurono dalla natura produtti\u00bb - qui Menocchio identifica senz'altro il caos con la natura - \u00aba similitudine che de un formaggio si producono i vermi, ma venendo fuora riceveno la volont\u00e0, intelletto et memoria da Iddio\u00bb. Dio non poteva \u00abfabbricare\u00bb il mondo senza gli angeli e senza la materia, che dunque egli form\u00f2 ma non cre\u00f2. Dio e gli angeli hanno la stessa essenza del caos, soltanto, vi \u00e8 differenza di perfezione, come pure differenza di perfezione sussiste fra Dio e lo Spirito Santo e fra questi e Cristo.\nDio, dunque, non ha creato il mondo: lo hanno fatto gli angeli. Il volere di Dio si esprime nella volont\u00e0 di creare, e nell'ordine dato alle sue \u00abmaestranze\u00bb si esprime il potere di Dio: \u00abLui ha dissegnato de dar la volunt\u00e0 per la qual se ha fatto ogne cosa\u00bb.\nL'anima.\nMenocchio sosteneva, seguendo il \"Fioretto della Bibbia\", che l'uomo era formato dai quattro elementi fondamentali rilevati dalla scienza del tempo, ossia da aria, acqua, terra e fuoco e poich\u00e9 l'uomo fu fatto a immagine e somiglianza di Dio, ne deduceva che \u00abl'aere, terra, foco et acqua sia Dio\u00bb. Non sembrava, oltre tutto, che da queste considerazioni potesse dedursi l'esistenza nell'uomo di un'anima, o almeno la sussistenza di un'anima immortale: e in effetti, i testimoni avevano riferito al tribunale che, secondo Menocchio, \u00abquando l'homo more \u00e8 come una bestia, come una mosca [...] morto l'homo muor l'anima et ogni cosa\u00bb.\nNaturalmente, di fronte all'inquisitore, Menocchio neg\u00f2 di aver mai sostenuto qualcosa del genere, ribadendo l'ortodossia della sua fede: \u00able anime nostre tornano alla maest\u00e0 de Dio, delle qual, secondo che hanno operato, fa quello le piace, alle bone assegna il paradiso, et alle cattive l'inferno, et a alcune il purgatorio\u00bb. Ma come potevano le anime tornare alla maest\u00e0 di Dio, se questi era solo aria, acqua, fuoco e terra? Dopo una lunga perplessit\u00e0, Menocchio rispose di credere che \u00abtutte le cose del mondo sono Dio et credo, quanto a me, che le anime nostre tornino in tutte le cose del mondo\u00bb. Una risposta da filosofo panteista che era necessario approfondire e il giorno seguente Menocchio, confermando di credere che l'anima muoia con il corpo, precis\u00f2 che, tuttavia, dopo la morte sopravvive lo spirito. E chiar\u00ec: \u00abcredo che altro sia l'anima et altro sia il spirito. Il spirito vegna da Iddio, et sia quello che quando havemo da far qualche nostra faccenda n'ispira a far la tal o la tal cosa o non farla [...] nell'homo vi \u00e8 intelletto, memoria, volunt\u00e0, pensiero, creder, fede et speranza: le qual sette cose Iddio le ha date all'homo, et son come anime per le quale bisogna far le opere, et questo \u00e8 quello che io diceva morto il corpo morta l'anima [...] il spirito \u00e8 separato dal homo, ha l'istesso voler de l'homo, et regge et governa questo homo\u00bb.\n\u00c8 questo l'elemento immortale dell'uomo che dopo la morte ritorna a Dio. Ma veramente, aggiunse Menocchio, l'uomo ha due spiriti: \u00abil nostro core ha doi parti, una lucida et l'altra scura; nella scura il spirito cattivo, et nella lucida il spirito bono\u00bb.\nAnche questa concezione era un derivato di quanto Menocchio aveva interpretato dal \"Fioretto della Bibbia\", ove si sostiene che \u00abl'anima ha tanti nomi nel corpo quante virt\u00f9 diverse [...] secondo che l'anima d\u00e0 vita al corpo, l'anima \u00e8 chiamata substantia; secondo il volere, \u00e8 chiamata il cuore; in quanto il corpo spira, \u00e8 chiamata spirito; in quanto ella intende et sente, se le pu\u00f2 dire senno; in quanto ella imagina et pensa, se le pu\u00f2 dire imaginatione o sia memoria; perho la inteligentia \u00e8 posta nella parte pi\u00f9 alta dell'anima, dove siamo adoctrinati della ragione et del conoscimento, impehr\u00f2 che siamo assimigliati alla ymagine di Dio [...]\u00bb.\nDifficile districarsi in tanti concetti che continuamente si smentiscono, e poi si riaffermano diversamente elaborati, in un procedere a spirale che non trova conclusione; se la concezione di fondo di Menocchio era materialistica, egli non rinunciava per\u00f2 a immaginare una vita dopo la morte: non credeva alla resurrezione dei morti, non all'inferno, ma al paradiso s\u00ec: \u00abIo credo che sii un luocho che circondi tutto il mondo, et che de l\u00ec se veda tutte le cose del mondo, sino li pesse del mare: et quelli che sono in quel luocho \u00e8 come si fa una festa\u00bb. Anche il paradiso terrestre esisteva, ma solo \u00abdove sono delli gentilhuomini che hanno della robba asai et vivano senza faticarsi\u00bb.\nLa sentenza.\nIl 17 maggio 1584 fu emessa la sentenza. Dopo aver dichiarato Menocchio non solo eretico, ma anche eresiarca, e averlo costretto alla pubblica abiura, fu condannato dall'Inquisizione al carcere a vita, obbligando altres\u00ec la famiglia a mantenerlo a proprie spese.\nAver diffuso le sue concezioni a persone semplici e illetterate fu considerata un'aggravante; \u00abpertinace nell'eresia\u00bb, \u00abdi animo indurato\u00bb, \u00abnefando\u00bb, anzi \u00abnefandissimo\u00bb, di \u00ablingua maledica\u00bb, \u00aborribile\u00bb, \u00abmaligno\u00bb, \u00abperverso\u00bb, Menocchio \u00abcome i giganti aveva tentato di combattere l'ineffabile Trinit\u00e0\u00bb. Nel rifiuto della confessione fu individuata un'eresia luterana; nell'equivalenza di ogni fede si vide un'eresia risalente a Origene; nell'esistenza di un caos primigenio un'affermazione pagana; nell'affermazione per la quale \u00abIddio \u00e8 autore del bene ma non fa male, il diavolo \u00e8 autore del male e non fa bene\u00bb si vide un'eresia manichea.\nDopo quasi due anni di detenzione nel carcere di Concordia, il figlio di Menocchio, Ziannuto Scandella present\u00f2, il 18 gennaio 1586, una supplica scritta dal padre al vescovo Matteo Sanudo e all'inquisitore fra' Evangelista Peleo. \u00abCondannato in s\u00ec crudel prigione che non so come non sia morto insieme per la malvagit\u00e0 dell'aria [...] carico di famiglia [...] pentito e dolente di tanto mio fallo chiedo perdono [...] et pregoli mi vogliano far gratia di relassarmi, offrendoli io di sicurt\u00e0 idonea s\u00ec di vivere ne' precetti della Santa Romana Chiesa, como ancho di fare quella penitenza che per questo Santo Offitio mi sar\u00e0 imposta\u00bb.\nDurante la detenzione non aveva dato adito ad alcun rimprovero: si era comportato da devoto cattolico, eseguendo le penitenze e recitando ogni giorno le orazioni. La sua salute era compromessa dalle durissime condizioni carcerarie e la famiglia aveva bisogno del suo lavoro. Il vescovo e l'inquisitore vollero essere clementi: fu liberato, con l'obbligo di risiedere a Montereale e d'indossare per sempre l'abitello d'infamia - una veste gialla recante due grandi croci rosse sul petto e sulla schiena - che individuava pubblicamente gli eretici.\nIl secondo processo.\nMalgrado la condanna per eresia, nel 1590 Menocchio fu nominato amministratore - \"cameraro\" - dei beni della parrocchia di Santa Maria di Montereale; nel 1595 fu incaricato di fornire una perizia in una causa di interessi tra un proprietario agricolo e il suo affittuario e, ancora in quell'anno, affitt\u00f2 con il figlio Stefano un altro mulino. Partecipava alla vita della comunit\u00e0 ma la morte del figlio Ziannuto dovette far precipitare le condizioni economiche di Menocchio che, avendo necessit\u00e0 di lavorare anche fuori del suo piccolo paese, ai primi del 1597 chiese di ottenere la dispensa di muoversi liberamente e di dismettere l'obbligo dell'abitello: ottenne dall'inquisitore di Udine libera circolazione fuori di Montereale, \u00abaci\u00f2 possi aiutare in qualche modo la povert\u00e0 sua et della sua famiglia\u00bb, indossando per\u00f2 l'abito da eretico.\nMenocchio non aveva per\u00f2 smesso di dir liberamente le sue opinioni sugli argomenti che tanto gli erano costati. Nel carnevale del 1596, sulla piazza di Udine, disse a un conoscente, tale Lunardo Simon, di non credere nei vangeli, che sono stati scritti da \u00abpreti et frati, che non hanno altro da fare\u00bb. In quello stesso periodo aveva confidato a un ebreo di sapere bene di essere eretico e che prima o poi l'Inquisizione lo avrebbe fatto morire: ma ora che era vecchio e solo al mondo - con i figli rimastigli non sembra che andasse d'accordo - non gli importava nemmeno di salvare la vita, fuggendo magari a Ginevra.\nQuando poi si seppe che Menocchio metteva in dubbio la divinit\u00e0 di Cristo e la moralit\u00e0 di Maria, l'inquisitore generale del Friuli, fra Gerolamo Asteo, lo fece arrestare: nel giugno del 1599 fu rinchiuso nel carcere di Aviano, poi in quello di Portogruaro e a partire dal 12 luglio fu interrogato. Di fronte all'inquisitore, che si avvalse di alcuni consultori tra i quali il teologo Domenico Marin, inizialmente ammise di aver detto cose contrarie alla fede cattolica, ma solo per scherzare; poi afferm\u00f2 ancora che i vangeli canonici potevano essere invenzioni di frati, dal momento che esistevano anche vangeli apocrifi, ritenuti certamente falsi; infine, fece all'inquisitore una sua originale professione di fede: dei quattro elementi che costituivano la natura, il fuoco era Dio, mentre \u00abil Padre \u00e8 l'aria, il Figliolo \u00e8 la terra et lo Spirito Santo \u00e8 l'acqua\u00bb. Del resto, nella sua onnipotenza Dio poteva essere tutto quello che voleva.\nCerc\u00f2 poi di giustificare di fronte all'inquisitore le proprie \u00aberesie\u00bb con la sua poca cultura: i frati che avevano scritto i vangeli erano naturalmente gli evangelisti e se aveva negato l'esistenza del paradiso era \u00abperch\u00e9 non sapeva dove fosse\u00bb. Alla fine dell'interrogatorio consegn\u00f2 uno scritto dove esponeva la miseria della sua vecchiaia, l'abbandono dei figli che lo evitavano perch\u00e9 stravagante, e la promessa di \u00abcreder se non quelo che crede la Santa Gesia et far quelo me comandar\u00e0 li miei curati et li miei superiori\u00bb.\nLa sentenza.\nIl 19 luglio gli fu assegnato un difensore d'ufficio che chiese l'assoluzione del suo assistito: i testimoni a carico non erano attendibili, sosteneva, e l'imputato non era un eretico consapevole ma solo un ignorante. Il 2 agosto la Congregazione del Sant'Uffizio lo dichiar\u00f2 eretico recidivo: prima di decidere della pena - che non poteva che essere di morte - fu deciso di sottoporre Menocchio a tortura per fargli rivelare i nomi di eventuali complici, ma mezz'ora di \u00abcorda\u00bb non gli strapp\u00f2 alcun nome: fra i tormenti disse di non aver mai avuto complici, di aver solo \u00abletto da \"sua\" posta\u00bb e di non sapere chi altri potesse condividere le sue opinioni.\nDel caso era stata informata l'Inquisizione romana e il 14 agosto il cardinale Santori aveva definito \u00abgravissima\u00bb la vicenda, esigendo copia degli incartamenti processuali. La sentenza era stata emessa e prevedeva la condanna a morte di Menocchio ma sull'opportunit\u00e0 di eseguirla l'inquisitore friulano sembrava avere dubbi, espressi in una lettera spedita a Roma il 5 settembre 1599. La risposta del Santori, il 30 ottobre, non lasciava alternative: \u00abnon manchi di procedere con quella diligenza che ricerca la gravit\u00e0 della causa, a ci\u00f2 che non vada impunito de' suoi orrendi et essecrandi eccessi, ma co 'l debito et rigoroso castigo sia essempio agli altri in coteste parti: per\u00f2 non manchi di esseguirlo con ogni sollecitudine et rigore di animo\u00bb. Era questa, scriveva il Santori, anche la volont\u00e0 di Clemente VIII.\nIl 13 novembre il cardinale insistette: \u00abNon manchi Vostra Reverentia di procedere nella causa di quel contadino della diocese di Concordia, inditiato di haver negata la virginit\u00e0 della beatissima sempre Vergine Maria, la divinit\u00e0 di Christo signor nostro, et la providentia di Dio [...] esseguisca virilmente tutto quello che conviene secondo i termini di giustitia\u00bb.\nDa questo momento, di Domenico Scandella detto Menocchio parlano ancora soltanto due documenti: un atto notarile del 26 gennaio 1600 definisce Menocchio \u00abdefunto\u00bb, mentre un certo Donato Serotino, interrogato il 6 luglio 1601 dall'inquisizione friulana, afferma di essere stato a \"Porto\" (Portogruaro) poco dopo che vi era stato \u00abgiustitiato [...] il Scandella\u00bb."}
{"id": "1410521", "revid": "228587", "url": "https://it.wikipedia.org/wiki?curid=1410521", "title": "Manuale delle indulgenze", "text": "Il Manuale delle indulgenze, o Enchiridion indulgentiarum (secondo il titolo originale latino), \u00e8 un testo normativo ufficiale della Chiesa cattolica che definisce la dottrina e l'uso odierno delle indulgenze.\nContenuto.\nIl Manuale comprende:\nLa sezione centrale e di maggiore importanza \u00e8 quella che comprende le 33 concessioni: sono infatti queste le pagine che riordinano la disciplina cattolica delle indulgenze, eliminando vecchie concessioni, aggiungendone di nuove, stabilendo con precisione quali siano le condizioni per ottenere le varie indulgenze plenarie e parziali.\nLe \"Norme sulle indulgenze\" e il documento \"Indulgentiarum doctrina\" sono ovviamente essenziali per capire il senso e la reale portata delle indulgenze stesse, ma in questo non sono state introdotte novit\u00e0 di rilievo rispetto alla disciplina precedente (almeno a partire del 1967, anno di pubblicazione della costituzione apostolica)."}
{"id": "1410522", "revid": "122101207", "url": "https://it.wikipedia.org/wiki?curid=1410522", "title": "Vavilov (vulcano sottomarino)", "text": "Il Vavilov \u00e8 un vulcano sottomarino localizzato nel Mar Tirreno, tra la Penisola italiana e la Sardegna, 160 km sud-ovest del golfo di Napoli, battezzato in onore dello scienziato russo Nikolaj Ivanovi\u010d Vavilov.\nCaratteristiche.\nIl Vavilov \u00e8 un vulcano inattivo. La sua origine viene datata da 6-7 a 2 milioni di anni fa. L'attivit\u00e0 vulcanica associata all'Arco Eoliano \u00e8 attribuita allo scivolamento della zolla africana sotto il Mar Tirreno.\nScoperto nel 1959 da V.P. Goncharov a bordo della nave di ricerca sovietica \"Akademik Vavilov\", e battezzato in onore dello scienziato Nikolaj Ivanovi\u010d Vavilov, questo monte sottomarino \u00e8 stato studiato di recente nell'ambito di un progetto strategico del CNR per mezzo di un \"multibeam\", un sonar multifascio che irradia il fondo marino con onde acustiche perpendicolari alla rotta della nave permettendo cos\u00ec di rilevare una fascia di fondale di larghezza circa 4 volte la profondit\u00e0 dell'acqua.\nEsteso per 33 km in lunghezza e 17 km in larghezza, si eleva per circa 2700 metri dal fondale marino raggiungendo con la sommit\u00e0 la quota di circa 730 metri sotto la superficie del Tirreno. La base del Vavilov poggia sull'omonimo bacino a una profondit\u00e0 che varia da 3500 m a est, a 3200 m a ovest. Una caratteristica peculiare del vulcano \u00e8 una forte asimmetria fra i due versanti, con una ripida inclinazione sul versante occidentale e una inclinazione pi\u00f9 lieve sul fianco orientale.\nBacino del Vavilov.\nIl Vavilov sorge al centro di un'area batiale costituita dal bacino del Vavilov, caratterizzata da un basamento a crosta oceanica (o pseudo-oceanica) con uno spessore crostale ridotto a soli 10 km. La presenza di una crosta sottile \u00e8 tipica del vulcanismo di retroarco, dove predominano le rocce tholeiitiche. A oriente del bacino del Vavilov vi \u00e8 un'altra area di crosta oceanica battezzata \"Bacino del Marsili\" in quanto vi \u00e8 localizzato l'omonimo vulcano. I bacini di Marsili e Vavilov sono divisi da una soglia batimetrica con direzione nord-sud e spessore crostale superiore a 15 km. Si ritiene che il bacino del Vavilov costituisca la pi\u00f9 profonda area di crosta oceanica nel Mar Tirreno, con una profondit\u00e0 di circa 3500 m."}
{"id": "1410523", "revid": "767487", "url": "https://it.wikipedia.org/wiki?curid=1410523", "title": "Walk On (Boston)", "text": "Walk On \u00e8 il quarto studio-album dei Boston, pubblicato nel 1994.\n\u00c8 il primo senza lo storico cantante Brad Delp, e segue a otto anni di distanza l'ultimo lavoro in studio della band."}
{"id": "1410526", "revid": "729019", "url": "https://it.wikipedia.org/wiki?curid=1410526", "title": "Coppa del Mondo di sci di fondo 2008", "text": "La Coppa del Mondo di sci di fondo 2008 fu la ventisettesima edizione della manifestazione organizzata dalla Federazione Internazionale Sci; ebbe inizio il 27 ottobre 2007 a D\u00fcsseldorf, in Germania, e si concluse il 16 marzo 2008 a Bormio, in Italia.\nIn campo maschile furono disputate tutte le 24 gare individuali (6 a tecnica classica, 5 a tecnica libera, 9 sprint, 3 a inseguimento, 1 competizione intermedia a tappe) e le 6 a squadre (3 staffette, 2 sprint a squadre) previste, in 18 diverse localit\u00e0. Il ceco Luk\u00e1\u0161 Bauer si aggiudic\u00f2 sia la coppa di cristallo, il trofeo assegnato al vincitore della classifica generale, sia la Coppa di distanza; il norvegese Ola Vigen Hattestad vinse la Coppa di sprint. Tobias Angerer era il detentore uscente della Coppa generale.\nIn campo femminile furono disputate tutte le 24 gare individuali (6 a tecnica classica, 5 a tecnica libera, 9 sprint, 3 a inseguimento, 1 competizione intermedia a tappe) e le 6 a squadre (3 staffette, 2 sprint a squadre) previste, in 18 diverse localit\u00e0. La finlandese Virpi Kuitunen si aggiudic\u00f2 sia la coppa di cristallo, sia la Coppa di distanza; la slovena Petra Majdi\u010d vinse la Coppa di sprint. La Kuitunen era la detentrice uscente della Coppa generale.\nUomini.\nRisultati.\nLegenda:\nTC = tecnica classica\nTL = tecnica libera\nSP = sprint\nTS = sprint a squadre\nPU = inseguimento\nMS = partenza in linea\nCompetizioni intermedie.\nLegenda:\nTC = tecnica classica\nTL = tecnica libera\nSP = sprint\nPU = inseguimento\nMS = partenza in linea\nDonne.\nRisultati.\nLegenda:\nTC = tecnica classica\nTL = tecnica libera\nSP = sprint\nTS = sprint a squadre\nPU = inseguimento\nMS = partenza in linea\nCompetizioni intermedie.\nLegenda:\nTC = tecnica classica\nTL = tecnica libera\nSP = sprint\nPU = inseguimento\nMS = partenza in linea"}
{"id": "1410527", "revid": "287204", "url": "https://it.wikipedia.org/wiki?curid=1410527", "title": "Troiano Acquaviva d'Aragona", "text": "Biografia.\nTroiano Acquaviva, nato dal duca di Atri Giovan Girolamo e da Eleonora Spinelli, fu ordinato presbitero il 17 aprile 1729. Il giorno successivo fu eletto vescovo titolare di Filippopoli in Arabia e consacrato vescovo il 3 maggio dello stesso anno. Sempre nello stesso anno il 14 maggio fu nominato prefetto della Casa pontificia e il 6 luglio prefetto del Palazzo apostolico. Il 14 agosto 1730 fu nominato arcivescovo titolare di Larissa.\nFu creato cardinale da papa Clemente XII nel concistoro del 1\u00ba ottobre 1732 e il 17 novembre dello stesso anno ricevette il titolo dei Santi Quirico e Giulitta.\nIl 19 gennaio 1733 opt\u00f2 per il titolo di Santa Cecilia, gi\u00e0 dello zio Francesco.\nNel periodo dal 1733 al 1734 protesse Giacomo Casanova, allora a Roma, a lui raccomandato dal potente don Lelio Caraffa duca di Maddaloni. Nella traduzione italiana della \"Storia della mia vita\" il cardinale appare con il nome di battesimo \"Traiano\". Deve trattarsi, perci\u00f2, della stessa persona, dal momento che il cardinale appare con il nome \"Troiano\" anche in qualit\u00e0 di dedicatario dell'opera di Castruccio Bonamici.\nNel 1734 divenne ambasciatore di Spagna presso la Santa Sede.\nDal 1738 fu cardinale protettore del Regno di Napoli e di Sicilia.\nIl 4 maggio 1739 fu eletto arcivescovo di Monreale.\nPartecip\u00f2 al conclave del 1740, in cui fu latore del veto di Filippo V di Spagna all'elezione del cardinale Pier Marcellino Corradini. Consigliere molto ascoltato da papa Benedetto XIV, fu mediatore degli interessi della Chiesa nei confronti del re di Napoli Carlo di Borbone durante la guerra per la successione al trono d'Austria.\nDall'aprile del 1743 fu cardinale protettore di Spagna. Dal 3 febbraio 1744 al 25 gennaio 1745 fu camerlengo del Sacro Collegio dei cardinali. A lui Giambattista Vico aveva dedicato il 10 gennaio 1744, poco prima di morire, la redazione definitiva della \"Scienza nuova\".\nNel 1745, succedendo al fratello Domenico, era divenuto XVIII duca di Atri. Mor\u00ec il 20 marzo 1747 dopo una malattia lunga e dolorosa. Ai suoi funerali intervenne papa Benedetto XIV. Fu sepolto nella Basilica di Santa Cecilia in Trastevere.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1410541", "revid": "339392", "url": "https://it.wikipedia.org/wiki?curid=1410541", "title": "Campeonato Brasileiro de Clubes", "text": ""}
{"id": "1410542", "revid": "2018934", "url": "https://it.wikipedia.org/wiki?curid=1410542", "title": "Third Stage", "text": "Third Stage \u00e8 il terzo album dei Boston, pubblicato per la prima volta nel 1986.\nL'album precedente, Don't Look Back, era stato pubblicato ben otto anni prima."}
{"id": "1410543", "revid": "729019", "url": "https://it.wikipedia.org/wiki?curid=1410543", "title": "The Latin American Xchange", "text": "I Latin American Xchange, spesso indicati con l'acronimo LAX, sono stati una \"stable\" di wrestling attiva principalmente nella Total Nonstop Action tra il 2005 e il 2009 e, di nuovo, tra il 2017 e il 2019, con diverse formazioni. Il gruppo, in ogni sua forma, \u00e8 sempre basato sulla presenza di wrestler ispanici (cubani o portoricani) o di origine ispanica. Gli LAX si sono poi riformati nel 2021 nella Major League Wrestling.\nStoria.\nLa stable si forma nel dicembre del 2005 dopo un avvicendamento avvenuto nella stable 3Live Kru e dopo che un membro di essi (Konnan), stanco dei diverbi con gli altri membri della stable (BG James, Kip James e Ron Killings) forma con i wrestler Apolo e Homicide un nuovo gruppo composto da soli membri di origini ispanico-americane. Dopo la formazione i LAX incominciano una faida con gli stessi 3LiveKru, i quali, dopo l'uscita di Killings, presero il nome di The James Gang.\nLa faida continua anche nel 2006 dove, nel mese di febbraio, Apolo (in scadenza di contratto) e destinato a combattere all'Against All Odds in coppia con Homicide viene sostituito da Machete. Il nuovo duo comunque perde l'incontro. \nNel Marzo dello stesso anno Homicide e Machete perdono nuovamente contro Shark Boy e Norman Smiley e dopo che il loro stesso manager Konnan colpisce Machete con una frittella. \nLe interferenze di Konnan contro Machete continuano fino al licenziamento di quest'ultimo e vengono infine spiegate da Konnan nell'episodio di TNA Xplosion del 31 Marzo dove viene introdotto il nuovo membro Hernandez.\nHernandez e Homicide perdono in un match contro Chris Sabin and Jay Lethal.\nVerso l'inizio dell'estate la storyline dei LAX li pone in una angle in cui loro si rifiutano di combattere come forma di protesta contro le discrimanzioni dei latinoamericani.\nIl 6 Luglio e dopo l'intervento dell'allora Manager della TNA Jim Cornette (avvenuto il del 29 Giugno) Homicide ritorna a combattere. Nello stesso mese i LAX combattono per la cintura del NWA World Tag Team Championship contro A.J. Styles &amp; Christopher Daniels, titolo che vincono il 24 Agosto. Sempre contro A.J. Styles &amp; Christopher Daniels i LAX perdono il titolo al No Surrender nel mese di settembre ma poi lo rivincono al Bound for Glory di ottobre.\nIl 19 ottobre incominciano una faida contro gli America's Most Wanted (James Storm e Chris Harris) e la loro valletta Gail Kim. Nell'episodio di novembre quasi bruciano la bandiera statunitense ma vengono fermati da Petey Williams. \nDopo una vittoria con gli Americas Most Wanted, Konnan chiede ad Homicide di fare un Piledriver su Gail Kim ma viene fermato da Petey Williams ed in seguito Jim Cornette toglie loro il titolo per una \"condotta estremamente irrispettosa nei confronti della TNA e dei suoi fan\". I LAX per\u00f2 rifiutano di restituire le cinture e, con un avvocato (ma questa era solo una Kayfabe) prendono posizione dicendo che quella era una violazione del Primo Emendamento ed ottenendo cos\u00ec la rinuncia di Cornette. Al TNA Turning Point i LAX vincono contro gli America's Most Wanted in un 'non title flag match' divenendo i primi wrestler non statunitensi a vincere quel titolo sul suolo americano. Sempre nel mese di dicembre vincono nuovamente contro gli America's Most Wanted in un Titles vs. career, match in cui James Storm colpisce deliberatamente Chris Harris con una bottiglia di birra.\nKonnan lascia i LAX nel Giugno 2007 e nel mese di Luglio Homicide e Hernandez diventano Eroi della Nazione Latina impedendo ai Voodoo Kin Mafia (VKM) di disonorare una bandiera portoricana. Nel mese di Agosto a Hard Justice i LAX sconfiggono i VKM grazie anche ad un intervento di H\u00e9ctor Guerrero che avvisa l'arbitro di una scorrettezza dei VKM. Al successivo Bound for Glory sconfiggono Elix Skipper e Senshi in un Ultimate X match e diventano i primi competitori per il titolo TNA World Tag Team Championship, opportunit\u00e0 che perdono contro A.J. Styles e Tomko in un successivo episodio di Impact!. Al Final Resolution del mese di Dicembre Salinas diventa la loro valletta.\nNel marzo del 2008, al Destination X i LAX sconfiggono Motor City Machine Guns (Chris Sabin e Alex Shelley) e i The Rock 'N Rave Infection (Lance Hoyt e Jimmy Rave) in un triple threat Number One Contender match. Nel Maggio ottengono l'adesione di Hector Guerrero ed al Sacrifice vincono il titolo di Tag Team in un 'Deuces Wild Tag Team Tournament' contro il Team 3D che, di conseguenza attacca Guerrero dando cos\u00ec inizio ad una faida. Una nuova faida viene aperta contro i Beer Money, Inc. (James Storm, Robert Roode e la loro valletta, Jacqueline). Al Victory Road vincono il titolo contro i Beer Money, Inc. che per\u00f2 successivamente perdono al Hard Justice (sempre contro i Beer Money, Inc.).\nI LAX nuovamente perdono un incontro al No Surrender e nei mesi successivi perdono sia Salinas (la cui storyline la manda all'ospedale dopo una rissa con Jaqueline) che il manager Guerrero, quest'ultimo deve andarsene dopo la sconfitta rimediata in un Loser's manager leaves town combattuto sempre contro i Beer Money, Inc\nNel Final Resolution del dicembre 2008, LAX partecipano al Feast or Fired nel tentativo di conquistare una valigetta che gli desse la possibilit\u00e0 di partecipare al titolo TNA World Heavyweight Championship, al TNA X Division Championship od al TNA World Tag Team Championship. Nel successivo episodio di Impact! Hernadez, aprendo la valigetta trova l'opportunit\u00e0 di partecipare al TNA World Heavyweight Championship e Homicide quella per l'X Division.\nNell'episodio del 16 marzo 2017 di Impact Wrestling, LAX vengono riformati con Homicide, Ortiz, Santana, Diamant\u00e9 ed il manager Konnan. Il gruppo si presenta sul ring per attaccare in contemporanea i Decay, Laredo Kid, Garza Jr. e Reno Scum, ottenendo cos\u00ec l'inserimento nella sfida del TNA World Tag Team Championship, che vinsero. Nelle registrazioni di Impact Wrestling del 23 aprile 2017 Ortiz e Santana conquistato i vacanti GFW World Tag Team Championship. Il 2 Luglio a Slammiversary XV unificano i titoli.\nUna nuova rottura negli LAX si ebbe quando il wrestler Eddie Kingston si impose come nuovo leader al posto dell'assente Konnan. Al ritorno di quest'ultimo King si alle\u00f2 con Hernandez e Homicide formando gli OGz.\nMLW.\nNel 2021 Konnan, con Slice Boogie, Danny Rivera e Julius Smokes, forma i nuovi LAX debuttando nella Major League Wrestling.\nTitoli e riconoscimenti.\nHernandez e Homicide.\nWrestling Observer Newsletter"}
{"id": "1410546", "revid": "1632387", "url": "https://it.wikipedia.org/wiki?curid=1410546", "title": "Autoritratto (Giorgione)", "text": "L'Autoritratto \u00e8 un dipinto a olio su carta riportata su tavola (31x28 cm) attribuito a Giorgione, databile al 1510 circa e conservato nel Museo di Belle Arti di Budapest.\nStoria e descrizione.\nIl dipinto \u00e8 tratto dall\"'Autoritratto come David\" a Braunschweig, di cui \u00e8 in genere ritenuta una copia autografa o di un allievo vicino a Giorgione.\nL'opera venne trafugata il 5 novembre del 1983, e recuperata dai Carabinieri a Eghjon (Grecia), in un convento abbandonato, il 20 gennaio dell'anno successivo. In entrambe le occasioni vennero rubate e recuperate anche opere di Raffaello Sanzio, di Tiepolo e del Tintoretto.\nIl personaggio affiora dall'oscurit\u00e0 col busto di profilo rivolto a destra e la testa girata verso lo spettatore, a cui rivolge uno sguardo diretto. Il capelli sono scuri e lunghi, in cattivo stato di conservazione, gli occhi grandi, il naso dritto, le labbra carnose, il mento appuntito, l'espressione leggermente corrucciata e imbronciata, adatta alla figura di David. In questo dipinto, invece dell'armatura, indossa un vestito verde scuro, tipico dell'alta borghesia dell'epoca."}
{"id": "1410547", "revid": "69275", "url": "https://it.wikipedia.org/wiki?curid=1410547", "title": "Under Siege 2", "text": ""}
{"id": "1410556", "revid": "135224", "url": "https://it.wikipedia.org/wiki?curid=1410556", "title": "Resident Evil Outbreak 2", "text": ""}
{"id": "1410557", "revid": "729019", "url": "https://it.wikipedia.org/wiki?curid=1410557", "title": "Domenico Modugno (1959)", "text": "Domenico Modugno (1959) \u00e8 l'8\u00ba album di Domenico Modugno.\nNella sua discografia \u00e8 il terzo (dei sette) che si intitola con il nome e cognome dell'artista.\nIl disco.\nCome era consuetudine in quegli anni, anche questo disco racchiude alcune canzoni gi\u00e0 pubblicate su 45 giri.\nTra esse possiamo ricordare senza dubbio \"Piove\", la canzone con cui, pochi mesi prima, Modugno aveva vinto per la seconda volta consecutiva il Festival di Sanremo, dove era stata presentata in coppia con Johnny Dorelli, \"Non restar fra gli angeli\", scritta per il testo da un giovane cantautore quasi al debutto, Gianni Meccia, ed un successo dell'anno precedente, \"Io\", scritto in collaborazione con Franco Migliacci.\nVi \u00e8 inoltre una sua versione (gi\u00e0 pubblicata su 45 giri) di \"Come prima\", successo di Tony Dallara scritto da Mario Panzeri, Alessandro Taccani e Enzo Di Paola (questi ultimi due come compositori avevano ottenuto un grande successo poco tempo prima con \"Chella ll\u00e0\", incisa tra gli altri da Marino Marini e Renato Carosone).\nLa copertina del disco raffigura un primo piano di Modugno, che \u00e8 lo stesso utilizzato per molte incisioni del periodo, con lo sfondo arancio.\nSull'etichetta \u00e8 evidenziato che nella canzone \"Piove\" suona l'orchestra del maestro William Galassini, mentre in \"Come prima\" e in \"Io\" l'orchestra \u00e8 quella di Jack Pleis; non sono presenti indicazioni per le altre canzoni.\n\"Sole, sole, sole\" \u00e8 stata inserita nella colonna sonora del film Europa di notte, mentre \"Mogli pericolose\" fa parte della colonna sonora del film omonimo.\nTracce.\nLato A\nLato B"}
{"id": "1410558", "revid": "70647", "url": "https://it.wikipedia.org/wiki?curid=1410558", "title": "Audru", "text": "Audru \u00e8 un comune rurale dell'Estonia meridionale, nella contea di P\u00e4rnumaa. Il centro amministrativo \u00e8 l'omonimo borgo (in estone \"alevik\").\nLocalit\u00e0.\nOltre al capoluogo, il territorio di Audru comprende l'ex comune di Lavassaare, e le seguenti 25 localit\u00e0 (in estone \"k\u00fcla\"): \nAhaste, Aruv\u00e4lja, Eassalu, J\u00f5\u00f5pre, Kabriste, Kihlepa, K\u00f5ima, K\u00e4rbu, Lemmetsa, Liiva, Lindi, Liu, Malda, Marksa, Oara, Papsaare, P\u00f5hara, P\u00f5ldeotsa, Ridalepa, Saari, Saulepa, Soeva, Soomra, Tuuraste, Valgeranna."}
{"id": "1410559", "revid": "76963", "url": "https://it.wikipedia.org/wiki?curid=1410559", "title": "Scott Lowell", "text": "Ha interpretato il ruolo di Theodore \"Ted\" Schmidt nel serial tv \"Queer as Folk\"."}
{"id": "1410562", "revid": "486946", "url": "https://it.wikipedia.org/wiki?curid=1410562", "title": "Esercito della Repubblica", "text": ""}
{"id": "1410569", "revid": "110157", "url": "https://it.wikipedia.org/wiki?curid=1410569", "title": "Halinga", "text": "Halinga \u00e8 un comune rurale dell'Estonia meridionale, nella contea di P\u00e4rnumaa. Il centro amministrativo \u00e8 la cittadina (in estone \"alev\") di P\u00e4rnu-Jaagupi.\nLocalit\u00e0.\nOltre al capoluogo, il comune comprende 43 localit\u00e0 (in estone \"k\u00fcla\"):\nAasa, Altk\u00fcla, Anelema, Arase, Eametsa, Eense, Eerma, Enge, Ertsma, Halinga, Helenurme, Kablima, Kaelase, Kangru, Kodesmaa, Kuninga, Langerma, Lehtmetsa, Lehu, Libatse, Loomse, Maima, M\u00f5isak\u00fcla, M\u00e4ek\u00fcla, Naartse, Oese, Pallika, Perek\u00fcla, Pitsalu, P\u00f6\u00f6ravere, Roodi, Rukkik\u00fcla, Salu, Sepak\u00fcla, S\u00f5\u00f5rike, Soosalu, Tarva, T\u00f5rdu, T\u00fchjasma, Vahenurme, Vakalepa, Valistre, Vee."}
{"id": "1410576", "revid": "729019", "url": "https://it.wikipedia.org/wiki?curid=1410576", "title": "Embraer 190", "text": "L'Embraer E-190 \u00e8 un aereo di linea regionale biturbina sviluppato dall'azienda aeronautica brasiliana Embraer nei primi anni duemila, caratterizzato da una capacit\u00e0 tra 94 e 114 passeggeri.\nSi tratta di una versione allungata del modello Embraer E-170, con cui ha il 90% dei componenti in comune, tanto che la certificazione per pilotare l'E-170 e l'E-190 \u00e8 la stessa. Equipaggiato con un'ala pi\u00f9 grande ed un motore pi\u00f9 potente, il turbofan GE CF34-10E della General Electric, che lo portano ad avere una maggiore capacit\u00e0 di carico e tangenza operativa rispetto al cugino minore.\nIl suo nome originale era ERJ-190 (\"Embraer Regional Jetliner\"), successivamente modificato in E-190 per evitare che questi modelli fossero associati solo all'aviazione regionale.\nCon i suoi 100 posti e la sua avionica avanzata si colloca nella stessa categoria dei Boeing 717-200 e 737-600, degli Airbus A318-100 e A220, e dei Bombardier CRJ900/CRJ1000.\nStoria del progetto.\nIl progetto fu lanciato a Parigi il 14 giugno 1999, il primo volo avvenne nel marzo 2004.\nNel settembre del 2005 ricevette la certificazione da parte della Federal Aviation Administration; il primo acquirente fu la compagnia aerea low cost JetBlue Airways, la quale ne ordin\u00f2 pi\u00f9 di 100 esemplari con un'opzione per altri 100, diventando ad oggi il maggior operatore con questo modello ed il responsabile del suo successo.\nLa compagnia ecuadoriana Tame e la compagnia panamense Copa Airlines furono le prime compagnie sudamericane ad acquisire il modello, seguite dalla colombiana AeroRep\u00fablica e dall'ultima in ordine di arrivo, la salvadoregna Taca, che nell'ottobre del 2007 annunci\u00f2 l'acquisizione di 11 esemplari.\nAd ottobre 2007 ne sono stati consegnati 99 esemplari, con ordinativi all'Embraer per altri 391 e 432 opzioni d'acquisto.\nA dicembre 2010 Alitalia decise di ordinare 20 esemplari (di cui 15 E-175) per ampliare la propria flotta incrementando il numero di jet per il trasporto regionale, essendone rimasta sprovvista dopo la privatizzazione di Alitalia in CAI.\nInteressante notare che dallE-190 abbia preso il via lo sviluppo del programma militare KC-390, relativo ad un nuovo aereo da trasporto tattico per la For\u00e7a A\u00e9rea Brasileira.\nIl 23 maggio 2016 ha volato per la prima volta la nuova versione dell'Embraer 190, l'Embraer 190-E2, che ha preso poi servizio con Wider\u00f8e nell'aprile 2018.\nUtilizzatori.\nAl settembre 2021, dei 582 esemplari consegnati (di 190 e 190-E2), 496 sono operativi.\nCivili.\nGli utilizzatori principali (di 190 e 190-E2) sono:\nMilitari.\nGli utilizzatori sono\nVoci correlate.\nAerei comparabili per ruolo, configurazione ed epoca\nAltro\nPrincipali incidenti\nSviluppo correlato"}
{"id": "1410577", "revid": "52076", "url": "https://it.wikipedia.org/wiki?curid=1410577", "title": "Riposo durante la fuga in Egitto", "text": ""}
{"id": "1410580", "revid": "327773", "url": "https://it.wikipedia.org/wiki?curid=1410580", "title": "Fersina", "text": "Il torrente F\u00e8rsina (\"Bersn\" in mocheno) \u00e8 uno dei principali affluenti di sinistra dell'Adige.\nDescrizione.\nNasce dal lago di Erdemolo a 2036\u00a0m al margine occidentale della catena del Lagorai, scorre nella Valle dei Mocheni (in mocheno \"Bersntol\", cio\u00e8 appunto \"valle del Fersina\"), lambisce la Valsugana (dalla quale \u00e8 separato dalla sella di Pergine) e qui riceve da destra il torrente Silla proveniente dall'altopiano di Pin\u00e9, quindi, dopo aver percorso la profonda forra dell'orrido di Ponte Alto, attraversa la citt\u00e0 di Trento dove sfocia nell'Adige.\nIl torrente Fersina si estende per una lunghezza di quasi 30\u00a0km. Le sue acque sono utilizzate a scopi idroelettrici e irrigui."}
{"id": "1410583", "revid": "287204", "url": "https://it.wikipedia.org/wiki?curid=1410583", "title": "Confedera\u00e7\u00e3o Brasileira de Futebol de Sal\u00e3o", "text": "La Confedera\u00e7\u00e3o Brasileira de Futebol de Sal\u00e3o (conosciuta anche con l'acronimo di CBFS) \u00e8 il massimo organismo brasiliano che amministra lo sport del calcio a 5 realizzato con le regole della FIFA.\nStoria.\nIn Brasile, il primo tentativo di fondare una confederazione che raccogliesse le federazioni dei vari stati brasiliani, avvenne a Minas Gerais nel 1957, quando fu creato un consiglio interstatale sotto l'egida della Confedera\u00e7\u00e3o Brasileira de Desportos (CBD). Questa situazione rimase immutata sino al 1979, mentre nel paese andavano formandosi le ultime leghe statali: rimanevano ancora in fase di costituzione quelle delle province dell'interno del brasile come la Amazonense, della Rond\u00f4nia, di Par\u00e1, la Alagoana, la Espiritossantense e la Amapaense. Solo negli anni 1990 furono fondate la Roiramense e la Tocantinense.\nIl 15 giugno 1979 alle ore 15, la CBD si riun\u00ec in assemblea generale per ratificare la fondazione della Confederazione Brasiliana del Futsal, eleggendo come presidente per il periodo 1980-1983 A\u00e9cio de Borba Vasconcelos. La confederazione oggi conta 27 leghe statali, 4.000 club e 310.000 atleti, rappresentando il secondo sport del Brasile dopo il calcio.\nLe vicende legate alle divergenze tra la FIFUSA e la FIFA sulla gestione di questo sport, coinvolsero anche la confederazione brasiliana, che sin dagli anni 1960 rappresentava la nazione pi\u00f9 forte in questo campo, con le vittorie a ripetizione nelle competizioni internazionali. Nel settembre 1988, \u00c1lvaro Melo Filho, come Presidente della CBFS, si rese conto che le prospettive della FIFUSA non potevano essere rosee davanti alla potenza economica e mediatica della FIFA, che in quel periodo progettava regole e competizioni per dar vita a una propria versione di calcio a 5. A Rio de Janeiro, assieme al dirigente del Bradesco Ararino Sallum, Melo Filho inizi\u00f2 una trattativa con gli organismi FIFA per dirimere la questione della gestione del gioco sorta con la FIFUSA. Tra i primi atti in merito, nel gennaio del 1989 autorizz\u00f2 la squadra del Bradesco a rappresentare la nazionale brasiliana nei Paesi Bassi per il primo FIFA Futsal World Championship, poi vinto dalla squadra verdeoro.\nLo scioglimento della FIFUSA e la creazione della \"Commissione Futsal\" all'interno della FIFA non accontent\u00f2 tutti, tanto \u00e8 vero che la PANAFUTSAL continu\u00f2 ad operare sino alla creazione della AMF, tuttavia la Confederazione Brasiliana nella persona del presidente A\u00e9cio de Borba Vasconcelos, il 2 maggio del 1990 lasci\u00f2 la FIFUSA per aderire alla FIFA, passando ad adottare le nuove regole che quest'ultima aveva studiato.\nCompetizioni.\nAttualmente la CBFS organizza tre grandi manifestazioni, sia in campo maschile che in campo femminile:"}
{"id": "1410589", "revid": "767487", "url": "https://it.wikipedia.org/wiki?curid=1410589", "title": "Cristallomanzia", "text": "La cristallomanzia \u00e8 la pratica divinatoria basata sull'osservazione di oggetti di cristallo.\nSe l'oggetto \u00e8 un cristallo di berillo, la pratica \u00e8 chiamata berillistica.\nStoria della cristallomanzia.\nDiverse trib\u00f9 celtiche, conosciute per aver popolato le isole britanniche fin dal 2000 a.C., sono state unificate da stregoni chiamati druidi.\nPare che i druidi praticassero la divinazione per merito di cristalli di quarzo.\n\u00c8 da notare che la religione dei druidi ha moltissime similitudini con quella dei megaliti, da prima esistente in Gran Bretagna, dunque \u00e8 possibile che le tecniche di divinazione dei druidi siano state ereditate da popoli che li hanno preceduti.\nDurante l'Alto Medioevo si hanno le prime notizie sull'uso di cristalli di forma sferica, le sfere di cristallo.\nRiti della cristallomanzia.\nFrancis Barrett nel \"Magus\" dedica alla cristallomanzia un capitolo intitolato \"Sulla preparazione del cristallo e sul metodo per ottenere una visione\", nel quale spiega i riti da compiere affinch\u00e9 un cristallo sia efficace per la divinazione."}
{"id": "1410594", "revid": "1829319", "url": "https://it.wikipedia.org/wiki?curid=1410594", "title": "Operazione Budapest", "text": "L'operazione Budapest \u00e8 stata un'operazione di servizio investigativo, realizzata dai carabinieri italiani e dalle forze di polizia ungheresi ed elleniche per il recupero di opere d'arte.\nIl furto.\nNella notte fra sabato 5 e domenica 6 novembre 1983, una banda di ladri d'arte composta da cinque italiani, con il supporto logistico di tre ungheresi, sottrasse dal Museo di belle arti di Budapest (il \"Sz\u00e9pm\u0171v\u00e9szeti M\u00fazeum\") sette opere dei pittori italiani Raffaello, Giorgione, Tintoretto e Tiepolo. Il furto ebbe un'enorme risonanza internazionale (la \"rapina d'arte del secolo\" lo defin\u00ec la \"Budapest Rundschau\") per il pregio dei pezzi rubati, non certo per i rocamboleschi stratagemmi ideati dai razziatori che, con il sistema d'allarme in tilt da tre settimane (guarda caso, proprio una settimana dopo l'arrivo a Budapest del gruppo italiano, il cui capobanda era un esperto nel mettere fuori uso ogni tipo di antifurto), con i ponteggi allestiti per il restauro della facciata e senza alcun tipo di sorveglianza notturna all'interno, non dovettero fare altro che forzare una finestra con il grimaldello, entrare e scegliere i quadri da asportare.\nLe indagini.\nIl saccheggio venne scoperto solo il luned\u00ec mattino, quando ormai la banda era gi\u00e0 uscita dai confini ungheresi, ma il Nucleo tutela patrimonio artistico dei Carabinieri fu subito coinvolto dall'Interpol nelle indagini perch\u00e9 nel museo, ispezionato dopo il furto, vennero ritrovati numerosi indizi fra cui un cacciavite e una busta con scritte in italiano. Grazie a un paziente e assiduo lavoro di ricerca negli archivi e nell'ambiente dei trafficanti d'arte, gli investigatori italiani poterono formulare le prime supposizioni sui componenti della banda: gli emiliani Ivano Scianti (capo e mente del gruppo, soprannominato l'\"Arsenio Lupin dell'arte\") con il suo factotum Graziano Iori e l'amico Giacomo Morini, oltre ai vecchi compari Carmine Palmese (vetraio di Avellino, \"abile nello staccare le tele dalle cornici senza danneggiarle\" come avrebbero in seguito affermato i gendarmi greci) e Giordano Incerti.\nL'ipotesi investigativa venne confermata a dicembre, quando la polizia magiara arrest\u00f2 uno dei basisti di Budapest: la bella Katalin J\u00f3n\u00e1s, sedicenne innamorata di Scianti, che confess\u00f2 di aver reclutato un disoccupato e un fruttivendolo, Guszt\u00e1v Kov\u00e1cs e il fratellastro J\u00f3zsef Raffai, perch\u00e9 procurassero le Trabant necessarie al colpo e i vari nascondigli per gli italiani, e perch\u00e9 facessero da \"pali\" durante la rapina. La J\u00f3n\u00e1s conferm\u00f2 anche l'arrivo a Budapest degli italiani in ottobre e l'immediata partenza di Morini con le tele subito dopo il furto. Una per\u00f2 era stata promessa ai complici ungheresi in pegno dei 10.000 dollari loro spettanti una volta venduta l'intera refurtiva: il \"Ritratto di giovane\" di Raffaello. Prima di Natale anche gli altri due complici furono arrestati alla periferia di Budapest e il Raffaello recuperato intatto vicino a una discarica dov'era stato sepolto. Nel successivo processo, Kov\u00e1cs fu condannato a 12 anni di prigione e Raffai a 7 di carcere, mentre la giovane minorenne fu accusata solo di favoreggiamento cavandosela con 6 mesi e la condizionale.\nEmessi nel frattempo gli ordini di cattura internazionali e coinvolta nelle indagini anche la polizia ellenica, la direzione congiunta dell'operazione port\u00f2 all'arresto del primo dei ladri d'arte italiani. Se infatti la banda era scomparsa nel nulla, la Ritmo rossa di Giacomo Morini figurava per\u00f2 in uscita a Letenye, al confine con la Jugoslavia, poche ore dopo la rapina e la polizia greca ne trov\u00f2 altre tracce a Itea, minuscola cittadina costiera della Focide affacciata sul golfo di Corinto: qui la Ritmo era stata recentemente riparata e qui, risalendo nel tempo, gli agenti provarono la presenza del Morini il 7 novembre al Galini Hotel e rintracciarono infine un tassista che lo stesso giorno lo aveva portato a casa del milionario \"re degli ulivi\" Efthymios Moschachlaides.\nA met\u00e0 gennaio del 1984 Morini venne fermato al confine greco e, di fronte alle contestazioni mossegli, ammise la sua partecipazione al furto su commissione per un compenso di 50.000 dollari e il trasporto in Grecia sulla propria auto delle tele rubate; conferm\u00f2 anche l'identit\u00e0 del ricco committente greco, che venne poi arrestato insieme a un suo impiegato accusato di ricettazione (ed entrambi rilasciati sei mesi dopo). Il 20 gennaio tutto il resto della refurtiva fu recuperato in una valigia nascosta nel giardino del santuario di Panagia Trypiti, situato ad Aigio, un'altra localit\u00e0 balneare sempre sul golfo di Corinto, ma sul lato opposto (quello peloponnesiaco) del braccio di mare rispetto a Itea e dove i Moschachlaides avevano delle propriet\u00e0.\nInsieme a Morini finirono in carcere anche Palmese e Incerti. Il 27 febbraio Ivano Scianti fu catturato a Rubiera, fra Modena e Reggio Emilia, e due giorni dopo Graziano Iori si costitu\u00ec ai carabinieri di Ventimiglia rientrando dalla Francia, dove si era rifugiato all'indomani del furto di Budapest. Otto mesi dopo, a Roma, al termine del processo a loro carico, Morini e Scianti furono condannati a 4 anni e 6 mesi di reclusione, mentre per gli altri tre componenti della banda la pena fu di 4 anni e 9 mesi."}
{"id": "1410596", "revid": "68214309", "url": "https://it.wikipedia.org/wiki?curid=1410596", "title": "Toroide", "text": ""}
{"id": "1410597", "revid": "1067855", "url": "https://it.wikipedia.org/wiki?curid=1410597", "title": "Campionato europeo maschile di pallacanestro 1963", "text": "Il 13\u00ba Campionato Europeo Maschile di Pallacanestro FIBA (noto anche come FIBA EuroBasket 1963) si \u00e8 tenuto dal 4 al 13 ottobre 1963 a Breslavia in Polonia.\nI Campionati europei maschili di pallacanestro sono una manifestazione biennale tra le squadre nazionali organizzata dalla FIBA Europe.\nPartecipanti.\nPartecipano sedici nazionali divise in due gruppi da otto squadre.\nPrima fase.\nLa vincente di ogni gara si aggiudica due punti, la perdente uno. Le prime due accedono alle semifinali, la terza e la quarta alle semifinali per i posti dal quinto all'ottavo, la quinta e la sesta a quelle per i posti dal nono al dodicesimo e le ultime due si disputano i posti dal tredicesimo al sedicesimo.\nFinali.\n'3\u00ba posto"}
{"id": "1410599", "revid": "1442080", "url": "https://it.wikipedia.org/wiki?curid=1410599", "title": "Bedford (disambigua)", "text": ""}
{"id": "1410600", "revid": "110157", "url": "https://it.wikipedia.org/wiki?curid=1410600", "title": "K\u014dchi", "text": "K\u014dchi () \u00e8 una citt\u00e0 del Giappone, capoluogo dell'omonima prefettura."}
{"id": "1410606", "revid": "161374", "url": "https://it.wikipedia.org/wiki?curid=1410606", "title": "Escopost", "text": ""}
{"id": "1410616", "revid": "104209241", "url": "https://it.wikipedia.org/wiki?curid=1410616", "title": "Seven Drunken Nights", "text": "Seven Drunken Nights \u00e8 una canzone tradizionale irlandese, resa celebre dal gruppo The Dubliners. La loro versione raggiunse la posizione numero 7 nelle classifiche di vendita inglesi nel 1967. \u00c8 basata sullo schema di una pi\u00f9 antica ballata scozzese, \"Our Goodman\", talvolta chiamata Four Nights Drunk. \nNormalmente sono cantate solo cinque delle sette notti, a causa della natura troppo volgare delle ultime due. Ogni notte \u00e8 raccontata in un verso, seguito da un ritornello, nel quale il narratore torna a casa ubriaco trovando segni evidenti del fatto che un altro uomo \u00e8 stato con sua moglie, la quale gli d\u00e0 delle spiegazioni, non del tutto convincenti.\nTesto della canzone.\nNotti 1-5.\nLa prima sera (generalmente luned\u00ec), il narratore vede uno strano cavallo fuori dalla porta:\nSua moglie gli racconta che \u00e8 soltanto una scrofa che le ha regalato sua madre:\nIn ogni verso il narratore nota una pecca nella spiegazione, ma sembra contento di metterci una pietra sopra:\nNelle quattro notti seguenti compaiono un cappotto (in realt\u00e0 secondo la moglie si tratta di una coperta, sopra la quale lui nota i bottoni), una pipa (una teiera -tea whistle- o in altre versioni un flauto -tin whistle- riempiti di tabacco), due stivali (vasi per i fiori, con i lacci), e infine, essendo questo l'ultimo verso normalmente cantato, una testa che spunta fuori da sotto le coperte. Di nuovo la moglie gli racconta che si tratta di un bambino, inducendolo alla risposta per le rime: \"un bambino con i baffi sicuramente non l'avevo mai visto prima\". \nTutto ci\u00f2 che appare in casa, si dice che sia un regalo della madre della moglie.\nNotti 6-7.\nGli ultimi due versi non sono cantati spesso, generalmente considerati troppo volgari, e a causa della loro rarit\u00e0, ne sono circolate diverse versioni. Il verso sei talvolta mantiene la stessa storia guida: due mani compaiono sul seno della moglie, la quale, dandogli la spiegazione meno verosimile, gli racconta che si tratta solo di un abito da notte, sebbene l'uomo noti che questo abito da notte ha le dita.\nNe esiste un'altra versione con una nota sprezzante: il narratore vede un uomo uscire dalla porta poco dopo le 3 di notte; questa volta la moglie gli dice che era un esattore delle tasse inglese mandato dalla regina. Il narratore, ormai insospettito per ci\u00f2 che sta succedendo, risponde:\nQuesto si separa notevolmente dallo schema standard: l'allusione \u00e8 pi\u00f9 arguta e d\u00e0 una stoccata agli inglesi (una pratica diffusa in molte canzoni irlandesi).\nProbabilmente la versione pi\u00f9 comune del settimo verso vede l'uomo notare un \u201ccoso\u201d nella \u201ccosa\u201d di lei, o \u201cnel letto\u201d, dove avrebbe dovuto essere il suo \u201ccoso\u201d. Di nuovo la moglie ha una risposta pronta: si tratta di un flauto, e il narratore risponde: \nAltre volte il \u201ccoso\u201d coinvolto si dice essere una candela (e in questo caso lei ricicla una scusa da una notte precedente). Il narratore questa volta risponde che non aveva mai visto prima un paio di palle su una candela. In una versione ancor meno ambigua, \u00e8 la prima volta che il nostro eroe ha visto dei \u201ctesticoli su un mattarello\u201d.\nSicuramente la canzone lascia molte cose inspiegate, come ad esempio cosa succede quando l'uomo si alza sobrio e vede quello che gli oggetti sono veramente, oppure se non ci sono pi\u00f9, nota la loro scomparsa (in particolare nel verso 5). Oppure infine come pu\u00f2 vedere il \u201ccoso\u201d di un uomo, ma non l'uomo stesso.\nUn'altra versione poco conosciuta della notte di domenica \u00e8 la seguente: \u201c\u00e8 una carota che mi ha mandato mia madre\u201d, con l'osservazione finale \u201cuna carota con su le cipolle non l'avevo mai vista prima\u201d.\nUn'altra versione: \u201c\u00e8 solo un mattarello che mi ha mandato mia madre\u201d con l'uomo che dice: \u201cun mattarello con una testa come quella non l'avevo mai visto prima\u201d.\nAncora un'altra versione: \"non \u00e8 nient'altro che un martello che mi ha mandato mia madre\u201d, con l'uomo che nota: \u201cun martello con una testa come quella non l'avevo mai visto prima\u201d."}
{"id": "1410617", "revid": "287204", "url": "https://it.wikipedia.org/wiki?curid=1410617", "title": "Superliga (calcio a 5, Brasile)", "text": "La Superliga \u00e8 una manifestazione brasiliana di calcio a 5 che si disputa nel dicembre di ogni anno a partire dal 2005.\nLa manifestazione raccoglie il meglio del calcio a 5 verdeoro, con le due finaliste della Liga Futsal e le finaliste delle leghe regionali (\"Norderset\", \"Centro-Oeste\", \"Norte\", \"Sudeste\" e \"Sul\"), in tutto 12 formazioni che si scontrano inizialmente in due gironi per poi passare ad una seconda fase a semifinale e finale ad eliminazione diretta.\nLa Coppa, che nel 2007 disputer\u00e0 la sua terza edizione, ha visto trionfare nelle prime due il Malwee/Jaragu\u00e1 che nel 2006 ha battuto in finale il Carlos Barbosa per 2-0, mentre l'anno prima il Santa F\u00e9/Funec/Tatuibi per 4-2."}
{"id": "1410619", "revid": "767487", "url": "https://it.wikipedia.org/wiki?curid=1410619", "title": "Il mistero dell'acqua", "text": "Il mistero dell'acqua (\"The Weight of Water\") \u00e8 un film del 2000 diretto da Kathryn Bigelow, basato sul romanzo \"Il peso dell'acqua\" di Anita Shreve.\nLa pellicola \u00e8 stata interamente girata in Nuova Scozia. Presentato per la prima volta al Toronto International Film Festival del 2000, \u00e8 stato distribuito negli Stati Uniti il 1\u00ba novembre 2002.\nTrama.\nJean \u00e8 una fotografa, Thomas un poeta. Si sono innamorati in virt\u00f9 della somiglianza tra i loro lavori, entrambi capaci di fermare il tempo, ma sembrano averlo dimenticato. Proprio quando il loro matrimonio si sta ormai arenando, un weekend in barca, sul luogo di un efferato omicidio avvenuto pi\u00f9 di un secolo prima, li obbliga a fare i conti con un passato irrisolto e a liberarsi di un peso divenuto ormai insostenibile."}
{"id": "1410641", "revid": "1437722", "url": "https://it.wikipedia.org/wiki?curid=1410641", "title": "Primo tempo", "text": "Primo tempo \u00e8 la prima raccolta di successi nella carriera di Luciano Ligabue, pubblicata dall'etichetta discografica WEA Italiana su CD e DVD-Video (catalogo Warner Bros. Records 514 4 24865 2) nel 2007.\nDescrizione.\nIl box, che racchiude tutti i singoli pubblicati tra il 1990 (\"Ligabue\") e il 1995 (\"Buon compleanno Elvis\") pi\u00f9 due inediti per un totale di 34 tracce e 24 brani diversi, \u00e8 costituito da un CD con le 16 canzoni considerate di maggior successo, oltre ai 2 inediti, e da un DVD con 16 video musicali in versione originale, 10 dei quali corrispondono a brani sul CD.\nGli inediti \"Niente paura\" e \"Buonanotte all'Italia\", prodotti da Corrado Rustici e arrangiati con Ligabue, sono stati registrati e mixati al \"Plant Studio\" di Sausalito in California da David Fraser assistito da Mike Boden.\nPer entrambi \u00e8 stato prodotto un videoclip, inserito nel doppio DVD \"Videoclip Collection\" (2012) distribuito solo in edicola.\nIl restauro e la rimasterizzazione delle tracce audio, eccetto gli inediti, sono stati curati da Ted Jensen, considerato tra i migliori tecnici di mastering al mondo, agli \"Sterling Studios\" di New York.\nIl 30 maggio 2008, a completamento di questa antologia, \u00e8 stato pubblicato un box analogo intitolato Secondo tempo con tutti i singoli e i video fino al 2005. Inoltre Il 28 novembre dello stesso anno sono stati ristampati separatamente soltanto i due CD di entrambi i box (catalogo Warner Bros. Records 518 6 52002 2 per quello di \"Primo tempo\" e 518 6 51992 2 per quello di \"Secondo tempo\").\nL'edizione digitale del CD scaricabile da iTunes ha una traccia inedita in pi\u00f9, con la cover della canzone \"Dio \u00e8 morto\" di Guccini, disponibile, insieme al libretto digitale con le note sui brani, solo con l'acquisto dell'intero album.\nTracce.\nTesti e musiche di Luciano Ligabue, eccetto dove indicato.\nCD.\nBonus track (solo download digitale)\nFormazione.\nArchi e fiati (scritti da Luciano Ligabue, arrangiati da Corrado Rustici, diretti da Frank Martin) in \"Buonanotte all'Italia\":\nSuccesso commerciale.\nAlla fine del 2007 entra direttamente nella classifica italiana degli album al primo posto, dove rimane per 6 settimane consecutive. Alla fine del 2007 risulter\u00e0 il terzo album pi\u00f9 venduto"}
{"id": "1410644", "revid": "729019", "url": "https://it.wikipedia.org/wiki?curid=1410644", "title": "Nuove Edizioni Romane", "text": "Le Nuove Edizioni Romane - N.E.R. \u00e8 una casa editrice nata nell'ottobre 1977 e avente sede a Roma. Si \u00e8 qualificata come medio editore dal 1977 al 2012, pubblicando oltre dieci titoli l'anno.\nLa sua produzione editoriale \u00e8 specializzata in due aree principali. Una, di natura per lo pi\u00f9 saggistica, consiste nella diffusione della teoria psichiatrica di Massimo Fagioli, e l'altra, a carattere pi\u00f9 spesso narrativo, nello sviluppo di una linea editoriale specifica nel campo della letteratura per ragazzi."}
{"id": "1410645", "revid": "767487", "url": "https://it.wikipedia.org/wiki?curid=1410645", "title": "R\u0103b\u0103gani", "text": "R\u0103b\u0103gani \u00e8 un comune della Romania di 2.117 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 6 villaggi: Albe\u0219ti, Br\u0103te\u0219ti, R\u0103b\u0103gani, S\u0103ucani, S\u0103li\u0219te de Pomezeu, V\u0103r\u0103\u0219eni."}
{"id": "1410646", "revid": "287204", "url": "https://it.wikipedia.org/wiki?curid=1410646", "title": "Rabagani", "text": ""}
{"id": "1410651", "revid": "56620", "url": "https://it.wikipedia.org/wiki?curid=1410651", "title": "Olio su carta riportata su tavola", "text": ""}
{"id": "1410653", "revid": "767487", "url": "https://it.wikipedia.org/wiki?curid=1410653", "title": "Remetea (Bihor)", "text": "Remetea (in ungherese \"Magyarremete\") \u00e8 un comune della Romania di 3.011 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 5 villaggi: Dr\u0103goteni, Meziad, Petreasa, Remetea, \u0218oimu\u0219."}
{"id": "1410655", "revid": "339392", "url": "https://it.wikipedia.org/wiki?curid=1410655", "title": "Olio su tavola", "text": ""}
{"id": "1410659", "revid": "767487", "url": "https://it.wikipedia.org/wiki?curid=1410659", "title": "Rieni", "text": "Rieni \u00e8 un comune della Romania di 3.111 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 6 villaggi: Cucuceni, Ghighi\u0219eni, Petrileni, Rieni, Sudrigiu, Valea de Jos."}
{"id": "1410660", "revid": "767487", "url": "https://it.wikipedia.org/wiki?curid=1410660", "title": "The Glam Years", "text": "The Glam Years \u00e8 un album raccolta dei Jetboy, uscito il 20 novembre 2007 per l'etichetta discografica Cleopatra Records."}
{"id": "1410663", "revid": "547034", "url": "https://it.wikipedia.org/wiki?curid=1410663", "title": "Street Time", "text": "Street Time \u00e8 una serie televisiva statunitense.\nTrama.\nLa serie tratta di Kevin Hunter (Rob Morrow), un ex tossicodipendete appena uscito di prigione, e dei suoi problemi per rimanere pulito e per non essere coinvolto dal fratello Peter Hunter (Christopher Bolton) e dal cognato Steve Goldstein (Simon Reynold) nei loro loschi affari. Altri personaggi della serie sono: Rachel Goldstein (Michelle Nordin), la moglie, James Liberti (Scott Cohen), il suo ex-capo che vuole aiutarlo, e Karen Liberti (Kate Greenhouse), la moglie di James."}
{"id": "1410664", "revid": "132266", "url": "https://it.wikipedia.org/wiki?curid=1410664", "title": "Universit\u00e0 Gregoriana", "text": ""}
{"id": "1410672", "revid": "1745361", "url": "https://it.wikipedia.org/wiki?curid=1410672", "title": "Idmone", "text": "Idmone () o Agamestore () \u00e8 un personaggio della mitologia greca. Fu veggente ed Argonauta.\nGenealogia.\nFiglio di Apollo e della ninfa Cirene o di genitori mortali come Ampice ed Antianira oppure Asteria (figlia di Corono) ed Abante.\nSpos\u00f2 Laotoe ed ebbe il figlio Testore.\nMitologia.\nPrese parte alla spedizione degli Argonauti e giunto nella terra dei Mariandini, fu (con gli Argonauti) accolto da re Lico, ma in un incidente di caccia fu ferito dalle zanne di un cinghiale e mor\u00ec dissanguato. \nSulla sua tomba fu fatto crescere un ulivo selvatico ed in seguito Apollo, attraverso l'oracolo di Delfi, ordin\u00f2 ai Beoti e ai Megarani di costruire la citt\u00e0 di Eraclea Pontica attorno all'ulivo coltivato sulla sua tomba. \nLe genti seguirono queste istruzioni, ma adorarono il veggente sotto il nome di Agamestor.\nSecondo Igino, Idmone \u00e8 un veggente che sa in anticipo che morir\u00e0 con gli Argonauti ma decide di partire lo stesso.\nNel 559 a.C. gli abitanti di Eraclea Pontica (oggi Karadeniz Ere\u011fli) costruirono un tempio sulla tomba di Idmone."}
{"id": "1410673", "revid": "767487", "url": "https://it.wikipedia.org/wiki?curid=1410673", "title": "Ro\u0219ia (Bihor)", "text": "Ro\u015fia \u00e8 un comune della Romania di 2.570 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 2 villaggi: Lazuri de Ro\u0219ia e Ro\u0219ia."}
{"id": "1410675", "revid": "148107", "url": "https://it.wikipedia.org/wiki?curid=1410675", "title": "Composizione di operatori momento angolare", "text": "La composizione di operatori momento angolare \u00e8 una procedura della meccanica quantistica atta a definire la relazione tra gli autostati e gli autovalori di due o pi\u00f9 momenti angolari, siano essi orbitali o intrinseci, e quelli della loro somma.\nIntroduzione.\nSi sa dalla teoria generale del momento angolare totale che, dato formula_1 momento angolare, le regole di commutazione per le sue componenti sono:\ndove \nformula_3\n\u00e8 il tensore di Levi-Civita.\nSe si hanno due momenti angolari formula_4 allora la precedente regola \ndi commutazione vale per ognuno di essi:\nma siccome i due momenti angolari agiscono in sottospazi diversi si ha:\nFormalmente si pu\u00f2 definire il momento angolare totale come:\nper il quale vale la regola di commutazione (pu\u00f2 essere dimostrato):\nformula_10 sono allora osservabili compatibili in quanto commutano, quindi possiamo diagonalizzarli nella stessa base che identifichiamo con i vettori:\nValgono le equazioni agli autovalori:\nPossiamo in alternativa scegliere la base in cui sono diagonali formula_16 che identifichiamo con i vettori di base:\ne valgono le equazioni agli autovalori:\ndove si sono indicati con formula_22 gli autovalori di formula_23 e con formula_24 gli autovalori di formula_25, mentre con formula_26 si \u00e8 indicato l'autovalore di formula_27 e con formula_28 l'autovalore della sua proiezione sull'asse formula_29: formula_30.\nEntrambe sono basi complete dello spazio di Hilbert. Ovvero ogni stato pu\u00f2 essere rappresentato sia da una combinazione lineare degli elementi della prima base che da una di quelli della seconda base.\nIl passaggio da una base all'altra \u00e8 determinato dai coefficienti di Clebsch-Gordan.\nD'ora in poi si considerino fissati i valori formula_31 e formula_32 legati al modulo dei due momenti angolari. Saranno liberi invece i valori delle loro proiezioni sull'asse formula_29. Le due basi, accoppiata e disaccoppiata, possono essere quindi scritte in modo pi\u00f9 sintetico:\nDimensione dell'autospazio.\nDalla teoria del momento angolare si sa che il numero totale degli stati (sia in una rappresentazione che nell'altra) \u00e8:\nInoltre \u00e8 evidente che gli stati della base disaccoppiata siano anche autostati di formula_37 con autovalore:\nQuindi anche il sottospazio in cui la terza componente vale M deve avere la stessa dimensione in entrambe le rappresentazioni.\nTrattazione formale.\nSi procede analizzando a uno a uno gli autospazi di formula_40.\nFissati i valori dei due momenti angolari il valore massimo della terza componente deve necessariamente valere:\nResta da determinare il valore del modulo del momento totale. Questo per\u00f2 deve essere necessariamente uno stato di massima terza componente. Se non lo fosse infatti, tramite l'operatore di salita si potrebbe costruire uno stato con terza componente inaccettabile. Quindi:\nTramite l'operatore di discesa ora si pu\u00f2 produrre uno stato con terza componente abbassata di uno.\ndi stati di questo tipo per\u00f2 nella base disaccoppiata se ne ottengono due:\nManca quindi uno stato. Questo per\u00f2 deve essere uno stato di massima terza componente per non produrre una catena di salita inaccettabile\nLa procedura pu\u00f2 essere iterata, tenendo conto per\u00f2 che dal valore\nla dimensione dell'autospazio cessa di crescere fino a che M non raggiunge il valore nullo.\nPer valori negativi lo schema \u00e8 speculare.\nIn definitiva, fissati formula_48 e formula_49, tutti i valori che formula_26 pu\u00f2 assumere sono:\ne per ciascuno di questi abbiamo tutti i possibili valori di formula_28\nComposizione di due momenti angolari di spin.\nNel caso di due momenti angolari di spin formula_54 si definisce il momento di spin totale:\nVi sono quattro configurazioni possibili per la coppia di spin, una con formula_56 e formula_57, detta \"singoletto\", e tre con formula_58 e componenti lungo l'asse formula_29 rispettivamente formula_60, dette \"tripletto\". Il singoletto \u00e8 caratterizzato da una funzione d'onda antisimmetrica e corrisponde allo stato:\nIl tripletto \u00e8 caratterizzato da una funzione d'onda simmetrica e corrisponde agli stati:\nComposizione di un momento angolare orbitale e uno spin.\nSi consideri il caso formula_65 e poniamoci nel caso formula_66 ed formula_67.\nDa quanto detto l'autovalore formula_26 pu\u00f2 assumere solo i valori formula_69 cio\u00e8 formula_70 e formula_54. I sei stati della base formula_72 si ripartiscono nella base formula_73 in quattro stati con\ne due stati con"}
{"id": "1410676", "revid": "436907", "url": "https://it.wikipedia.org/wiki?curid=1410676", "title": "Saved", "text": ""}
{"id": "1410677", "revid": "124856943", "url": "https://it.wikipedia.org/wiki?curid=1410677", "title": "Peneleo", "text": "Nella mitologia greca, Peneleo o Penelo (), figlio di Ippalcimo, era uno degli Argonauti, che in seguito prese parte alla guerra di Troia, come comandante dei Beoti. Compare sia nell\"Iliade\" sia nell\"Eneide\".\nIl mito.\nGli Argonauti.\nQuando Giasone, incaricato del recupero del vello d'oro, invi\u00f2 gli araldi a chiedere aiuto a tutti gli eroi dell'epoca, per salpare con lui con la nave Argo per la Colchide, uno degli eroi che risposero all'appello fu il prode Peneleo. Egli non si distinse nelle varie avventure, ma riusc\u00ec a finirle in vita, ritornando vittorioso.\nLa reggenza di Tebe e la guerra di Troia.\nAlla morte del re Tebe Tersandro, ucciso da Telefo, il comando di tutte le truppe beote pass\u00f2 nelle mani di Peneleo, in quanto reggente del giovane Tisameno, figlio di Tersandro. Essendo stato tra i pretendenti alla mano di Elena, Peneleo partecip\u00f2 all'assedio di Troia dopo che la donna venne rapita dal principe troiano Paride. Nei combattimenti egli si distinse uccidendo barbaramente Ilioneo e Licone; venne poi gravemente ferito da Polidamante. Durante la presa di Troia, Peneleo colp\u00ec a morte il giovane principe frigio Corebo, e il figlio di Telefo, Euripilo; secondo altre tradizioni, fu ucciso da quest'ultimo."}
{"id": "1410683", "revid": "125956294", "url": "https://it.wikipedia.org/wiki?curid=1410683", "title": "Manlio De Angelis", "text": "Biografia.\nDe Angelis apparteneva a una famiglia di doppiatori. Era figlio del doppiatore Gualtiero De Angelis, fratello minore del cantante Enrico De Angelis e padre dei doppiatori Vittorio De Angelis (morto per un infarto a 59 anni nel 2015) ed Eleonora De Angelis, nonch\u00e9 zio dell\u2019attore e doppiatore Massimiliano Virgilii.\nNel luglio 2006, vinse il premio \"Leggio d'oro alla carriera per la direzione del doppiaggio\".\nMor\u00ec ad Olbia il 3 luglio 2017, \u00e8 sepolto presso il Cimitero Flaminio.\nDoppiaggio.\nDirezione del doppiaggio.\nOltre ad essere stato sin dagli anni sessanta un prolifico doppiatore, Manlio de Angelis fu molto attivo anche come direttore del doppiaggio. Tra i tanti titoli vi sono: \"Sunburn - Bruciata dal sole\", \"I banditi del tempo\", \"Blade Runner\", \"Always - Per sempre\", \"Mai dire mai\", \"Il dittatore del Parador, in arte Jack\", \"La leggenda del re pescatore\", \"Dante's Peak - La furia della montagna\", \"Balle spaziali\", \"Big Daddy - Un pap\u00e0 speciale\", \"Caccia a Ottobre Rosso\", \"Chi ha incastrato Roger Rabbit\", \"Il cliente\", \"Codice d'onore\", \"Il fuggitivo\", \"Frantic\", \"Gandhi\", \"Il servo di scena\", \"Il grande freddo\", \"Hook - Capitan Uncino\", \"In &amp; out\", \"La maschera di ferro\", ', \"Il Padrino - Parte III\", \"Un pesce di nome Wanda\", \"Quei bravi ragazzi\", \"Una perfetta coppia di svitati\", \"Pericolosamente insieme\", \"Salto nel buio\", \"Top Gun\", \"Eroi per un amico\", \"Chi protegge il testimone\", \"Grido di libert\u00e0\", \"Bigfoot e i suoi amici\", \"Arrivano i Flodder\", \"Star Trek IV - Rotta verso la terra\", \"Ishtar\", \"D.O.A. - Dead on Arrival\", \"Il presidio - Scena di un crimine\", \"Suspect - Presunto colpevole\", \"L'ultima battuta\", \"Appuntamento al buio\", \"Nikita - Spie senza volto\", \"Intrigo a Hollywood\", \"Milagro\", \"Rambo III\", \"Le cose cambiano\", \"Legami di famiglia\", \"Tesoro, mi si sono ristretti i ragazzi\", \"Ho sposato un'aliena\", ', \"Un detective... particolare\", \"Chi \u00e8 Harry Crumb?\", \"Vittime di guerra\", \"Schiavi di New York\", \"Ritorno al futuro - Parte II\", \"Indiana Jones e l'ultima crociata\", \"Palle d'acciaio\", \"Ho sposato un fantasma\", \"Uno strano caso\", \"Gli irriducibili\", \"Karate Kid III - La sfida finale\", \"Blob - Il fluido che uccide\", \"Diritto d'amare\", \"Aracnofobia\", \"Dick Tracy\", \"Giorni di tuono\", \"The Hot Spot - Il posto caldo\", \"Seduttore a domicilio\", \"Bonkers, gatto combinaguai\", \"La sirenetta\", \"Alla ricerca della valle incantata\", \"Le avventure di Rocketeer\", \"Billy Bathgate - A scuola di gangster\", \"Boyz n the Hood - Strade violente\", \"Il fal\u00f2 delle vanit\u00e0\", \"La morte ti fa bella\", \"Erin Brockovich - Forte come la verit\u00e0\", \"Se scappi ti sposo\", \"Pagemaster - L'avventura meravigliosa\", \"Spider-Man\", \"Spider-Man 2\", \"Spider-Man 3\", \"The Amazing Spider-Man\", \"Il miglio verde\", \"Jurassic Park\", \"Il mondo perduto - Jurassic Park\", \"Entrapment\", \"L'uomo senza ombra\", \"Schindler's list\", \"Salvate il soldato Ryan\" e \"The Amazing Spider-Man\"."}
{"id": "1410693", "revid": "767487", "url": "https://it.wikipedia.org/wiki?curid=1410693", "title": "Ro\u0219iori (Bihor)", "text": "Ro\u015fiori \u00e8 un comune della Romania di 3.145 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 3 villaggi: Mihai Bravu, Ro\u0219iori, Vaida.\nRo\u015fiori ha dato i natali allo storico Zsigmond Jak\u00f3 Pal (1916)."}
{"id": "1410704", "revid": "1745361", "url": "https://it.wikipedia.org/wiki?curid=1410704", "title": "Stafilo", "text": "Stafilo () \u00e8 un personaggio della mitologia greca. Fu uno degli Argonauti.\nGenealogia.\nFiglio di Dioniso e Arianna, spos\u00f2 Crisotemi che gli diede le figlie Parteno, Reo ed Emitea (conosciuta anche come Molpadia). Secondo una versione, Parteno era invece figlia del dio Apollo.\nMitologia.\nFu un Argonauta assieme al fratello Fano, la cui esistenza viene citata solo da Apollodoro nella lista degli Argonauti.\nStafilo fu un generale dell'esercito di Radamanto ed ebbe in dono l'isola di Scopelo dove fond\u00f2 la citt\u00e0 di Pepareto, poi visse a Nasso dove si spos\u00f2.\nQuando seppe che la figlia Reo aveva amato Apollo ed era rimasta incinta, lui, infuriato la rinchiuse in uno scrigno e la gett\u00f2 alla furia del mare, questa per\u00f2 si salv\u00f2 e diede alla luce Anio.\nSecondo Partenio, Stafilo visse a Bubasto ed un giorno ricevette Lirco (figlio di Foroneo) la cui moglie non poteva avere figli. Lirco, in precedenza aveva saputo da un oracolo di Apollo che avrebbe impregnato la prima donna con cui sarebbe giaciuto. \nStafilo, ignaro della cosa, gli fece bere dei vini e gli permise di adagiarsi con una figlia (Emiteia) che rimase incinta di Basileo.\nStafilo s'imbarc\u00f2 sull'Argo quando Giasone mand\u00f2 gli araldi in cerca di avventurieri ed un giorno che con gli Argonauti chiese aiuto al re di Delo, non si accorse che il re che aveva di fronte era suo nipote Anio."}
{"id": "1410706", "revid": "106456", "url": "https://it.wikipedia.org/wiki?curid=1410706", "title": "Piazza C.L.N.", "text": "Piazza C.L.N. (acronimo di Comitato di Liberazione Nazionale) \u00e8 una piazzetta situata nel centro storico di Torino e si trova appena dietro le due chiese \"gemelle\" di piazza San Carlo (Santa Cristina e San Carlo), lungo l'asse di via Roma, in direzione di piazza Carlo Felice e dei giardini Sambuy. Prima del 1935 era nota come \"piazza delle Due Chiese\".\nStoria e descrizione.\nL'odierno aspetto razionalista lo si deve alla ristrutturazione del 1935 prevista dal progetto di Marcello Piacentini, in pieno periodo fascista, riguardante il secondo tratto di via Roma e della zona circostante. Inizialmente furono progettate le statue di Benito Mussolini e di Vittorio Emanuele III di Savoia, pi\u00f9 due fontane poste sul retro delle due chiese, con le allegorie antropomorfe dei fiumi Po e Dora Riparia; tuttavia solo queste ultime due sculture furono realizzate. La piazzetta fu quindi rinominata \"piazza delle Due Fontane\", che furono realizzate dallo scultore Umberto Baglioni nel 1937.\nDurante l'occupazione tedesca nella seconda guerra mondiale, la piazza fu tristemente nota perch\u00e9 ospitava il comando della Gestapo, ubicato presso l'Albergo Nazionale. Il nome della piazzetta fu poi dedicato al Comitato di Liberazione Nazionale, costituitosi in Italia alla caduta del fascismo.\nLe fontane gemelle.\nLe due fontane, che nel 1975 erano assurte a notoriet\u00e0 internazionale poich\u00e9 scelte da Dario Argento per girare alcune scene del suo film di culto \"Profondo rosso\", nel 1987 furono svuotate e messe fuori servizio a causa dell'usura della copertura della vasca e dell'impianto idrico. Solo nel 2005, dopo quasi venti anni di abbandono e incuria, un significativo restauro, durato alcuni mesi, riport\u00f2 le due fontane in funzione. Nell'aprile 2013, la fontana dedicata al fiume Po fu svuotata e messa temporaneamente fuori servizio, dopo che da una fessurazione della vasca si origin\u00f2 un danno al parcheggio sottostante a causa di una massiccia infiltrazione.\nNel 2014, anche la fontana della Dora fu svuotata e restaurata. Le fontane furono entrambe reinaugurate il 23 dicembre dello stesso anno, con una cerimonia in cui fu presente l'allora sindaco del capoluogo piemontese, Piero Fassino.\nNel 2017, un pezzo di cornicione di marmo del retro della chiesa di Santa Cristina precipit\u00f2 sulla fontana dedicata alla Dora Riparia, fortunatamente senza danni al monumento o alle persone.\nProgetti futuri.\nSecondo il progetto approvato nel 2008 dalla Regione Piemonte, la piazza sar\u00e0 interessata dai lavori della Linea 2 della metropolitana, il cui primo lotto prevede la realizzazione della fermata \"C.L.N.\""}
{"id": "1410728", "revid": "767487", "url": "https://it.wikipedia.org/wiki?curid=1410728", "title": "S\u00e2mb\u0103ta (Bihor)", "text": "S\u00e2mb\u0103ta (in ungherese \"Szombats\u00e1g\") \u00e8 un comune della Romania di 1.522 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 6 villaggi: Cop\u0103ceni, Oga\u0219ti, Rogoz, Rot\u0103re\u0219ti, S\u00e2mb\u0103ta, Z\u0103voiu."}
{"id": "1410730", "revid": "1745361", "url": "https://it.wikipedia.org/wiki?curid=1410730", "title": "Reo (mitologia)", "text": "Reo () \u00e8 un personaggio della mitologia greca.\nGenealogia.\nFiglia di Crisotemi e Stafilo, divenne una delle amanti di Apollo ed ebbe da lui il figlio Anio.\nMitologia.\nReo, senza dire nulla a suo padre si lasci\u00f2 amare in segreto dal divino Apollo ed una volta rimasta incinta non pass\u00f2 molto tempo prima che suo padre scoprisse il misfatto e andasse su tutte le furie. \nStafilo quindi, la prese e la chiuse in un baule che gett\u00f2 tra le onde, ma il mare ebbe piet\u00e0 della ragazza e la fece naufragare sulle spiagge di Delo.\nChiam\u00f2 suo figlio Anio e lo pos\u00f2 sull'altare di Apollo per poi pregarlo di salvargli la vita se fosse stato suo figlio. Cos\u00ec Apollo pens\u00f2 alla sua educazione, lo istru\u00ec in divinazione e gli confer\u00ec i grandi onori.\nReo alla fine spos\u00f2 Zarex (figlio di Caristo e nipote di Chirone), che accett\u00f2 il bambino come suo anche se aveva altri due figli con lui.\nTzetzes scrive anche che Reo sia la madre di Giasone avuto da Esone.\nDurante la visita di Lirco (figlio di Foroneo) presso la casa del padre Reo si innamora di lui, proprio come sua sorella Emitea che diventa la sua rivale e che finisce per avere un figlio da lui.\nSignificati di interpretazione.\nReo rappresenta la dea della fertilit\u00e0 nella sua piccola nave a forma di quarto di luna, la donna appare in seguito con le sue figlie, le vignaioile, facendo pensare che fosse una delle tante rappresentazioni di Demetra.\nVestigia di simile culto ancora oggi si trovano nel kernos a tre coppe, un contenitore di utilizzo frequente da parte di preti ortodossi greci per offrire olio, grano e vino in chiesa."}
{"id": "1410733", "revid": "830939", "url": "https://it.wikipedia.org/wiki?curid=1410733", "title": "Aellopoda", "text": "Nella mitologia greca, Aellopoda, o Aello, era una delle Arpie.\nIl mito.\nTra le Arpie, Aellopoda era una delle pi\u00f9 aggressive e viveva nella caverna di Ditte, sull'isola di Creta.\nContro gli Argonauti.\nSi narra che Aellopoda e la sua compagna Ocipete fossero le Arpie che non davano pace a Fineo, figlio di Agenore: le due creature entravano volando nel suo grande palazzo durante i pasti e, oltre a incutere paura in tutti, rubavano parte del cibo, rendendone immangiabile il resto, sporcandolo e lasciandovi un orrendo fetore.\nQuando il re incontr\u00f2 Giasone, che gli domand\u00f2 come recuperare il vello d\u2019oro, Fineo pose come condizione per aiutarli che gli Argonauti lo liberassero dai due mostri.\nAllora due degli argonauti, Calaide e Zete, iniziarono a dar loro la caccia con le spade.\nL'inseguimento.\nSecondo alcune fonti antiche, le due Arpie si salvarono fuggendo oltre il mare; secondo altre, vennero raggiunte alle isole Strofadi, dove gli Argonauti ne ebbero piet\u00e0, grazie anche all'intervento della messaggera di Era, Iride.\nAltri, infine, affermano che Aellopoda, separatasi dalla propria compagna, continu\u00f2 a volare, finch\u00e9 croll\u00f2 per la stanchezza e anneg\u00f2 nel Tigri, un fiume del Peloponneso, ribattezzato Arpide in suo ricordo."}
{"id": "1410735", "revid": "1543377", "url": "https://it.wikipedia.org/wiki?curid=1410735", "title": "Tennis agli XI Giochi dei piccoli stati d'Europa", "text": "Le partite del tennis agli XI Giochi dei piccoli stati d'Europa si sono svolte presso il Complesso Sportivo \"L'Aldosa\" di La Massana su campi in cemento."}
{"id": "1410742", "revid": "22475", "url": "https://it.wikipedia.org/wiki?curid=1410742", "title": "S\u00e2nmartin (Bihor)", "text": "S\u00e2nmartin (in ungherese \"V\u00e1radszentm\u00e1rton\") \u00e8 un comune della Romania di 8.390 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 8 villaggi: B\u0103ile 1 Mai, B\u0103ile Felix, Betfia, Cihei, Cord\u0103u, Haieu, Ront\u0103u, S\u00e2nmartin.\nI villaggi di B\u0103ile 1 Mai e B\u0103ile Felix sono localit\u00e0 termali piuttosto note nel Paese.\nDal 2005 fa parte della Zona metropolitana di Oradea"}
{"id": "1410743", "revid": "287204", "url": "https://it.wikipedia.org/wiki?curid=1410743", "title": "Lega Nazionale A 1948-1949", "text": "L'edizione 1948-1949 della Lega Nazionale A vide la vittoria finale dell'FC Lugano.\nCapocannoniere del torneo fu Jacques Fatton (Servette FC Gen\u00e8ve), con 21 reti.\nClassifica finale.\nLegenda:\nNote:\nFonti e bibliografia.\nGiornali"}
{"id": "1410746", "revid": "110157", "url": "https://it.wikipedia.org/wiki?curid=1410746", "title": "AlertNet", "text": "Reuters AlertNet \u00e8 un progetto umanitario di informazione basato su un sito web liberamente accessibile. Esso mira a mantenere aggiornati professionisti e grande pubblico sulle crisi umanitarie in tutto il mondo.\nAlertNet attrae oltre dieci milioni di utenti ogni anno, potendo contare sul contributo di una rete di 400 organizzazioni umanitarie; la sua pubblicazione elettronica settimanale \u00e8 richiesta da oltre 26.000 lettori.\nIl progetto AlertNet fu concepito durante la crisi del Ruanda nel 1994, dalla Reuters Foundation, una fondazione a scopi educativi e umanitari nata nel 1982 a sostegno del giornalismo nei paesi in via di sviluppo. Alla fondazione \u00e8 legata anche l'agenzia stampa Reuters, unanimemente considerata la pi\u00f9 autorevole al mondo.\nIl servizio AlertNet nacque nel 1997 con lo scopo di:\nAlertNet ha vinto il premio \"Popular Communication\" per l'innovazione tecnologica, il premio \"NetMedia European Online Journalism Award\" per la copertura delle catastrofi naturali ed \u00e8 stato nominato \"Prodotto del Millennio\" da parte del governo britannico, un premio per le migliori applicazioni di tecnologie innovative."}
{"id": "1410747", "revid": "287204", "url": "https://it.wikipedia.org/wiki?curid=1410747", "title": "Lega Nazionale A 1947-1948", "text": "L'edizione 1947-1948 della Lega Nazionale A vide la vittoria finale dell'AC Bellinzona.\nCapocannoniere del torneo fu Josef Righetti (FC Grenchen), con 26 reti.\nClassifica finale.\nLegenda:\nNote:\nFonti e bibliografia.\nGiornali"}
{"id": "1410748", "revid": "287204", "url": "https://it.wikipedia.org/wiki?curid=1410748", "title": "Brasileiro de Sele\u00e7\u00f5es de Futsal", "text": "Il Campeonato Brasileiro de Sele\u00e7\u00f5es de Futsal, detto anche semplicemente Brasileiro de Sele\u00e7\u00f5es \u00e8 il campionato brasileiro de calcio a 5 per selezioni statali.\nSi svolge ogni biennio dal 1959, attualmente per le categorie maggiori (maschile e femminile) e per le categorie under-15, under-17 e under-20 maschile, under-20 femminile. Negli anni si sono succedute diverse formule per la divisione degli atleti maschili nelle competizioni giovanili: "}
{"id": "1410749", "revid": "767487", "url": "https://it.wikipedia.org/wiki?curid=1410749", "title": "S\u00e2nnicolau Rom\u00e2n", "text": "S\u00e2nnicolau Rom\u00e2n \u00e8 un comune della Romania di 2.082 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 3 villaggi: Berechiu, Roit, S\u00e2nnicolau Rom\u00e2n."}
{"id": "1410751", "revid": "287204", "url": "https://it.wikipedia.org/wiki?curid=1410751", "title": "Sannicolau Roman", "text": ""}
{"id": "1410753", "revid": "439868", "url": "https://it.wikipedia.org/wiki?curid=1410753", "title": "La Lena", "text": "La Lena \u00e8 una commedia di Ludovico Ariosto.\nDi ambientazione ferrarese, fu composta subito dopo il sacco di Roma e rappresentata per la prima volta nel Castello Estense nel 1528.\nTrama.\nLa storia \u00e8 improntata su una fabula amorosa a lieto fine.\nLa protagonista \u00e8 una mezzana, Lena, donna cinica e arrivista, sposata con Pacifico, ma ha come amante il ricco e avaro Fazio, la cui figlia Licinia apprende l'arte del ricamo da Lena.\nIl giovane Flavio, figlio del rivale di Fazio, ama la ragazza e dopo alcune peripezie e con l'aiuto di Lena i due riescono a coronare il loro sogno d'amore.\nL'intreccio.\nCome al solito e come anche nelle maggiori commedie del teatro latino e italiano, le peripezie, le vicissitudini e l'intreccio della storia sono orditi da un astuto servitore ai danni del proprio padrone e alle volte anche contro gli stessi protagonisti. In questa commedia il servo \u00e8 Corbolo, famiglio di Flavio, che si mette in accordo con Lena, la ruffiana, per dare un po' di filo da torcere a Fazio, padre della protagonista Licinia. Infatti pare che tempo prima che Flavio e Licinia s'innamorassero il nobile Fazio abbia ingannato Lena durante un incontro e ora questa vuole vendicarsi assieme Corbolo. L'inizio di questo inganno \u00e8 stato progettato per far guadagnare a Lena un po' di soldi per il suo bordello, inoltre Corbolo continuando a creare disordine tra le varie identit\u00e0, conduce nella matassa anche il padre di Flavio, Ilario, approfittando del fatto che Fazio \u00e8 un vecchio avaro e gelosissimo. Corbolo fa in modo che questi sorprenda Ilario che sta pagando la Lena dopo un incontro, facendolo montare su tutte le furie. Proprio all'apice dell'intrigo, nel momento di massima tensione, tutti i personaggi vengono a sapere che Flavio e Licinia si sono dichiarati fidanzati, perci\u00f2 tutto si rimette a posto e Lena si tiene i suoi soldi."}
{"id": "1410755", "revid": "773636", "url": "https://it.wikipedia.org/wiki?curid=1410755", "title": "Lega Nazionale A 1946-1947", "text": "L'edizione 1946-1947 della Lega Nazionale A vide la vittoria finale dell'FC Biel-Bienne.\nCapocannonieri del torneo furono Lauro Amad\u00f2 detto Laio (Grasshopper Club Z\u00fcrich) e Hans Blaser (), con 19 reti.\nFonti e bibliografia.\nGiornali"}
{"id": "1410757", "revid": "287204", "url": "https://it.wikipedia.org/wiki?curid=1410757", "title": "Lega Nazionale A 1945-1946", "text": "L'edizione 1945-1946 della Lega Nazionale A vide la vittoria finale del Servette FC Gen\u00e8ve.\nCapocannoniere del torneo fu Hans-Peter Friedl\u00e4nder (Grasshopper Club Z\u00fcrich), con 25 reti.\nFonti e bibliografia.\nGiornali"}
{"id": "1410758", "revid": "37401", "url": "https://it.wikipedia.org/wiki?curid=1410758", "title": "Gemma augustea", "text": "La Gemma augustea (latino: \"Gemma Augusti\") \u00e8 un cammeo in rilievo su due strati. Si ritiene comunemente che chi realizz\u00f2 questo capolavoro possa essere stato Dioscuride o uno dei suoi discepoli nel 12. \u00c8 conservata presso il Kunsthistorisches Museum di Vienna.\nCreazione e caratteristiche.\nLa \"Gemma augustea\" si presenta come un cammeo in leggero rilievo su due strati, intagliati su di una pietra araba d'onice. Uno strato \u00e8 bianco, mentre l'altro \u00e8 di colore marrone-bluastro, per meglio mettere in risalto i dettagli delle figure rappresentate, e creare un netto contrasto con il fondo scuro. Misura 23 x 19\u00a0cm ed uno spessore di poco pi\u00f9 di 1\u00a0cm circa.\nLa Gemma fu probabilmente creata in occasione del trionfo tributato a Tiberio nel 12 d.C., erede del \"Princeps\", Augusto, e futuro imperatore, dopo i successi ottenuti su Dalmati e Pannoni al termine della rivolta dalmato-pannonica del 6-9, oltre che sui Germani che si erano ribellati nel 9.\nSe \u00e8 vero che \u00e8 Dioscuride l'intagliatore della gemma, ci\u00f2 potrebbe significare che si tratta di un oggetto posseduto da un membro della famiglia imperiale della dinastia giulio-claudia. Questo oggetto potrebbe essere stato portato dai palazzi imperiali del Palatino a Bisanzio sotto Costantino I. La gemma fu scoperta essere stata custodita nel 1246, nel tesoro dell'abbazia di San Sernin a Tolosa in Francia. Pi\u00f9 tardi, nel 1533, Francesco I di Francia se ne appropri\u00f2 e la spost\u00f2 a Parigi dove presto scomparve intorno al 1590. Non molto tempo dopo fu venduta per 12.000 monete d'oro a Rodolfo II. Durante il XVII secolo fu collocata presso il tesoro tedesco. Questa nuova collocazione fa supporre che la gemma sia stata poco tempo prima danneggiata. La parte in alto a sinistra, infatti, sembra sia stata rotta con la possibile perdita di uno dei personaggi. Questo potrebbe essere accaduto prima che Rodolfo II l'acquistasse, sicuramente prima del 1700.\nInterpretazione delle figure e delle scene.\nLa parte superiore del cammeo.\nLa figura seduta sul trono rappresenta l'imperatore Augusto con in una mano una lancia e nell'altra il lituo, lo strumento sacro degli auguri. La figura alle spalle di Augusto, sulla destra, \u00e8 una donna, facilmente identificabile con Oikoumene, la personificazione del mondo abitato, che rappresenta il mondo civilizzato dell'Impero Romano. Ella indossa sulla testa una \"corona muraria\" ed un velo, e a sua volta incorona Augusto con la \"corona civica\" di foglie di quercia, usata per lodare chi abbia salvato la vita ad un cittadino romano. In questa rappresentazione Augusto \u00e8 lodato per aver salvato una moltitudine di cittadini romani.\nLe figure alla destra dell'imperatore, sono una stante e l'altra, pi\u00f9 giovane, seduta. La prima rappresenta Nettuno/Oceanus, la seconda la Terra (o l'Italia). Sono tra loro strettamente correlate e bilanciano le altre due figure alla sinistra dell'imperatore. Rappresentano ovviamente il regno dell'acqua e della terra, mentre i bambini che li circondano potrebbero rappresentare le stagioni, estate ed autunno, poich\u00e9 uno di essi tiene in mano delle spighe di grano.\nLa figura posta sotto Augusto \u00e8 l'aquila di Giove. L'aquila potrebbe significare che l'imperatore \u00e8 seduto al posto di Giove. \u00c8 importante premettere che Augusto, malgrado accettasse pienamente e incoraggiasse la venerazione dell'imperatore al di fuori di Roma, nelle provincie, non permise a se stesso di essere venerato dentro Roma come un dio.\nSeduta accanto all'imperatore sta Roma, che indossa un elmo sulla testa e tiene una lancia nella mano destra mentre la sinistra tocca delicatamente l'elsa della sua spada, probabilmente a dimostrare che Roma era sempre pronta a combattere una nuova guerra. Oltre a tenere il piede sopra l'armatura delle popolazioni conquistate, la dea Roma sembra guardare con ammirazione ad Augusto, e alcuni ritengono vi sia una qualche somiglianza con la moglie dell'imperatore, Livia Drusilla, oltrech\u00e9 essere madre del successore, Tiberio. Tra Augusto e Roma il simbolo dello Capricorno, caro allo stesso imperatore (probabilmente ricorda il giorno dell'incoronazione imperiale, cio\u00e8 il 16 gennaio del 27 a.C., nella costellazione del Capricorno).\nA fianco di Roma troviamo un giovane in uniforme militare, identificabile con Germanico, il nipote prediletto di Augusto, imposto a Tiberio come figlio e futuro erede al trono.\nAl suo fianco un carro trionfale, su quale troviamo una figura che indossa una \"toga\". Si tratta di Tiberio il successore designato. La toga rappresenta la civilt\u00e0 e la pace, non la guerra, appena combattuta e vinta. \u00c8 il simbolo del ritorno alla pace. Tiberio sta scendendo dal carro del trionfo per recarsi da Augusto, in segno di obbedienza e di ossequio al grande imperatore. Alle sue spalle la dea della Vittoria guida il carro trionfale.\nLa parte inferiore del cammeo.\nAlcuni studiosi interpretano tutte le figure rappresentate nella parte inferiore della gemma come anonime. Altri descrivono le figure come tutte importanti ed identificabili. Le due figure sedute in basso sulla sinistra potrebbero rappresentare i popoli dei Pannoni, dei Dalmati e dei Germani appena sottomessi.\nAlle loro spalle dei soldati romani stanno montando un trofeo di guerra con le spoglie dei nemici battuti, rappresentate anche nei secoli successivi come sulle due colonne presenti a Roma (quella traianea ed aureliana), oppure nel Trofeo delle Alpi augusteo.\nIl soldato pi\u00f9 a sinistra sembra indossare un elmo di tipo trace, probabilmente attribuibile al re Remetalce I, che aiut\u00f2 Tiberio in Pannonia negli anni 6-9. Un altro dei soldati potrebbe essere identificato con Marte stesso, per l'armatura pregiata che indossa.\nLa figura subito alla destra dei soldati che stanno montando il trofeo, potrebbe essere Diana, o solo un soldato ausiliario insieme alla figura alla sua destra. Diana sembra tenere nella sua mano sinistra alcune lance. Alla sua sinistra un uomo, identificabile con Mercurio, sembra tenere per i capelli una donna, una prigioniera di guerra. A terra sempre sulla destra un uomo con la barba, con al collo un \"torque\", tipico collare dei popoli celti o di alcune popolazioni germaniche."}
{"id": "1410762", "revid": "287204", "url": "https://it.wikipedia.org/wiki?curid=1410762", "title": "Lega Nazionale A 1944-1945", "text": "L'edizione 1944-45 della Lega nazionale A vide la vittoria finale del Grasshopper Club Z\u00fcrich.\nCapocannoniere del torneo fu Hans-Peter Friedl\u00e4nder (Grasshopper Club Z\u00fcrich), con 26 reti."}
{"id": "1410766", "revid": "775372", "url": "https://it.wikipedia.org/wiki?curid=1410766", "title": "Risoluzioni del Consiglio di sicurezza delle Nazioni Unite", "text": "Una risoluzione del Consiglio di sicurezza della Nazioni Unite \u00e8 una risoluzione votata dai quindici membri del Consiglio di sicurezza, l'organo cui \u00e8 conferita \"la responsabilit\u00e0 principale del mantenimento della pace e della sicurezza internazionale\". Una risoluzione \u00e8 approvata se \u00e8 votata da nove o pi\u00f9 membri e se non \u00e8 stato posto il veto da nessun membro permanente del consiglio di sicurezza. \nSono membri permanenti i seguenti paesi:"}
{"id": "1410767", "revid": "186518", "url": "https://it.wikipedia.org/wiki?curid=1410767", "title": "Awana Gana", "text": ""}
{"id": "1410768", "revid": "228587", "url": "https://it.wikipedia.org/wiki?curid=1410768", "title": "Raspall", "text": " \nIl raspall, ossia raspando in italiano, \u00e8 una specialit\u00e0 sferistica della palla valenciana che si chiama cos\u00ec poich\u00e9 spesso con le dita della mano si deve spingere la palla sul suolo \"raspando\" sul campo di gioco.\nRegolamento.\nQuesta disciplina si pu\u00f2 praticare in sferisterio, chiamato \"trinquet\" in valenciano, cos\u00ec come su appositi campi, lunghi 75\u00a0m e larghi 8\u00a0m, allestiti in pubbliche strade: i professionisti si esibiscono prevalentemente in sferisteri. I professionisti si proteggono le mani con fasce e ditali. Le forme di gioco, riguardo al numero di atleti in campo, sono queste:\nIl punteggio \u00e8 diviso in \"joc\": ogni \"joc\" realizzato vale 5 punti e per vincere un \"joc\" si devono totalizzare 4 punti. Chi totalizza 5 \"joc\", che valgono in totale 25 punti, vince la partita in sferisterio e chi totalizza 8 \"joc\", che valgono in totale 40 punti, vince la partita in strada. La palla in cuoio bovino ha diametro di 4,2\u00a0cm, circonferenza di 13,8\u00a0cm e peso di 42\u00a0g.\nI campioni.\nI professionisti partecipano annualmente a un campionato di squadre e un altro individuale. Tra i campioni di sempre ricordiamo: \nCollegamenti esterni.\n Fasce e ditali che proteggono le mani dei professionisti"}
{"id": "1410770", "revid": "775372", "url": "https://it.wikipedia.org/wiki?curid=1410770", "title": "Risoluzioni del Consiglio di sicurezza delle Nazioni Unite (1-100)", "text": ""}
{"id": "1410772", "revid": "155118", "url": "https://it.wikipedia.org/wiki?curid=1410772", "title": "S\u00e1vio Bartolini Pimentel", "text": ""}
{"id": "1410776", "revid": "116247888", "url": "https://it.wikipedia.org/wiki?curid=1410776", "title": "Joe Orlando", "text": " \u00c8 stato vicepresidente della DC Comics per molti anni ed anche editore associato di \"Mad\".\nCarriera.\nDopo essere arrivato negli Stati Uniti d'America nel 1929, inizi\u00f2 a disegnare ad una giovane et\u00e0, frequentando corsi artistici in un club di ragazzi suoi vicini quando aveva sette anni. Continu\u00f2 questi corsi fino ai 14 anni, vincendo premi ogni anno nelle competizioni, compresa una medaglia di bronzo nel concorso John Wanamaker. Nel 1941, cominci\u00f2 a frequentare la School of Industrial Art (in seguito nota come High School of Art and Design), in cui studi\u00f2 disegno. Questa scuola era stata il punto di partenza per altri disegnatori di fumetti come Richard Bassford, Frank Giacoia, Larry Hama, Carmine Infantino, Rocke Mastroserio, Alex Toth e il futuro letterer di fumetti Gaspar Saladino. Infantino e Orlando rimasero amici stretti per anni. Mentre Orlando era ancora uno studente, disegn\u00f2 le sue prime illustrazioni pubblicate: delle scene de \"Il principe e il povero\" di Mark Twain per un libro di testo delle superiori.\nDopo essersi diplomato, il giovane Orlando entr\u00f2 nell'Esercito degli Stati Uniti e venne assegnato ai Corpi di Polizia Militare, ed in seguito venne mandato per 18 mesi in Europa. Da Le Havre, venne inviato ad Anversa e quindi in Germania, dove decor\u00f2 garage e sorvegli\u00f2 provviste strategiche per le forze di occupazione.\nDopo il congedo nel 1947, ritorn\u00f2 a New York ed inizi\u00f2 a studiare all'Art Students League grazie al GI Bill. Entr\u00f2 nel campo dei fumetti nel 1949 quando Lloyd Jacquet lo assegn\u00f2 al disegno della serie orientata al cattolicesimo \"Treasure Chest\". Questo lavoro fu una storia di \"Chuck White\" che gli venne pagata nove dollari per pagina per le chine e i disegni. Al Jacquet Studio incontr\u00f2 il disegnatore Tex Blaisdell, e i due in seguito fecero coppia in molti progetti.\nNei primi anni cinquanta, fu un assistente di Wally Wood in storie per diversi editori, compresi Fox, Youthful, Avon ed EC Comics prima di divenire un disegnatore regolare dello staff con la EC nell'estate del 1951. Al tempo, alla EC guadagnava 25 dollari a pagina, e poco dopo che le prime storie con il suo nome vennero pubblicate dalla EC quell'estate, spos\u00f2 la sua prima moglie, Gloria, nel settembre del 1951. I suoi contributi a \"Weird Fantasy\" della EC gli valsero l'entrata nella \"Sci-Fi Top 100\" di \"Entertainment Weekly\".\nDopo la EC, dal 1956 al 1959, disegn\u00f2 adattamenti \"Classics Illustrated\", compresi \"\", \"Racconto di due citt\u00e0\" e \"Kim\" di Rudyard Kipling. In aggiunta ai molti contributi a \"Mad\" della EC (dal 1960 al 1969), Orlando ha sceneggiato anche la striscia comica \"Little Orphan Annie\" a partire dal 1964. Ha realizzato copertine per \"Newsweek\" e \"New Times\", e altre sue illustrazioni sono comparse in \"National Lampoon\", in alcuni libri per bambini e in numerosi fumetti. Ha anche lavorato alla progettazione di giocattoli, al \"packaging\" e alla pubblicit\u00e0. Le vendite di Sea Monkeys di Harold von Braunhut aumentarono considerevolmente dopo che Orlando disegn\u00f2 una serie di pubblicit\u00e0 insolite che mostravano il regno, incantato e pacifico, di creature sottomarine.\nPer il magazine di fumetti horror in bianco e nero della Warren Publishing \"Creepy\", che debutt\u00f2 nel 1964, Orlando non fu solo un disegnatore ma anche uno story editor nei primi numeri. Nel 1992, lo show televisivo in presa diretta di breve durata The Amazing Live Sea Monkeys utilizz\u00f2 i disegni dei personaggi originariamente disegnati da Orlando per le pubblicit\u00e0 del fumetto di Sea Monkeys.\nDopo 16 anni di freelancing, divenne redattore della DC Comics nel 1968, e gest\u00ec \"House of Mystery\", \"Plop!\" e altri titoli come \"Swamp Thing\", \"The Witching Hour\" e \"Weird War Tales\", ed infine divenne Vice Presidente della DC stando a capo del Dipartimento dei Progetti Speciali della compagnia. Orlando ha avuto una lunga collaborazione di lavoro con il prolifico addetto al lettering Ben Oda, abbozzando degli effetti del lettering che Oda completava. Alla DC, durante gli anni novanta, Orlando fu lieto di scoprire che il designer-tipografo Rick Spanier, lavorando su un computer Macintosh, poteva creare gli stessi accorgimenti realizzativi di Oda ai suoi abbozzi. Queste collaborazioni tra Orlando e Spanier vennero raccolte nella \"Superman Style Guide\" della DC e in altre guide allo stile della DC.\nDurante gli anni ottanta, Orlando cominci\u00f2 a tenere corsi alla School of Visual Arts, continuando l\u00ec come insegnante di disegno per molti anni. Dopo la morte dell'editore di \"Mad\" William Gaines, Time Warner pass\u00f2 \"Mad\" alla DC Comics, e Orlando divenne editore associato della rivista nel 1992, dopo aver lavorato brevemente sul fumetto \"Uomo mascherato\" della DC. Sebbene si fosse ritirato dalla DC nel 1996, conserv\u00f2 comunque una carica a \"Mad\" per cui lavor\u00f2 sul concept delle sue copertine e ad altri progetti per i due anni seguenti. Al momento della sua morte nel 1998, lasci\u00f2 sua moglie Karin, e quattro figli; la sua famiglia richiese donazioni per il \"Joe Orlando Scholarship Fund\" alla School of Visual Arts. I suoi lavori per la EC Comics sono stati ristampati quasi interamente negli ultimi anni dall'editore Russ Cochran. Le ristampe di Cochran della linea della EC Picto-Fiction, contenenti ulteriori illustrazioni di Orlando, sono state pubblicate nel 2006.\nOrlando \u00e8 comparso in \"Watchmen\" di Alan Moore come disegnatore della serie di fumetti fittizia \"I Racconti del Veliero Nero\"."}
{"id": "1410777", "revid": "287204", "url": "https://it.wikipedia.org/wiki?curid=1410777", "title": "Lega Nazionale 1943-1944", "text": "L'edizione 1943-1944 della Lega nazionale vide la vittoria finale del Lausanne-Sports.\nCapocannoniere del torneo fu Erich Andres (Young Fellows Z\u00fcrich), con 23 reti."}
{"id": "1410778", "revid": "1442080", "url": "https://it.wikipedia.org/wiki?curid=1410778", "title": "Vittoria di Baden", "text": "Biografia.\nVittoria era la seconda figlia del granduca Federico I di Baden (1826-1907) e di Luisa di Prussia (1838-1923). I suoi nonni paterni erano il granduca Leopoldo I di Baden (1791-1852) e la principessa Sofia Guglielmina di Svezia (1801-1865), mentre quelli materni l'imperatore Guglielmo I di Germania (1797-1888) e la principessa Augusta di Sassonia-Weimar.\nA seguito di un accordo tra la famiglia reale di Svezia e Norvegia e quella di Baden, Vittoria fu destinata a sposare il principe ereditario di Svezia Gustavo (1858-1950), figlio del re Oscar II (1829-1907) e della regina Sofia di Nassau (1836-1913). Con questo matrimonio si univano la casa regnante svedese Bernadotte, alla quale apparteneva Gustavo, e la casa regnante precedente, gli Holstein-Gottorp, a volte chiamati Vasa, da cui discendeva Vittoria.\nLe nozze di Vittoria e Gustavo si celebrarono il 20 settembre 1881 nella citt\u00e0 di Karlsruhe.\nNel 1907, alla morte del re Oscar II, Gustavo e Vittoria divennero i nuovi sovrani di Svezia. La Norvegia si era separata della Svezia qualche anno prima, nel 1905.\nDotata di un forte temperamento e apertamente filo-tedesca, la regina Vittoria fu impopolare presso i suoi sudditi, soprattutto durante gli anni della Prima guerra mondiale. Si insinu\u00f2 che la Regina influenzasse fortemente la politica estera del marito e che volesse promuovere un'alleanza militare tra Svezia e Germania. Effettu\u00f2 numerosi viaggi nella sua terra natale in piena guerra e, per questo motivo il popolo la accus\u00f2 di sentirsi pi\u00f9 tedesca che svedese.\nNello stesso tempo fu per\u00f2 rispettata per le sue doti personali, che le permisero di affrontare avverse situazioni, come i problemi legati alla salute mentale del suo terzo figlio, dovuti probabilmente alle forti cure somministrate a Vittoria quando era incinta di lui. Mal curata in et\u00e0 giovanile, essa soffriva di bronchiti e, probabilmente, anche di tubercolosi. A causa del freddo clima svedese, fu costretta a trascorrere lunghi periodi in Paesi con temperature pi\u00f9 miti. Visse per molto tempo in Italia, interrompendo comunque spesso la sua permanenza per fare ritorno in Svezia a svolgere il suo compito istituzionale.\nOltre a Roma soggiorn\u00f2 a lungo a Baden-Baden e nell'Isola di Mainau.\nVittoria fu una donna dotata di talento artistico. Era portata per la pittura, la musica e la fotografia.\nDurante la sua infanzia ricevette una eccellente educazione musicale e divent\u00f2 una grande pianista: era in grado di eseguire \"L'anello del Nibelungo\" di Richard Wagner, senza avere la necessit\u00e0 di leggere le note.\nDurante i suoi viaggi in Egitto e in Italia, produsse un'estesa opera pittorica e fotografica. Per il suo lavoro fotografico, che fu di grande qualit\u00e0, ella speriment\u00f2 tutte le tecniche del suo tempo.\nVittoria dedic\u00f2 una parte della sua vita a realizzare opere di beneficenza in Svezia, Germania e Italia, anche in favore degli animali.\nSul finire degli anni venti la sua salute peggior\u00f2, obbligandola a vivere permanentemente in Italia. L'ultima volta che si rec\u00f2 in Svezia fu in occasione del settantesimo compleanno del marito nel 1928. Mor\u00ec due anni dopo a Villa Svezia, presso Roma, il 4 aprile del 1930.\nDiscendenza.\nGustavo e Vittoria ebbero tre figli:"}
{"id": "1410779", "revid": "287204", "url": "https://it.wikipedia.org/wiki?curid=1410779", "title": "Lega Nazionale 1942-1943", "text": "L'edizione 1942-1943 della Lega Nazionale vide la vittoria finale del Grasshopper Club Z\u00fcrich.\nCapocannoniere del torneo fu Lauro Amad\u00f2 (detto Laio) del (Grasshopper Club Z\u00fcrich), con 31 reti."}
{"id": "1410783", "revid": "23117", "url": "https://it.wikipedia.org/wiki?curid=1410783", "title": "Centromediano", "text": ""}
{"id": "1410784", "revid": "123217862", "url": "https://it.wikipedia.org/wiki?curid=1410784", "title": "Il sogno della farfalla (rivista)", "text": "Il sogno della farfalla \u00e8 una rivista scientifica trimestrale che si occupa di psicoterapia e psichiatria.\nStoria.\nFondata nel 1991, la rivista \u00e8 stata pubblicata fino all'ottobre 1997 dalla casa editrice Wachtig di Milano. Successivamente \u00e8 stata pubblicata dalla casa editrice Nuove Edizioni Romane di Roma. Dall'inizio del 2010 la rivista viene pubblicata da L'Asino d'oro edizioni.\nArgomenti trattati.\nLa rivista ha come principali punti di riferimento il pensiero e la prassi psicoterapeutica di Massimo Fagioli e oltre all'area psichiatrica e psicoterapeutica, tratta anche le aree delle arti figurative, della letteratura, della musica, della storia, della politica, della scienza e della filosofia."}
{"id": "1410786", "revid": "287204", "url": "https://it.wikipedia.org/wiki?curid=1410786", "title": "Lega Nazionale 1941-1942", "text": "L'edizione 1941-1942 della Lega Nazionale vide la vittoria finale del .\nCapocannoniere del torneo fu Alessandro Frigerio (FC Lugano), con 23 reti.\nSpareggio scudetto.\nGrasshopper-Club Z\u00fcrich Campione di Svizzera grazie alla regola dei gol fuori casa."}
{"id": "1410796", "revid": "287204", "url": "https://it.wikipedia.org/wiki?curid=1410796", "title": "Lega Nazionale 1940-1941", "text": "L'edizione 1940-1941 della Lega Nazionale vide la vittoria finale del . Non ci furono retrocessioni.\nCapocannoniere del torneo fu Alessandro Frigerio (), con 26 reti.\nClassifica finale.\nLegenda:\nNote:"}
{"id": "1410798", "revid": "767487", "url": "https://it.wikipedia.org/wiki?curid=1410798", "title": "Blu profondo", "text": "Blu profondo (\"Deep Blue Sea\") \u00e8 un film americano del 1999 diretto da Renny Harlin. \u00c8 un thriller fantastico che vede come antagonisti degli squali (creati sia in CGI sia meccanicamente). Il cast comprende Thomas Jane, Saffron Burrows, LL Cool J e Samuel L. Jackson.\nTrama.\nUn gruppo di ricercatori, guidati dalla dottoressa Susan McCallister, sta cercando di trovare una cura alla malattia di Alzheimer usando come risorse, e anche come cavie, i cervelli di alcuni squali mako che tengono in cattivit\u00e0 nel loro laboratorio subacqueo. Una sera, mentre stanno eseguendo un'operazione finale, che decreter\u00e0 se la cura ipotizzata dalla dottoressa Susan possa funzionare, tutto va per il peggio. Lo squalo sul quale stavano operando, si risveglia dall'anestesia e mangia il braccio di Jim, il marito di Janice, aiutante della dottoressa. Tutto l'equipaggio decide di contattare il 911 che mander\u00e0 un elicottero ai laboratori, che si trovano in mezzo al mare. Purtroppo si sta anche scatenando una tempesta che manda a monte ogni cosa. L'elicottero dei soccorsi va a fracassarsi sulla torre di controllo della centrale subacquea. A seguito di questo evento si generano esplosioni enormi, che distruggono tutto il sito e lasciano intrappolati gli scienziati al di sotto della superficie. Inoltre, a causa delle esplosioni e dei crolli avvenuti, gli squali non sono pi\u00f9 intrappolati nei loro acquari e possono aggirarsi indisturbati per le parti della struttura allagate.\nL'acqua dell'oceano sta entrando all'interno del laboratorio subacqueo, allagandolo completamente. Da quel momento, per i ricercatori comincia una vera lotta alla sopravvivenza. Il gruppo decide di recarsi in una sala dove dovrebbe trovarsi un batiscafo, che sarebbe in grado di riportarli in superficie, ma scoprono che \u00e8 andato distrutto durante l'esplosione. Intanto Janice d\u00e0 l'intera colpa della faccenda alla dottoressa Susan. Attaccata da tutti, la dottoressa si vede costretta a dire la verit\u00e0. Lei, assieme al dottor Jim, ha aumentato il valore proteico del siero che \u00e8 stato iniettato nel cervello degli squali, i quali, a seguito di ci\u00f2, hanno acquistato un'intelligenza paragonabile a quella umana. Nel frattempo Sherman, il cuoco della struttura, viene attaccato dal primo squalo, il quale divora il suo pappagallo, ma riesce a farlo saltare in aria, buttandogli un accendino dopo averlo fatto schiantare contro il forno, il quale stava perdendo gas.\nIl gruppo si vede costretto a dover nuotare in una parte del sottomarino che \u00e8 allagata, ma la maggior parte del gruppo si rifiuta, tranne la dottoressa Susan accompagnata da un rappresentante della casa farmaceutica. Qui uno squalo divora il rappresentante, costringendo la dottoressa a tornare indietro e facendo rinunciare il gruppo a quella via. Oramai sempre pi\u00f9 braccati, i superstiti sconvolti decidono di arrampicarsi per la tromba dell'ascensore, che ancora non \u00e8 piena del tutto d'acqua. Il gruppo comincia ad arrampicarsi per la scala, ma i pioli che la tengono salda alle pareti si frantumano, facendola crollare. Qui rimane uccisa Janice, divorata in modo orripilante da uno squalo. Mentre anche il resto del gruppo rischia di essere divorato dallo squalo, il cuoco del sottomarino li trova e li salva, conducendoli al sicuro tramite un passaggio nel muro.\nUna volta salvi, arrivano alla cabina di Janice e Jim. Carter e Scox, il suo migliore amico, decidono di raggiungere il laboratorio per riattivare la corrente che aprirebbe una porta in grado di condurli in superficie. Susan intanto decide di raggiungere la sua cabina, dove nell'armadietto ha riposto dei floppy disk in cui ha segnato la formula del composto chimico che potr\u00e0 salvare milioni di vite umane dal pericoloso morbo. Intanto per Carter e Scox le cose non vanno bene, il generatore di corrente \u00e8 ostruito da un macchinario pesante che deve essersi spostato quando l'acqua ha affondato il tutto. Riescono comunque a spostarlo e a riattivare la corrente. Proprio quando tutto sembra andare bene e i due si sorridono contenti della loro riuscita, uno squalo spunta all'improvviso e divora Scox, tranciando il suo corpo in due e distruggendo il generatore. Susan intanto \u00e8 arrivata alla sua cabina, parzialmente allagata. Una volta presi i floppy-disk dall'armadietto, il secondo squalo tenta di attaccarla, ma lei riesce a salvarsi nascondendosi dietro alcuni mobili. Infine afferra un tubo elettrico e folgora lo squalo (ma cos\u00ec facendo, i floppy finiscono bruciati). Susan raggiunge quindi Carter e Sherman: sono gli unici tre sopravvissuti.\nI tre entrano in una stanza che Carter pu\u00f2 far riempire d'acqua, cos\u00ec che una botola di sicurezza presente sul soffitto della stessa si spalanchi, facendoli direttamente ritrovare nell'oceano aperto. I tre si stringono la mano e cominciano a pregare, mentre l'acqua sale sempre di pi\u00f9. Quando la stanza \u00e8 colma d'acqua, la botola si spalanca e i tre, trattenendo il fiato, prendono a salire. Uno squalo, che era nelle vicinanze, comincia a seguirli. Per fortuna i tre arrivano in superficie sani e salvi, per\u00f2 lo squalo afferra la gamba del cuoco. Carter presume che ormai sia troppo tardi, e decide di mettersi al sicuro con Susan, su un relitto della torre di controllo esplosa. Il cuoco si salva pugnalando un occhio dello squalo con il crocifisso che porta sempre al collo e nuotando anche lui verso il relitto. Raggiunge gli altri due e si fa medicare. I tre, che ora possono riposarsi un po', realizzano di trovarsi ancora fra le recinzioni del laboratorio, in particolare nelle enormi vasche aperte in cui tenevano riposti gli squali.\nL'ultimo squalo rimasto cerca di aprirsi un varco fra le reti: Carter non lo vuole permettere, in quanto sarebbe troppo pericoloso lasciare andare uno squalo dal cervello geneticamente modificato. I tre ideano cos\u00ec un piano per eliminarlo. Le cose precipitano per\u00f2 quando lo squalo finisce troppo lontano dalla portata del fucile di Carter e Susan decide di mettere a rischio la sua vita per la riuscita del piano: la donna, che si sente responsabile delle morti dei suoi amici e colleghi, cerca di rimediare alla tragedia che ha causato tagliandosi il palmo della mano e poi tuffandosi in acqua, per attirare la bestia che ha ormai quasi sfondato la recinzione. Carter decide immediatamente di andarla a salvare e si getta in acqua. Susan attende che lo squalo si avvicini abbastanza per permettere a Carter di sparargli, ma quando si accorge che lo squalo \u00e8 ancora fuori portata e che Carter si \u00e8 tuffato per venirle incontro capisce di essere in trappola. Nuota quindi verso il relitto di un edificio e cerca invano di arrampicarsi; ormai a Susan non resta altro che affrontare il suo destino e venire anch'essa divorata dallo squalo. Carter intanto si \u00e8 tuffato in acqua e ora cerca un modo per tornare sui relitti, ma fortunatamente il cuoco si riprende dal trauma causato dalla ferita e ora pu\u00f2 aiutarlo: mentre Carter riesce a scansare lo squalo grazie alla sua maestria di cacciatore, Sherman spara finalmente all'animale ormai a tiro, agganciandogli addosso un filo elettrico collegato ad una bomba rudimentale, che provocher\u00e0 un'esplosione enorme. L'esplosione avviene, facendo scoppiare lo squalo e ponendo fine all'incubo.\nProduzione.\nLe riprese sono state realizzate principalmente in Messico, tra cui a Rosarito, dove sono state anche realizzate le inquadrature interne presso i Fox Baja Studios. Altre scene sono state effettuate a San Diego, in California.\nLe riprese del film si sono svolte dal 3 agosto al 5 novembre 1998.\nFinale alternativo.\nIl primo finale girato includeva la dottoressa Susan McCallister che sopravvive baciando Carter, ma il pubblico era contrario e la riteneva rea delle morti dei personaggi attraverso i suoi squali. Renny Harlin la considerava comunque l'eroina del film, girando la scena dove lei si sacrifica facendo da esca viva per aiutare Carter con l'ultimo squalo e muore divorata.\nDistribuzione.\nIl film \u00e8 stato distribuito nelle sale cinematografiche statunitensi il 28 luglio 1999, mentre in Italia il film \u00e8 uscito il 19 novembre 1999.\nAccoglienza.\nCritica.\nIl film ha ricevuto recensioni generalmente contrastanti da parte della critica. L'aggregatore di recensioni Rotten Tomatoes ha esaminato 112 recensioni e giudicato positivo il 60%, con il consenso della critica che recita: \"\"Blu profondo\" non \u00e8 \"Lo squalo\", ma i fan dell'azione che cercano un po' di azione possono certamente fare - e quasi certamente hanno fatto - molto peggio per i brividi dei film di serie B\".. Su Metacritic, un altro aggregatore di recensioni, il film ha un punteggio di 54 su 100, basato su 22 critici, indicando \"recensioni contrastanti o medie\". Il pubblico intervistato da CinemaScore ha assegnato al film una \"B\" come voto medio su una scala da A+ a F.\nScrivendo per \"Chicago Sun-Times\", Roger Ebert ha dato al film tre stelle su quattro e lo ha elogiato come \"un abile thriller\", dicendo che Blu profondo \"\u00e8 essenzialmente una sequenza d'azione ben fatta dopo l'altra [...] non soffermarsi sugli effetti speciali (alcuni squali sembrano cartoni animati), ma sa usare il tempismo, la suspense, il movimento rapido e [soprattutto] la sorpresa.\u00bb Desson Howe del \"Washington Post\" ha osservato che, mentre la premessa del film sembra familiare, \"conosce il suo pubblico e sa cosa li far\u00e0 andare avanti - e persino se lo chiede\". Scrivendo per il \"New York Times\", Stephen Holden ha descritto il film come \"un \"Titanic\" di basso livello spogliato di romanticismo e risonanza storica e fuso con \"Lo squalo\", privato del simbolismo mitico e senza personaggi complessi\", mentre Barbara Shulgasser di \"Chicago Tribune\" lo ha criticato per essere un'imitazione inferiore di \"Jurassic Park\", ma ha elogiato la performance di LL Cool J e l'ambientazione realistica del film. Il recensore di \"Variety\" Robert Koehler ha ritenuto che gli squali generati dal computer fossero stati realizzati in modo incoerente, ma ha comunque evidenziato l'allagamento della struttura in modo molto positivo. Anche il dialogo tra le sequenze d'azione \u00e8 stato elogiato, in particolare la \"miscela di discorsi biblici, schiaffi e arguzia\" di LL Cool J. Nonostante le sue poche battute, Thomas Jane ero vista come un personaggio carismatico e \"una vera nuova star d'azione\".\nIncassi.\nCostato 60 milioni di dollari, \"Blu profondo\" \u00e8 partito bene quando \u00e8 stato distribuito il 30 luglio 1999 in 2.854 sale, incassando 19,107,643 dollari al suo primo weekend di programmazione negli Stati Uniti. Alla fine ha guadagnato 73,648,142 dollari in patria, pi\u00f9 altri 91,000,000 dollari a livello internazionale. Il totale \u00e8 di 164,648,142 dollari. La performance del film \u00e8 stata paragonata a \"La mummia\" di Stephen Sommers e \"The Haunting\" di Jan de Bont, che aveva un budget simile e ha avuto un impatto significativo sul botteghino nell'estate del 1999.\nColonna sonora.\nLa colonna sonora del film \"Blu profondo\" (\"Deep Blue Sea\") \u00e8 composta da Trevor Rabin e pubblicata su etichetta Var\u0450se Sarabande.\n\u00c8 stato inoltre pubblicato un Soundtrack Album che comprende canzoni di artisti vari e, come ultimo brano, una suite delle musiche composte da Trevor Rabin.\nSequel.\nNel 2018 \u00e8 stato prodotto un sequel, chiamato \"Blu profondo 2\", destinato per\u00f2 solo al mercato home video e uscito negli Stati Uniti il 17 aprile."}
{"id": "1410799", "revid": "287204", "url": "https://it.wikipedia.org/wiki?curid=1410799", "title": "Lega Nazionale 1939-1940", "text": "L'edizione 1939-1940 della Lega Nazionale vide la vittoria finale del Servette FC Gen\u00e8ve.\nCapocannoniere del torneo fu Georges Aeby (Servette FC Gen\u00e8ve), con 22 reti."}
{"id": "1410800", "revid": "599013", "url": "https://it.wikipedia.org/wiki?curid=1410800", "title": "Stephen Ireland", "text": "Caratteristiche tecniche.\nCalciatore duttile, dotato di un'ottima visione di gioco e buona tecnica di base, si dimostra abile negli inserimenti offensivi, sapendo ricoprire tutti i ruoli del centrocampo prediligendo la fascia; pu\u00f2 giocare indifferentemente in un 4-4-2 o in un 4-3-3.\nCarriera.\nClub.\nInizi\u00f2 la carriera in Irlanda a 8 anni, nelle giovanili del Cobh Ramblers, squadra in cui gioc\u00f2 anche il padre, Michael Ireland. Stephen sostenne provini in varie squadre britanniche, ma gran parte di essere furono scoraggiate dalla sindrome di Osgood-Schlatter, malattia di cui soffr\u00ec in et\u00e0 adolescenziale. A quindici anni venne preso nel settore giovanile del in cui matur\u00f2 per circa quattro anni. Nell'estate del 2005 gioc\u00f2 varie amichevoli in prima squadra, preludio al suo debutto in Premier League avvenuto il 18 settembre 2005 contro il Bolton Wanderers. Il 21 settembre collezion\u00f2 la sua seconda presenze coi \"Citizens\", la prima da titolare, in Carling Cup contro il Doncaster Rovers.\nIl debutto da titolare in Premiership \u00e8 datato 2 ottobre 2005: in questa partita Ireland impression\u00f2 gli addetti ai lavori guadagnandosi il titolo di \"man of the match\". Part\u00ec da titolare nei successivi sei incontri del City, nonostante la giovane et\u00e0, e accett\u00f2 un nuovo contratto quadriennale. Nel resto della stagione Ireland gioc\u00f2 circa la met\u00e0 delle partite del City; in totale 16 da titolare e 12 da sostituto. Il primo gol con la maglia dei \"Citiziens\" risale al 26 dicembre 2006, in Premiership 2006-2007, e valse la vittoria per 1 a 0 sul campo dello Sheffield United. Il secondo gol lo sigl\u00f2 nel terzo turno di FA Cup contro lo Sheffield Wednesday, poco prima dell'intervallo, di fronte ai 25.000 del City of Manchester Stadium.\nIl 18 febbraio 2007, nel quinto turno di FA Cup, Ireland sigill\u00f2 la vittoria per 3-1 sul Preston North End con un gran tiro da fuori area. La stagione 2007-2008 inizi\u00f2 bene per Ireland e per il City. Il 5 novembre 2007 segn\u00f2 il gol vittoria contro il Sunderland con un tiro al volo; per festeggiare si tir\u00f2 gi\u00f9 i pantaloni mostrando le mutande con il logo di Superman. Da qui deriva il soprannome \"Superman\" datogli dai suoi fan. La FA reag\u00ec all'accaduto con un semplice avviso che parve la cosa pi\u00f9 giusta. Sempre in novembre sigl\u00f2 il gol vittoria contro il Reading mantenendo il record d'imbattibilit\u00e0 in casa del City. Due settimane dopo fu espulso per la prima volta in carriera nella partita persa 2-1 in casa del Tottenham Hotspur per un brutto fallo a pallone lontano e salt\u00f2 3 giornate per squalifica.\nNel girone di ritorno si \"vendic\u00f2\" segnando agli \"Spurs\" il primo dei due gol che consegnarono la vittoria al City. Il quarto e ultimo gol stagionale \u00e8 datato 26 aprile nella sconfitta per 2-3 col Fulham: un tiro morbido dal limite sinistro dell'area che batt\u00e9 Keller. Nella stagione 2008-2009 part\u00ec in panchina, infatti nella prima giornata subentr\u00f2 all'81\u00ba minuto. Dalla seconda per\u00f2 torn\u00f2 titolare; in questa partita, vinta 3 a 0 sul West Ham, si rese protagonista fornendo due assist decisivi per la doppietta del compagno Elano. Ha inaugurato il bottino stagionale 7 giorni dopo aprendo le marcature nella vittoria per 3-0 in casa del . Segn\u00f2 di nuovo il 20 ottobre 2008 nel pareggio 2-2 contro in casa del Newcastle.\nIl 16 novembre segn\u00f2 la sua prima doppietta professionistica nel pareggio per 2-2 in casa dell'Hull City. La settimana successiva ha aperto le marcature nella vittoria per 3-0 contro l'Arsenal. Da qui al termine della stagione Ireland segn\u00f2 altri tre gol contro Hull City, Fulham ed Everton portando il suo score a 9 reti in campionato. In questa stagione per lui molto redditizia sigl\u00f2 anche 3 reti in Coppa UEFA ed 1 in League Cup per un totale di 13 gol stagionali. A fine stagione venne nominato \"giocatore dell'anno\" del City. Il culmine fu il rinnovo di contratto fino al giugno 2014. Nella stagione 2009-2010 Ireland segn\u00f2 un gol alla prima giornata nella vittoria per 2-0 all'Ewood Park.\nNella partita di Carling Cup contro il Fulham del 23 settembre 2009 \u00e8 stato sostituito dopo aver accusato dei giramenti di testa; \u00e8 stato trasportato in ospedale col sospetto di un problema al cuore causato dagli eccessivi allenamenti estivi, ma si \u00e8 poi ripreso e le voci sono state smentite. Nel maggio 2010 ha presentato al club una richiesta di trasferimento, avendo perso il posto da titolare. Il 18 agosto 2010 ha firmato un contratto di durata quadriennale con l'Aston Villa. Il trasferimento \u00e8 avvenuto nell'ambito della trattativa che ha portato James Milner al Manchester City. Il 31 gennaio 2011 \u00e8 stato ufficializzato il suo passaggio in prestito fino al termine della stagione al Newcastle United. Finito il prestito con i \"Magpies\" torna all'Aston Villa. Il 2 settembre 2013 si trasferisce allo Stoke City dove ritrova anche il suo ex allenatore ai tempi del City Mark Hughes, in cinque stagioni disputate con i \"Potters\" colleziona complessivamente 70 presenze e 6 reti. Dopo essere rimasto svincolato per qualche mese, nell'ottobre 2018 si accasa al Bolton squadra inglese militante in Championship (seconda serie inglese); il 20 dicembre successivo, rescinde il proprio contratto con i \"Trotters\", dopo soli due mesi e mezzo, non avendo mai raccolto nemmeno una presenza in campo. Tuttavia di conseguenza in seguito si ritira dal calcio giocato.\nNazionale.\nHa rappresentato l' a livello di Under-15, 16 e 17. Arrivato all'Under-18 ebbe dei dissapori con Brian Kerr per essere stato lasciato in tribuna in un'occasione. L'Irlanda perse la partita 4-0 e Kerr disse che Ireland sarebbe stato utilizzato nella partita successiva, invece venne escluso di nuovo. Ireland chiese di abbandonare il ritiro e Kerr dichiar\u00f2 che non l'avrebbe pi\u00f9 convocato nelle sue Nazionali giovanili irlandesi. Poco dopo, Kerr divent\u00f2 commissario tecnico della nazionale maggiore ed escluse Ireland da ogni convocazione nonostante le pressioni dei tifosi irlandesi. Questo periodo port\u00f2 Ireland a pensare di rappresentare l' o l' per le quali era ancora convocabile. Nel 2005 per\u00f2 venne convocato in Under-21 da Don Givens ed accett\u00f2 volentieri la convocazione per la stima che Givens nutriva nei suoi confronti.\nNel gennaio 2006, Steve Staunton divenne il nuovo CT e convoc\u00f2 immediatamente Ireland, che debutt\u00f2 il 1\u00ba marzo 2006 in amichevole contro la , partita d'esordio del nuovo gestore. Segn\u00f2 il primo gol internazionale il 7 ottobre 2006 contro . A questo segu\u00ec un gol molto importante, datato 7 febbraio 2007, che serv\u00ec ad evitare il pareggio contro . Poi un gol nel \"derby\" contro il , 1 presenza contro la ed un gol proprio contro la : totale 6 presenze e 4 reti nella breve ma intensa esperienza in Nazionale.\nControversie.\nIreland fu al centro di polemiche nel settembre 2007, poco prima di una partita contro la : il CT Staunton lo inform\u00f2 di una telefonata della sua fidanzata che segnalava la morte della nonna materna. Staunton accert\u00f2 che era solo una scusa per consentire al calciatore di tornare a casa senza la minima opposizione ma quando Ireland gli conferm\u00f2 la morte della nonna, Staunton gli consent\u00ec di ritornare a casa con un jet privato. I media scoprirono in fretta che la notizia era falsa. A quel punto Ireland disse che era morta la nonna paterna e non quella materna, ma anche in questo caso si scopr\u00ec che era falso poich\u00e9 i familiari denunciarono un giornale che riport\u00f2 la sua morte. Ireland cambi\u00f2 di nuovo storia, dicendo che era morta la seconda moglie di suo nonno. Anche questa storia era falsa.\nPoco dopo Ireland si decise a dire la verit\u00e0: ammise di aver cercato una scusa per lasciare il ritiro, questo perch\u00e9 doveva andare a Cork dalla sua fidanzata che aveva avuto un aborto spontaneo. \"\"A quel punto ho deciso che dovevo dire la verit\u00e0 ed ammettere di aver mentito\", dichiar\u00f2 Ireland, \"Mi sono accorto che dire che mia nonna era morta \u00e8 stato un errore enorme e me ne rammarico profondamente\". Staunton era furioso, e non venne aiutato dal fatto che l'Irlanda perse 1-0 contro i cechi, partita che di fatto chiuse le speranze di qualificazione al . Ireland difese s\u00e9 e la sua fidanzata dicendo che \"l'aborto spontaneo li aveva fatti prendere dal panico\".\nJessica (la fidanzata) disse che \"si sentiva molto sola e voleva che Ireland tornasse rapidamente a casa\". [...] \"Lei pensava che mi avrebbero lasciato partire pi\u00f9 velocemente pensando che la nonna era morta\", spieg\u00f2 il calciatore. La Federazione calcistica irlandese, cos\u00ec come i tifosi irlandesi, si chiese perch\u00e9 Ireland non avesse semplicemente detto la verit\u00e0, visto che il vero motivo era pi\u00f9 che sufficiente per ottenere il permesso di abbandonare il ritiro. La Federazione per\u00f2 non prese alcun provvedimento, dichiarando che \"l'accaduto fu il risultato di una situazione drammatica\"\". Dopo questa vicenda, Ireland non ha pi\u00f9 risposto alle convocazioni della Nazionale, sentendosi in colpa; fu duramente rimproverato anche da Eriksson, all'epoca allenatore del , che non esit\u00f2 a chiamarlo \"stupido\".\nEsilio.\nIl 20 ottobre 2008 Ireland partecip\u00f2 ad un'intervista su \"Setanta Ireland\", nota emittente sportiva irlandese, durante la quale dichiar\u00f2 di seguire regolarmente le partite dell'. Disse anche che non sarebbe tornato in Nazionale nel recente futuro. Il desiderio di rivedere Ireland in Nazionale fu ben documentato: dalla stampa irlandese (che scrisse di Trapattoni e Brady che cercarono di esortarlo a cambiare decisione) e dalla frustrazione dei tifosi irlandesi specialmente dopo aver visto le prestazioni di Ireland nella stagione 2008-2009. In passato anche Eriksson prov\u00f2 a far cambiare idea a Ireland.\nNel dicembre 2008 abbondarono le speculazioni sul fatto che Ireland avrebbe potuto tenersi a disposizione per la partita contro la dell'11 febbraio 2009. Ma quando le convocazioni furono annunciate in data 19 gennaio, il nome di Ireland non c'era. Liam Brady si affrett\u00f2 a spiegare che lui e Trapattoni avevano gi\u00e0 raggiunto un accordo con il giocatore in base al quale quest'ultimo avrebbe fatto sapere quando si sentiva di tornare. Il 19 febbraio \u00e8 stato riportato che Ireland avrebbe informato il compagno Shay Given di voler rappresentare l' al e che un suo ritorno in Nazionale era imminente. Ma quando Trapattoni annunci\u00f2 i convocati per le partite con (28 marzo) e (1\u00ba aprile) il suo nome ancora non c'era. In conferenza stampa Trapattoni rivel\u00f2 che lui stesso non credeva al ritorno di Ireland poich\u00e9 l'aveva incontrato un mese prima e aveva notato la riluttanza di Ireland a guardarlo negli occhi.\nIl 9 maggio Ireland ha dichiarato: \"\"Ho sempre detto \"mai dire mai\", perch\u00e9 \u00e8 difficile non farlo, ma non credo che torner\u00f2 indietro\". Shay Given \u00e8 il principale mediatore tra Trapattoni e Ireland ma il 24 agosto 2009 Mark Hughes dichiar\u00f2 che non crede che Ireland torni in Nazionale nel recente futuro. Il 2 settembre 2009 Trapattoni ha dichiarato: \"\u00c8 un peccato, Ireland si pentir\u00e0 della sua decisione\" ma ha anche aggiunto \"la mia porta non \u00e8 mai chiusa\"\". Stephen ha sempre confermato la volont\u00e0 di non voler tornare in Nazionale nonostante la volont\u00e0 del padre (\"Non voglio mettergli pressione, ma mi piacerebbe moltissimo vederlo giocare ai Mondiali\").\nStatistiche.\nPresenze e reti nei club.\n\"Statistiche aggiornate al 13 maggio 2018.\""}
{"id": "1410801", "revid": "123697003", "url": "https://it.wikipedia.org/wiki?curid=1410801", "title": "Associazione Sportiva Dilettantistica Monterotondo Calcio", "text": "La Societ\u00e0 Sportiva Dilettantistica Eretum Monterotondo \u00e8 stata una societ\u00e0 calcistica di Monterotondo (RM). Fondata nel 1935, disput\u00f2 consecutivamente per undici stagioni il campionato di Serie D, dal 2000 al 2011, fallendo a fine stagione. Nell'estate del 2013 \u00e8 stata fondata una nuova societ\u00e0, la quale si \u00e8 posta in piena continuit\u00e0 sportiva e morale con il vecchio sodalizio giallobl\u00f9. \nTuttavia nel 2020 la prima squadra non si iscrive al campionato di Eccellenza rimanendo attiva solo a livello giovanile.\nStoria.\nIl Monterotondo esord\u00ec nelle divisioni superiori dilettantistiche negli anni '90 grazie agli investimenti dell'Acqua Fabia, disputando campionati di vertice con allenatori del calibro di Bruno Giordano e Juan Carlos Morrone.\nDopo la fusione con il Monterotondo Scalo, la societ\u00e0 fu costretta a disputare il campionato di Eccellenza (1998-1999). La Serie D venne riconquistata il 20 maggio 2000 nello spareggio del Flaminio contro l' vinto per 1-0 con un gol del brasiliano DeVianna.\nDopo una breve apparizione in Serie D del tecnico Sesena e del presidente Di Paolo, \u00e8 nel 2003 che il presidente Ugo Barbetti sfiora la promozione in Serie C, con Fabio Fratena in panchina. La partita clou si gioca a Tolentino, il 16 febbraio, contro i padroni di casa primi in classifica con un punto di vantaggio sul Monterotondo. Il Monterotondo passa in vantaggio al 59' con un gol di Fratoni; a tempo scaduto il raggiunse per\u00f2 il pareggio.\nDal 2003 il presidente della societ\u00e0 \u00e8 l'avv. Fabio Della Longa grazie al quale il sodalizio giallobl\u00f9 ha potuto proseguire l'opera avviata dal suo predecessore Ugo Barbetti. Nella stagione 2003-2004 il Monterotondo disput\u00f2 i play-out ottenendo la salvezza il 30 maggio 2004 al Cecconi contro il Termoli, che nell'occasione and\u00f2 al riposo in vantaggio di due reti. Nel secondo tempo le reti di Dionisi e Borrielli regalarono la salvezza del Monterotondo.\nSuccessivamente la squadra ottenne piazzamenti che la mantennero nella categoria, disputando nel 2005-2006 persino i play-off per la promozione in Serie C, mancandola contro il . In quella stagione si ricordano anche i derby contro il Mentana, finiti ambedue in parit\u00e0 che hanno determinato il tutto esaurito sia al Cecconi che al Selva dei Cavalieri. Nella stagione 2009-2010 il Monterotondo arriv\u00f2 al quinto posto in campionato, dopo aver battuto la capolista Gavorrano con un 4-3 al Cecconi. Ai play-off il Guidonia ha decretato l'uscita dei giallobl\u00f9 dalla competizione.\nDalla stagione 2011-2012 la societ\u00e0 scompare, in seguito alla nascita del \"Monterotondo-Lupa\" con sede e campo di gioco fuori dal comune di Monterotondo.\nNell'estate 2013 il \"Citt\u00e0 di Marino\", societ\u00e0 neo retrocessa in Eccellenza, ha ceduto il proprio titolo sportivo all'Atletico Monterotondo che ha cambiato denominazione in \"A.S.D. Monterotondo Calcio\". Nel campionato 2013-2014 retrocede dal campionato di Eccellenza dopo la disputa dei play-out contro l'Empolitana Giovenzano, partita persa per 4-1 ma viene successivamente ripescato a completamento organici.\nAd agosto 2016 si fonde con la realt\u00e0 locale dell'Eretum e cambia denominazione sociale in Eretum Monterotondo.\nLa chiusura dell'attivit\u00e0 della prima squadra.\nNel luglio del 2020, il presidente annuncia la non iscrizione della prima squadra al campionato di categoria, rimane attivo solo il settore giovanile.La tradizione calcistica giallo-blu viene ereditata dal \"Castrum Monterotondo\", societ\u00e0 cittadina fondata nel 2016.\nGiocatori.\nNella Polisportiva Monterotondo Calcio hanno militato e militano diversi giocatori che negli anni si sono contraddistinti nelle categorie superiori esordendo in Serie A ed in Serie B ma anche in Lega Pro e nelle squadre primavera di societ\u00e0 professionistiche o che hanno disputato campionati professionistici nel mondo:\nColori e Simbolo.\nI colori sociali sono il blu ed il giallo.\nStadio.\nIl \"Monterotondo\" disputa le sue partite interne presso lo stadio \"Fausto Cecconi\" in Via dello Stadio, localit\u00e0 Pratone a Monterotondo.\nL'impianto presenta le seguenti caratteristiche:\nTifoseria.\nStoria.\nLa tifoseria gialloblu seppur non organizzata in nuclei ultras organizzati, sente molto l'appartenenza cittadina e vive con estrema passione le gesta del club, mantenendo sempre un comportamento corretto e non violento. La passione dei tifosi eretini, tuttora accesa, ha visto consacrarsi il massimo supporto durante gli anni gloriosi di permanenza in Serie D, quando il club navigava in un fiorente periodo di gloria portando in alto i colori del club che pi\u00f9 volte, negli anni ha sfiorato una storica promozione in Lega Pro, ex Serie C. Nel 2018, sotto l'egida presenza del presidente Dino Alessandri che sta portando avanti da alcuni anni un progetto molto ambizioso per tornare alla gloria di un tempo, si \u00e8 creato un piccolo gruppo ultras che sostiene la squadra nel campionato di Eccellenza Lazio con la speranza che presto si possa tornare a disputare la Serie D."}
{"id": "1410804", "revid": "1002967", "url": "https://it.wikipedia.org/wiki?curid=1410804", "title": "Battaglia di Maclodio", "text": "La battaglia di Maclodio si svolse il 12 ottobre 1427 tra l'esercito visconteo guidato da Carlo II Malatesta e quello della lega anti-viscontea guidato dal Carmagnola.\nAntefatti.\nIn seguito alle sconfitta di Sestri Levante, allo stallo in Romagna e alla sollevazione nella citt\u00e0 di Brescia, Filippo Maria Visconti, duca di Milano, ormai in una situazione precaria, si vide costretto a cercare la mediazione pontificia per ottenere una pace. Ne risult\u00f2 la Tregua di Venezia che venne firmata il 30 dicembre 1426 e costrinse il Visconti a cedere il vercellese ad Amedeo VIII di Savoia, le citt\u00e0 di Imola e Forl\u00ec a papa Martino V e la citt\u00e0 di Brescia alla Repubblica di Venezia. In cambio ottenne i territori occupati dai fiorentini in Liguria. Il duca di Milano, tuttavia, voleva sospendere solo temporaneamente le ostilit\u00e0 per guadagnare tempo, non avendo alcuna intenzione di rinunciare ad una citt\u00e0 di importanza strategica come Brescia.\nNella primavera del 1427 l'esercito visconteo torn\u00f2 ad assediare Brescia ma i veneziani riuscirono a distrarlo dall'assedio puntando sia con l'esercito di terra alla guida del Carmagnola che con una flotta fluviale su Cremona. Dopo un primo ed incerto scontro a Gottolengo, il Carmagnola si accamp\u00f2 a tre miglia dalle mura della citt\u00e0. Filippo Maria Visconti, tanto astuto quanto misantropo, sorprese tutti uscendo dal Castello Sforzesco e mettendosi personalmente alla testa del proprio esercito. Anche se i milanesi riuscirono a salvare la citt\u00e0 dai veneziani, la battaglia di Cremona non ebbe per\u00f2 n\u00e9 vincitori n\u00e9 vinti. Pochi giorni dopo, verso la met\u00e0 di luglio, il Carmagnola si impadron\u00ec dell'importante porto fluviale di Casalmaggiore.\nIn settembre, dopo essersi spinto a sino al borgo di Sommo, nel pavese, il Carmagnola retrocedette oltre l'Oglio ed il Chiese, con lo scopo di assediare Montichiari, ancora in mano ai milanesi. Contemporaneamente Carlo II Malatesta, capitano generale dell'esercito visconteo, avanz\u00f2 con le truppe varcando l'Oglio ed entrando nel bresciano. Si accamp\u00f2 con otto bombarde di fronte ad Urago, difesa da Leonardo ed Antonio Martinengo, e la pose sotto assedio.\nL'8 ottobre Montichiari venne catturata dal Carmagnola, che, pressato dal Senato veneziano, si rec\u00f2 in soccorso di Urago assediata. Il 10 ottobre, dopo aver catturato Pompiano e Maclodio, si accamp\u00f2 presso questo secondo borgo.\nBattaglia.\nIl Carmagnola sostava presso Maclodio gi\u00e0 da due giorni e stava per ripartire al fine di catturare Urago quando ebbe notizia che l'esercito visconteo guidato dal Malatesta si trovava nelle vicinanze. La strada che portava da Maclodio ad Urago, prima di passare per Pompiano, attraversava un terreno paludoso altrimenti impossibile da oltrepassare ed era fiancheggiata da profondi fossi. I due accampamenti si trovavano ad ovest e ad est della palude, a non pi\u00f9 di quattro miglia l'uno dall'altro.\nIl Bernardino Corio racconta che, pochi giorni prima della battaglia, un fante sforzesco, tale Nardo Torquato, aveva sfidato un fante veneziano a duello. Il Carmagnola ne accett\u00f2 lo svolgimento, progettando di sfruttare la distrazione per assalire di sorpresa l'esercito visconteo. Il Malatesta infatti, poco avvezzo all'arte bellica e con una scarsa reputazione tra i suoi soldati e capitani di ventura, abbocc\u00f2 e si present\u00f2 nei pressi del luogo stabilito per il duello insieme a molti altri soldati pressoch\u00e9 disarmati malgrado gli avvertimenti di Francesco Sforza e Niccol\u00f2 Piccinino. I due, non fidandosi della situazione, fecero armare le loro squadre e cos\u00ec fecero i veneti. Una volta avviato il duello, verso le quattro del pomeriggio, il Carmagnola caric\u00f2 con le sue squadre di cavalleria l'accampamento nemico facendo molti prigionieri e catturando tutti i carriaggi. \nIl Malatesta ordin\u00f2 quindi all'esercito di dividersi in due parti, facendo schierare l'una a nord di Maclodio verso Rovato, l'altra sulla strada che tagliava la palude. A questo punto il Carmagnola concentr\u00f2 tutte le sue forze contro il centro dello schieramento avversario, separando i due tronconi. Lo Sforza e il Piccinino opposero una strenua resistenza, il primo rischi\u00f2 ancora una volta di essere catturato dopo aver liberato con successo Angelo della Pergola mentre il secondo venne ferito. Il Malatesta fu invece catturato insieme ad Antonio della Pergola. I veneziani allora fecero compiere una doppia manovra avvolgente alla cavalleria che determin\u00f2 le sorti della battaglia. L'esercito milanese fu costretto a ritirarsi e marciando allo scoperto su una strada elevata e circondata dalla palude, fu bersagliato ai fianchi da gruppi di arcieri e balestrieri nascosti nei boschi che sorgevano dove il terreno risultava pi\u00f9 solido. Oltre la palude dovette ulteriormente fronteggiare un contingente di 2.000 uomini che sbarrava la strada.\nConseguenze.\nSebbene sul campo fossero stati schierati pi\u00f9 di quarantamila uomini, i morti furono relativamente pochi, tuttavia i veneziani catturarono circa 10.000 soldati viscontei oltre a tutti i carriaggi. Gran parte di loro fu poi liberata dal Carmagnola com'era uso a quei tempi in Italia. L'esercito milanese in rotta si diresse dapprima a Pompiano, poi ad Orzinuovi, dove fu nuovamente sconfitto, infine oltre l'Oglio a Soncino.\nIl Carmagnola fu nominato conte di Chiari e di Castenedolo. Il trattamento riservato ai prigionieri dopo questa battaglia fu comunque il primo di una lunga serie di sospetti da parte della Repubblica di Venezia verso il proprio capitano generale e fonte d'ispirazione per \"Il Conte di Carmagnola\", opera di Alessandro Manzoni. Il Carmagnola verr\u00e0 infine arrestato e decapitato proprio a Venezia il 5 maggio 1432. Il monumento alla vittoria di Maclodio, inizialmente approvato dal Consiglio dei Pregadi, non fu mai realizzato.\nLa battaglia di Maclodio rappresent\u00f2 una delle pi\u00f9 grande disfatte subite dal Ducato di Milano da parte della Repubblica di Venezia e pose temporaneamente fine alle mire di Filippo Maria Visconti su Brescia e sul territorio circostante. La guerra tra il Visconti e la lega anti-viscontea si concluse poi con la Pace di Ferrara del 18 aprile 1428, nella quale i milanesi riconfermarono il possesso del bresciano alla Repubblica di Venezia, al quale si aggiunse Bergamo e la sua provincia. D\u00ec li a breve anche la Valle Camonica fu conquistata dal Carmagnola nella campagna invernale del 1427-28. Vercelli fu definitivamente ceduta ad Amedeo VIII di Savoia di cui il Visconti spos\u00f2 la figlia Maria senza ricevere alcuna dote. Il matrimonio, di natura squisitamente politica, fu infelice e la coppia non ebbe mai figli dal momento che Filippo Maria riservava le sue attenzioni all'amante Agnese del Maino."}
{"id": "1410807", "revid": "287204", "url": "https://it.wikipedia.org/wiki?curid=1410807", "title": "Teoria algoritmica della complessit\u00e0", "text": ""}
{"id": "1410819", "revid": "599013", "url": "https://it.wikipedia.org/wiki?curid=1410819", "title": "\u00d3engus Olmucaid", "text": "Durante il regno del padre conquist\u00f2 la Scozia. Prese il trono uccidendo Eochu Mumu che 21 anni prima aveva ucciso suo padre. Combatt\u00e9 molte battaglie contro i Cruithne, i Fir Bolg, i Fomoriani e altri popoli d'Irlanda, gli abitanti delle isole Orcadi e perfino contro i Longobardi. Fu ucciso da Enna Airgtheach, figlio di Eochu Mumu, nella battaglia di Carman. Goffredo Keating data il suo regno dal 1050 al 1032 a.C., mentre gli \"Annali dei Quattro Maestri\" dal 1428 al 1410 a.C."}
{"id": "1410824", "revid": "2149408", "url": "https://it.wikipedia.org/wiki?curid=1410824", "title": "Kazuki Nakajima", "text": " \u00c8 figlio dell'ex pilota Satoru Nakajima. Anche suo fratello, Daisuke, \u00e8 un pilota automobilistico.\nLa carriera.\nGli esordi.\nNakajima ha iniziato la sua carriera motoristica nel 1996, col karting. Tre anni dopo ha vinto la \"Suzuka Formula ICA\". Subito dopo Nakajima fu scelto dalla Toyota per far parte del \"Young Drivers Program\".\nCuriosamente suo padre fu supportato nella carriera da un concorrente diretto della Toyota, la Honda. Nakajima considera questo la prova di come la sua carriera non sia stata supportata dal nome paterno.\nNel 2002 Nakajima partecipa alla Formula Toyota, di cui diviene campione l'anno seguente. Passa cos\u00ec alla F3 giapponese nel 2004, in cui vince due gare e giunge quinto nella classifica generale.\nNakajima resta nella categoria anche nel 2005, diventandone vicecampione. Nella stessa annata partecipa anche al campionato GT300 giapponese per vetture sport, in cui termina ottavo.\nL'arrivo in Europa.\nNakajima passa cos\u00ec alla F3 Euro Series nel 2006 in cui si trova a competere con Sebastian Vettel e Paul di Resta. Dopo un buon avvio con un secondo posto iniziale e una vittoria nella quarta gara, Nakajima termina settimo con 36 punti, dietro ai suoi compagni di scuderia alla Manor Motorsport, Kohei Hirate (terzo) ed Esteban Guerrieri (quarto). Il campionato viene vinto da di Resta.\nNel novembre del 2006, Nakajima \u00e8 indicato dalla Williams quale collaudatore per la stagione 2007 in Formula 1, assieme a Narain Karthikeyan, mentre i piloti titolari sono indicati in Nico Rosberg e Alexander Wurz, con l'opportunit\u00e0 di divenire titolare gi\u00e0 nel 2008. Il suo esordio su una vettura di Formula 1 avviene sul Fuji Speedway pochi giorni dopo, in cui completa alcuni giri in condizioni di bagnato.\nLa GP2.\nNakajima corre in GP2 Series nel 2007 per la DAMS assieme a Nicolas Lapierre, che nell'interstagione 2006-2007 aveva vinto l'A1 Grand Prix. Nakajima rimane \"test driver\" in Williams completando oltre 7\u00a0000 km.\nIn stagione il nipponico non vince ma con cinque podi consecutivi \u00e8 il miglior esordiente, terminando quinto. Nakajima \u00e8 considerato responsabile di una collisione in una gara a Istanbul, con Karun Chandhok, ed \u00e8 penalizzato con un \"drive-through\".\nLa Formula 1.\nWilliams (2007-2009).\nDopo aver svolto in cinque occasioni i test del venerd\u00ec, Nakajima esordisce in Formula 1 nell'ultimo gran premio della stagione, a San Paolo del Brasile, sostituendo Alexander Wurz ritiratosi dal mondiale; proprio nella gara dell'esordio, conclude al 10\u00ba posto e travolge due meccanici durante il pit-stop, fortunatamente senza gravi conseguenze. Il 7 novembre viene confermato quale pilota titolare, assieme a Nico Rosberg, alla Williams per la stagione 2008.\nProtagonista di un incidente senza conseguenze durante i test invernali, Nakajima inizia la stagione molto positivamente con un sesto posto in Australia. Durante la stagione, soprattutto nella parte iniziale, coglie spesso punti (7\u00ba in Spagna e a Monaco). Va a punti anche in Gran Bretagna e a Singapore (due ottavi).\nViene cos\u00ec confermato anche per il campionato 2009. Nella prima gara in Australia, sbatte a muro e si ritira, mentre in Bahrein, \u00e8 nuovamente costretto al ritiro, questa volta per un guasto tecnico. Anche a Montecarlo un incidente lo elimina dalla gara. Nel Gran Premio di Silverstone, conquista il suo miglior piazzamento in qualifica (quinto), davanti anche a Jenson Button. Una cattiva strategia lo porta fuori dalla zona dei punti. Nakajima sfiora la zona punti nel Gran Premio d'Ungheria, a soli 0,7 secondi da Jarno Trulli. Il giapponese termina poi nono a Singapore. Al Gran Premio del Brasile Nakajima \u00e8 nuovamente vicino alla zona punti ma viene eliminato da una collisione con Kamui Kobayashi. Nakajima termina cos\u00ec la stagione con zero punti, l'unico pilota impegnato lungo l'intera stagione a non aver marcato punti iridati. \nPer la stagione 2010, la Williams mette sotto contratto Rubens Barrichello e Nico H\u00fclkenberg liberando cos\u00ec Nakajima. Il suo nome viene associato al fantomatico team Stefan Grand Prix che nell'interstagione fece circolare alcune informazioni e fotografie che riprendevano Nakajima seduto in una scocca. In seguito al fallimento dell'operazione e alla mancata partecipazione del team Stefan Grand Prix al campionato, \u00e8 rimasto senza un volante.\nLa Formula Nippon/Super Formula.\nConclusa l'esperienza in Formula 1, nel 2011 Nakajima affronta la Formula Nippon, massima categoria motoristica del Giappone con il team TOM's. Giunge secondo nella classifica generale, dietro al compagno di scuderia Andr\u00e9 Lotterer, vincendo una gara, ottenendo 7 podi in 7 gare e due giri veloci. Si aggiudica anche la classifica riservata agli esordienti. Ha continuato nella serie per la stagione 2012 vincendo due gare sul Circuito di Suzuka e vince il campionato con 46 punti. \nNel 2013 la Formula Nippon diventa Super Formula, Nakajima tra il 2013 e il 2015 vince altre cinque gare e nel 2014 vince per la seconda volta il titolo. Nakajima continua nella categoria fino al 2021, vince un'altra gara a Suzuka nel 2017.\nEndurance.\nNel 2012 esordisce alla 24 Ore di Le Mans, gara valida per il nuovo mondiale endurance, con la Toyota TS030 insieme ad Alexander Wurz e a Nicolas Lapierre. Al 134\u00ba giro sono costretti al ritiro. Alla successiva 6 Ore di Silverstone arrivano secondi, a San Paolo Nakajima non partecipa e i suoi compagni, Wurz e Lapierre, vincono la corsa. Dopo due gare, al Fuji, Nakajima parte in pole e ottiene la sua prima vittoria con Wurz e Lapierre. All'ultimo appuntamento di Shanghai Nakajima non partecipa nuovamente, e Wurz e Lapierre ottengono la terza vittoria stagionale. A fine anno \u00e8 solo tredicesimo con 44 punti.\nNel 2013 continua a correre con la Toyota nel WEC, ma non a tutte le gare. A Spa, seconda gara di campionato, si ritira. A Le Mans lui i suoi compagni (sempre Wurz e Lapierre) sono quarti. Dopo la maratona francese partecipano solo a due gare; al Fuji la gara viene interrotta dopo una trentina di minuti per via di un tifone che si abbatt\u00e9 sulla pista. Quando la gara viene sospesa Kazuki e suoi compagni sono primi, e vincono la corsa. Partecipano anche in Bahrein, dove si ritirano nuovamente. A fine anno \u00e8 dodicesimo con 37,5 punti.\nNel 2014 cambiano i regolamenti e la Toyota schiera la nuova e pi\u00f9 performante TS040 Hybrid. I compagni di equipaggi sono Wurz e Sarrazin. Alla prima gara a Silverstone sono subito a podio, dietro i loro compagni di squadra (Buemi, Davidson e Lapierre). Sono a podio anche a Spa (terzi). A Le Mans Nakajima ottiene la pole position, e in gara lui e suoi compagni cominciano a dominare la corsa. Durante la notte sono per\u00f2 costretti al ritiro, vedendo sfumare le speranze di vittoria. Ad Austin non partecipa per correre in F. Nippon, e viene sostituito dal britannico Mike Conway. Ritorna al Fuji ed \u00e8 di nuovo secondo.\nIl 17 giugno 2018 vince la 24 Ore di Le Mans alla guida della Toyota TS050 Hybrid numero 8, insieme ai compagni di squadra Fernando Alonso e S\u00e9bastien Buemi, regalando al costruttore giapponese la prima storica vittoria nella competizione. Si ripete il 16 giugno 2019, vincendo l\u201987\u00aa edizione della classica francese.\nIl 2021 \u00e8 il suo ultimo anno come pilota. Rimane nella Toyota Gazoo Racing in qualit\u00e0 di vice-direttore.\nRisultati.\nFormula 1.\n\u2020 Non ha terminato, ma \u00e8 stato classificato in quanto aveva completato pi\u00f9 del 90% della distanza di gara.\nSuper GT.\n\u2021 Met\u00e0 punti assegnati come meno del 75% della distanza di gara \u00e8 stata completata.\nCampionato del mondo endurance.\nNel 2012 la Coppa del Mondo Endurance FIA \u00e8 stata assegnata solo ai Costruttori; nel 2013 \u00e8 stata istituita anche quella per i piloti."}
{"id": "1410828", "revid": "439868", "url": "https://it.wikipedia.org/wiki?curid=1410828", "title": "Stanley Prusiner", "text": "Prusiner vinse il Premio Nobel per la medicina grazie alle sue scoperte riguardo all'encefalopatia spongiforme bovina e la sua variante umana, la malattia di Creutzfeldt-Jakob e per la scoperta dei prioni, un agente infettivo non convenzionale di natura proteica."}
{"id": "1410832", "revid": "287204", "url": "https://it.wikipedia.org/wiki?curid=1410832", "title": "Enna Airgdech", "text": ""}
{"id": "1410840", "revid": "73537", "url": "https://it.wikipedia.org/wiki?curid=1410840", "title": "Orchomenos", "text": ""}
{"id": "1410844", "revid": "226458", "url": "https://it.wikipedia.org/wiki?curid=1410844", "title": "Rothechtaid mac Main", "text": "Rothechtaid, figlio di Maen, figlio di \u00d3engus Olmucaid, fu, secondo la tradizione leggendaria e storica, re supremo d'Irlanda. Prese il potere uccidendo il precedente sovrano supremo, perch\u00e9 aveva ucciso suo nonno \u00c9nna Airgdech, nella battaglia di Raigne. Regn\u00f2 per 22 anni. Il \"Lebor Gab\u00e1la \u00c9renn\" d\u00e0 due versioni sulla sua morte: in una viene ucciso in combattimento a Cruachan da S\u00e9tna Airt, che combatteva per difendere il figlio F\u00edachu F\u00ednscothach, nell'altra, invece, mor\u00ec per le ferite a Tara. Goffredo Keating data il suo regno dal 1005 al 980 a.C. mentre gli \"Annali dei Quattro Maestri\" dal 1383 al 1358 a.C."}
{"id": "1410851", "revid": "767487", "url": "https://it.wikipedia.org/wiki?curid=1410851", "title": "Plataies", "text": "Plataies () \u00e8 un ex comune della Grecia nella periferia della Grecia Centrale (unit\u00e0 periferica della Beozia) con 4.715 abitanti secondo i dati del censimento 2001.\n\u00c8 stato soppresso a seguito della riforma amministrativa, detta \"piano Kallikratis\", in vigore dal gennaio 2011 ed \u00e8 ora compreso nel comune di Tebe.\nLa cittadina si trova nei pressi del sito dell'antica \"polis\" di Platea."}
{"id": "1410858", "revid": "1516087", "url": "https://it.wikipedia.org/wiki?curid=1410858", "title": "Valle di Foppa", "text": "La Valle di Foppa \u00e8 una regione della Surselva, Canton Grigioni, in Svizzera.\nGeografia.\nLa pianura si estende lungo il fiume Reno tra Ilanz e la Ruinaulta; una valle trasversale al fiume il cui corso d'acqua, nei secoli, ha scavato profondi canyon.\nIn senso geografico Foppa (Groub in tedesco) racchiude i territori che vanno dal bosco di Flims sino a Obersaxen, Vuorz e Rueun.\nLingua.\nLa lingua maggioritaria della regione \u00e8 il romancio anche se il tedesco \u00e8 parlato diffusamente ed in alcuni comuni (Versam, Valendas e Ilanz) rappresenta la lingua madre della maggior parte degli abitanti.\nVie di collegamento.\nFoppa \u00e8 attraversata dalla strada cantonale e dalle ferrovie retiche (con stazioni ad Ilanz e a Sagogn-Vallendas)."}
{"id": "1410862", "revid": "1543377", "url": "https://it.wikipedia.org/wiki?curid=1410862", "title": "Shield (personaggio)", "text": "The Shield \u00e8 il nome di alcuni supereroi patriottici creati dalla MLJ (ora nota come Archie Comics). The Shield \u00e8 il primo supereroe con un costume basato sulla bandiera statunitense, battendo Capitan America per pi\u00f9 di un anno (circa 14 mesi).\nIl nome \u00e8 stato usato dalla MLJ/Archie per 3 personaggi. La linea Impact della DC Comics, in cui sono impiegate versioni originali dei personaggi della Archie, ha utilizzato anch'essa il nome per diversi personaggi."}
{"id": "1410863", "revid": "775372", "url": "https://it.wikipedia.org/wiki?curid=1410863", "title": "Risoluzioni del Consiglio di sicurezza delle Nazioni Unite (101-200)", "text": ""}
{"id": "1410866", "revid": "339392", "url": "https://it.wikipedia.org/wiki?curid=1410866", "title": "\u00c9nna Airgdech", "text": ""}
{"id": "1410868", "revid": "1340213", "url": "https://it.wikipedia.org/wiki?curid=1410868", "title": "Saffron Burrows", "text": "Biografia.\nFiglia di attivisti politici socialisti, il padre \u00e8 un architetto ed insegnante mentre la madre \u00e8 un'insegnante e femminista. Scoperta da un talent scout inizia a lavorare come modella, in seguito studia recitazione presso l'Anna Scher Theatre School.\nDebutta con il piccolo ruolo nel film di Jim Sheridan \"Nel nome del padre\" in seguito recita in \"Amiche\" di Pat O'Connor. Sul set di questo film incontra Alan Cumming, cui si lega sentimentalmente per due anni per restarne, dopo la rottura del fidanzamento, ottima amica. Nel 1998 viene scelta da Woody Allen per recitare nel suo \"Celebrity\", ma all'ultimo momento viene sostituita da Charlize Theron, cos\u00ec si \"accontenta\" di recitare in \"Wing Commander - Attacco alla Terra\" e \"Blu profondo\".\nNel 1999 lavora nel film \"La perdita dell'innocenza\" di Mike Figgis, con il quale instaura una relazione sentimentale, recitando in altri due suoi film. Nel 2001 recita in \"Enigma\" ed ottiene delle parti in \"Frida\" e \"Troy\", inoltre \u00e8 la voce narrante nella versione nel \"Peter Pan\" di P. J. Hogan.\nDopo la fine dalla sua relazione con il regista britannico Mike Figgis (pi\u00f9 grande di 24 anni), in un'intervista confessa la sua bisessualit\u00e0 e il suo nuovo rapporto d'amore con l'attrice irlandese Fiona Shaw, con cui si esibisce a teatro in \"The Power Book\", tratto dall'omonimo romanzo di Jeanette Winterson. Nel 2012 si \u00e8 sposata con Alison Balian, autrice del programma \"The Ellen DeGeneres Show\", e ha due figli, uno nato nel 2010 e Daisy Alice Winnie nata il 23 gennaio 2017.\nNel 2007 recita in \"Reign Over Me\" di Mike Binder ed entra nel cast della serie televisiva \"Boston Legal\", dove interpreta Lorraine Weller. Nel 2008 \u00e8 invece impegnata nella serie TV \"My Own Worst Enemy\" al fianco di Christian Slater. Nel 2010 ha fatto parte della nona stagione di \"\". Nel 2011 ha registrato il backdoor pilot di \"Il risolutore\", spin-off di \"Bones\", non venendo poi confermata nella serie regolare.\nHa scritto inoltre articoli e recensioni per \"The Guardian\", \"The Independent\", \"The Times\" e la rivista \"The New Statesman\".\nDoppiatrici italiane.\nNelle versioni in italiano delle opere in cui ha recitato, Saffron Burrows \u00e8 stata doppiata da:"}
{"id": "1410880", "revid": "1305772", "url": "https://it.wikipedia.org/wiki?curid=1410880", "title": "John Allen", "text": "Egli \u00e8 inoltre editore del sito web \"Crux: Taking the Catholic Pulse\", specializzato in notizie sulla chiesa cattolica in unione con l'organizzazione dei Cavalieri di Colombo. Prima di trasferirsi al \"Boston Globe\" nel 2014, ha lavorato per 16 anni a Roma come osservatore vaticano, conferendo alla stampa statunitense notizie circa la Santa Sede ed il pontefice. Scrittore, si ha pubblicato diverse opere sulla chiesa cattolica ed ha scritto due biografie di papa Benedetto XVI, la prima pubblicata nel 2000 quando il papa era ancora cardinale e una successiva da pontefice, la prima in lingua inglese.\nBiografia.\nAllen nacque e crebbe a Hays (Kansas). Si \u00e8 diplomato quindi alla Thomas More Prep-Marian High School fondata dai cappuccini nel 1983. Successivamente si \u00e8 laureato in filosofia alla Fort Hays State University ed ha conseguito una laurea magistrale in studi religiosi alla University of Kansas. Per diversi anni, Allen ha presieduto il giornale studentesco \"The Knight\" della Notre Dame High School di Sherman Oaks (California).\nLegatosi sempre pi\u00f9 agli ambienti vaticani, nel periodo della morte di Giovanni Paolo II Allen apparve frequentemente come consulente per la CNN, divenendone ben presto uno dei personaggi di maggiore spicco nell'ambito di notizie dalla Santa Sede.\nIl 5 novembre 2011, la University of St. Michael's College, affiliata della University of Toronto, gli ha concesso la laurea \"honoris causa\" in Sacra Scrittura (D.S.Litt.). Ha ricevuto una laurea \"honoris causa\" anche dalla Lewis University di Romeoville, Illinois, dal St. Michael's College di Colchester, Vermont e dalla University of Dallas, Dallas, Texas.\nNel 2014, Allen ottenne una posizione come editore associato al \"Boston Globe\" e aiut\u00f2 l'organizzazione nel lancio del suo sito web, Crux. Nel 2016 il \"Globe\" ha trasferito la propria propriet\u00e0 intellettuale al sito Crux ed agli editori ad esso affiliati, tra cui Allen in squadra con In\u00e9s San Mart\u00edn e Shannon Levitt, sostenuto in questo dall'organizzazione americana dei Cavalieri di Colombo.\nAllen e sua moglie Shannon vivono a Denver, in Colorado.\nOpere.\n\u00c8 autore di \"The Rise of Benedict XVI, All the Pope's Men: The Inside Story of How the Vatican Really Thinks\" e \"Conclave\". Ha scritto articoli per il \"New York Times\", il \"Boston Globe\", il \"Miami Herald\" e \"The Nation\" e cura su Internet un bollettino di informazione sul Vaticano intitolato \"The Word from Rome\".\nTra le altre sue opere:"}
{"id": "1410886", "revid": "98077", "url": "https://it.wikipedia.org/wiki?curid=1410886", "title": "Acetato di cellulosa", "text": ""}
{"id": "1410888", "revid": "124692952", "url": "https://it.wikipedia.org/wiki?curid=1410888", "title": "Bob Hawke", "text": "Dopo la conclusione del suo mandato di presidente dell'Australian Council of Trade Unions, (Il sindacato Australiano) Hawke entra in politica e nell'arco di tre anni diviene primo ministro. Hawke, vincendo quattro elezioni consecutive, \u00e8 passato alla storia come il premier laburista pi\u00f9 longevo.\nGli inizi.\nHawke \u00e8 nato a Bordertown, una piccola citt\u00e0 nell'Australia Meridionale vicino al confine dello stato di Vittoria; suo padre era un catechista della chiesa congregazionsita, mentre suo zio, Albert Hawke, dal 1953 al 1959 \u00e8 stato il capo del governo laburista dell'Australia Occidentale ed intimo amico del premier federale John Curtin, il quale era l'idolo politico di Bob Hawke. La madre di Hawke, Ellie aveva un fede messianica sul destino del figlio. Le radici di entrambi i genitori si trovavano in Cornovaglia. Hawke abbandon\u00f2 subito la sua fede e quando entr\u00f2 in politica si descrisse come un agnostico.\nHawke consegu\u00ec due lauree, la prima in Legge, la seconda in Scienze Economiche, all'Universit\u00e0 dell'Australia Occidentale.\nNel 1947 si iscrisse nel partito laburista, e dopo aver completato il primo bachelor in Legge presso la Universit\u00e0 dell'Australia Occidentale a Perth vinse nel 1952 la prestigiosa borsa di studio Rhodes Scholarship permettendogli di proseguire gli studi all'Universit\u00e0 di Oxford. Nel 1953 si laure\u00f2 nell'ateneo inglese con una tesi presentata nel 1956.\nQuando era ad Oxford, Hawke conquist\u00f2 il record mondiale della \u201dbevuta pi\u00f9 veloce\u201d, ingurgitando una yarda (1,7 litri) di birra in 11 secondi.. Nelle sue memorie Hawke sugger\u00ec che i suoi successi politici furono facilitati da questa fama di bevitore.\nLeader sindacale.\nNel 1969 Hawke si candid\u00f2 alla presidenza dell'ACTU (La Commissione Australiana di conciliazione ed arbitrato per le relazioni industriali) e fu eletto con il supporto dell'ala sinistra del movimento sindacale che includeva alcuni membri del partito comunista.\nHawke dichiar\u00f2 di non riconoscersi nella parola socialismo e che si considerava come un politico pragmatico che aveva l'obiettivo di migliorare le condizioni di vita dei lavoratori. L'opposizione alla guerra del Vietnam, non imped\u00ec ad Hawke di essere un forte assertore dell'alleanza con gli Stati Uniti e un acceso sostenitore della causa sionista. Il suo sostegno alla causa degli ebrei Refuseniks spinse il Fronte Popolare per la Liberazione della Palestina a incaricare il suo agente australiano Munif Mohammed Abou Rish di pianificare l'assassinio di Hawke. Nel campo industriale, Hawke continu\u00f2 a dimostrare una preferenza per il negoziato e fu generalmente rispettato dagli impiegati e dai membri del sindacato.\nNel 1973 Hawke venne eletto alla presidenza federale del partito laburista. Quando il governo laburista di Gough Whitlam fu prima costretto alle dimissioni durante la crisi costituzionale del 1975 e poi sconfitto alle elezioni, Whitlam, anche se non aveva il potere di scegliere il suo successore, offr\u00ec la leadership del partito a Hawke che rifiut\u00f2. Hawke riteneva che non era giunto il momento opportuno per una sua candidatura ad un scranno parlamentare. Questa sua decisione fu molto criticata. Nel 1979 egli sub\u00ec un collasso che fu attribuito al suo alcolismo.\nQuesto evento danneggi\u00f2 Hawke politicamente e in quel periodo fu aiutato dalla sua relazione con la scrittrice Blanche d'Alpuget, che nel 1982 pubblic\u00f2 una biografia di Hawke. I sondaggi mostravano che era molto lontano sia dalla popolarit\u00e0 del leader laburista Bill Hayden che del premier liberale Malcolm Fraser.\nNelle elezioni del 1980 Hawke riusc\u00ec a conquistare un seggio parlamentare diventando immediatamente il capogruppo dell'opposizione. Questa opportunit\u00e0 \u00e8 stata offerta a Hawke grazie al fallimento e alla sconfitta elettorale del leader laburista Hayden. Nel luglio 1982 Hawke si candid\u00f2 alla carica di capo dell'opposizione laburista perdendo per soli quattro voti.\nAlla fine del 1982 divenne chiaro che il premier liberale Fraser avrebbe indetto elezioni anticipate e i parlamentari laburisti temevano seriamente che il partito sarebbe stato nuovamente sconfitto se fosse stato guidato da Hayden. Pertanto il 3 febbraio 1983, giorno dell'annuncio delle elezioni anticipate, Hayden si dimise e Hawke conquist\u00f2 la leadership dei laburisti da lui guidati verso una brillante vittoria elettorale.\nPrimo Ministro.\nI primi giorni di governo si caratterizzarono per la prudenza. Il deficit di bilancio ereditato dal governo liberale spinse Hawke a differire l'approvazione di diversi punti del suo programma.\nHawke us\u00f2 il suo carisma per imporre dei cambiamenti alla politica. Con l'ausilio del suo ministro delle Finanze Paul Keating e del ministro dell'Industria John Button, egli var\u00f2 una serie di riforme economiche che in altri stati occidentali sono stati introdotti dai governi conservatori.\nIl governo laburista fece fluttuare il dollaro australiano, deregol\u00f2 il sistema finanziario, smantell\u00f2 il sistema tariffario, privatizz\u00f2 le industrie statali, termin\u00f2 i sussidi alle industrie in difficolt\u00e0. Alcune di queste riforme furono avversate dall'opposizione liberale che per\u00f2 li mantenne quando torn\u00f2 al governo.\nQueste misure ebbero l'effetto di dividere l'opposizione liberale. Proprio grazie a queste divisioni Hawke riusc\u00ec facilmente a vincere le elezioni del 1984 e del 1987.\nIl partito laburista guid\u00f2 il paese contro la sua ala sinistra che critic\u00f2 molti provvedimenti varati dal governo.\nIn campo sociale l'esecutivo introdusse delle graduali riforme. In particolare l'assicurazione sanitaria universale prima introdotta dal governo laburista di Whitlam con il nome di Medibank, e poi smantellata dal governo liberale di Fraser, fu restaurata con un nuovo nome, Medicare. Un notevole successo per il governo \u00e8 stata la campagna sanitaria anti aids e la politica di attenzione verso i diritti degli Aborigeni.\nIl governo di Hawke persegu\u00ec inoltre una politica attenta alla salvaguardia dell'ambiente che gli valse l'appoggio dei Democratici Australiani e di altri movimenti \u201cverdi\u201d, consentendogli di vincere anche le elezioni del 1990.\nDeclino e caduta.\nLa recessione economica del 1980 fu superata grazie alle politiche del ministro del tesoro Keating, che negli anni accrebbe la sua popolarit\u00e0 a scapito del premier. Nel 1988 Hawke, messo sotto pressione da Keating, firm\u00f2 un accordo segreto in virt\u00f9 del quale si sarebbe dovuto dimettere dopo le elezioni del 1990 ma, dopo aver vinto le elezioni, Hawke rinnego l'accordo apparendo sleale.\nNel giugno del 1991 Keating si dimise da ministro e si candid\u00f2 alla guida del partito e del governo venendo sconfitto da Hawke.\nIl 20 dicembre dello stesso anno, a causa di alcune difficolt\u00e0 mostrate dai laburisti nei sondaggi e dell'insorgere di una nuova recessione, Hawke fu sconfitto da Keating che divenne il nuovo premier e capo del partito laburista.\nHawke occupa un curioso posto nella mitologia laburista, egli \u00e8 nello stesso tempo il simbolo dell'era d'oro del partito e il traditore degli ideali socialisti per la sinistra del suo partito.\nRitiro a vita privata.\nDopo le sue dimissioni, Hawke entr\u00f2 a far parte del mondo degli affari con un discreto successo. Inoltre rese pubblica la sua relazione con la sua biografa Blanche d'Alpuget, sposandola dopo aver divorziato dalla sua prima moglie. In campo politico Hawke critic\u00f2 pubblicamente il suo successore Keating arrivando ad appoggiare il capo dell'opposizione liberale Alexander Downer, che invece venne sconfitto. Dopo l'elezione del leader liberale John Howard nel 1996 egli divenne un forte sostenitore del nuovo leader laburista Kim Beazley.\nInoltre nel 2006 fu coinvolto negli Stati Uniti in affari poco chiari con un imprenditore di Silicon Valley. Nelle elezioni del 2007 Hawke ha appoggiato pubblicamente la campagna elettorale del leader laburista Rudd che dopo 11 anni ha riportato al governo i laburisti."}
{"id": "1410891", "revid": "729019", "url": "https://it.wikipedia.org/wiki?curid=1410891", "title": "Manoa Vosawai", "text": "Biografia.\nNato a Suva, capitale di Figi, fu capitano della selezione Under-21 del suo Paese d'origine prima di giungere in Italia al , squadra nella quale divenne equiparato italiano nel 2007 e di cui fu nominato capitano nel 2009.\nCon la squadra emiliana vinse nel 2005-06 la Coppa Italia e, una volta equiparato, e l'allora C.T. della nazionale italiana Pierre Berbizier lo convoc\u00f2 per i \"test\" di preparazione della in Francia, manifestazione tra i cui convocati Vosawai rientr\u00f2 e nella quale scese in campo in tre incontri: per circa due anni e mezzo l'ultimo impegno internazionale di Wosawai fu quello alla Coppa del Mondo, finch\u00e9 il nuovo selezionatore Nick Mallett lo convoc\u00f2 per il Sei Nazioni 2010.\nA livello di club, vanta un'ulteriore Coppa Italia e una Supercoppa nazionale, entrambe nel 2008.\nNel 2010 fu ingaggiato dal che proprio in quella stagione esordiva in Celtic League.\nNel corso del Sei Nazioni 2012 anche il nuovo selezionatore azzurro Jacques Brunel convoc\u00f2 Vosawai, per l'incontro finale di torneo contro la , chiamandolo poi nel terzo test match autunnale 2012, quello con l'Australia a Firenze, e facendolo scendere in campo nel secondo tempo del medesimo incontro.\nNel 2014 Vosawai, che in tale anno disput\u00f2 il suo ultimo incontro internazionale a Tokyo contro lo stesso avversario dell'esordio, il , si un\u00ec ai gallesi del , in Pro12 e, dopo due stagioni, fu in Francia al in seconda divisione.\nDopo quattro stagioni in Francia Vosawai annunci\u00f2 il suo ritiro dalle competizioni a fine aprile 2020."}
{"id": "1410894", "revid": "729019", "url": "https://it.wikipedia.org/wiki?curid=1410894", "title": "\u017deljko Obradovi\u0107", "text": "Carriera.\nGiocatore.\nClub.\nObradovi\u0107 giocava nella posizione di playmaker. Arriva al Partizan Belgrado all'et\u00e0 di 26 anni, dove assieme a Vlade Divac e \u017darko Paspalj e altri, vinse il campionato jugoslavo nel 1986-87, arriva alle final four nella Coppa dei Campioni del 1988 e vinse la Coppa Kora\u0107 nel 1989.\nNazionale.\nCome membro della Nazionale jugoslava di pallacanestro ha vinto la medaglia d'argento alle Olimpiadi del 1988 e quella d'oro al campionato mondiale del 1990.\nAllenatore.\nQuando la sua carriera era al massimo, sub\u00ec un grave contaccolpo poich\u00e9 in Jugoslavia venne condannato a un anno di prigione per aver causato la morte in un incidente stradale. \u017delimir, dopo aver scontato la pena, ritorn\u00f2 a giocare e gi\u00e0 negli ultimi giorni da giocatore allen\u00f2 le squadre giovanili del Partizan. Si ritir\u00f2 dal basket giocato nel 1991.\nObradovi\u0107 \u00e8 considerato l'allenatore pi\u00f9 vincente in Europa. Ci\u00f2 \u00e8 pienamente confermato dalla grande collezione di titoli nella sua carriera da coach: nove campionati europei e due Saporta Cup, in diverse squadre. Vinse anche titoli europei e mondiali con la nazionale di pallacanestro della Iugoslavia, della quale fu coach dal 1996 al 2000.\nIn Italia ha allenato la Benetton Pallacanestro Treviso dal 1997 al 1999 vincendo una supercoppa italiana nel 1997 e la Saporta Cup nel 1999. Dopo l'esperienza trevigiana costruisce la sua leggenda alla guida del Panathinaikos B.C.. Legando il suo nome a volti di primo piano del basket europeo (Dimitris Diamantidis, Fragiskos Alvertis, Sarunas Jasikevicius) conquista 11 titoli nazionali e 5 EuroLeague, diventando il pi\u00f9 vincente coach del basket internazionale. Nell'estate 2012 chiude il suo ciclo prendendosi un anno sabbatico.\nNel luglio 2013 diventa allenatore del Fenerbah\u00e7e. Nella prima stagione non ottiene i risultati sperati in Europa mancando l'accesso ai play-off, ma ottiene il primo titolo turco battendo in finale il Galatasaray, assente in gara-7 per protesta contro la federazione. Nel 2014-15 guida i giallobl\u00f9 alle prime Final Four di EuroLeague della loro storia: battuto in semifinale dal Real Madrid (poi campione), si ferma al penultimo atto anche in patria, battuto dal sorprendente Pinar Karsiyaka di Bobby Dixon. Nel 2015-2016 centra la finale di EuroLeague, poi vinta dal Cska all'overtime, e conquista il suo secondo titolo turco, battendo 4-2 in finale l'Anadolu Efes. Nel 2016-17 torna sul trono d'Europa vincendo la nona Eurolega della sua carriera nella final four di Istanbul, dominando 84-64 l'Olympiakos. Il 23 giugno del 2020 lascia la societ\u00e0 turca dopo sette anni."}
{"id": "1410901", "revid": "1543377", "url": "https://it.wikipedia.org/wiki?curid=1410901", "title": "Oceanus Procellarum", "text": "L'Oceanus Procellarum \u00e8 un vasto mare lunare sul bordo occidentale del lato visibile della Luna.\nIl suo nome deriva dal latino e significa Oceano delle tempeste, perch\u00e9, secondo la leggenda, il suo apparire durante il secondo quarto annuncia cattivo tempo. Storicamente ha ricevuto anche altri nomi, tra cui \"Mare Eoum\" (Mare Orientale) da Gassendi e \"Oceanus Philippicus\" (Oceano di Filippo) da van Langren.\nIl Procellarum \u00e8 il pi\u00f9 grande mare lunare, si estende per oltre 2500 chilometri lungo l'asse nord-sud e copre oltre 1,5 milioni di chilometri quadrati.\nCome tutti i mari lunari, si form\u00f2 da antiche eruzioni vulcaniche basaltiche, che coprirono la regione con uno strato spesso e quasi piatto di magma solidificato. Tuttavia, a differenza degli altri mari lunari, l'Oceanus Procellarum non \u00e8 confinato all'interno di un ben definito bacino d'impatto.\nIntorno ai suoi bordi si trovano molte baie e mari minori, incluso il Mare Nubium e il Mare Humorum verso sud. Verso nord-est si trova il Mare Imbrium separato dal Procellarum dai Montes Carpatus.\nLe sonde robotiche Luna 9, Luna 13, Surveyor 1 e Surveyor 3 allunarono nell'Oceanus Procellarum, cos\u00ec come la missione umana Apollo 12, con a bordo Charles Conrad e Alan Bean.\nAll'estremit\u00e0 nord del Procellarum si trova il Sinus Roris."}
{"id": "1410902", "revid": "1543377", "url": "https://it.wikipedia.org/wiki?curid=1410902", "title": "L'Autre...", "text": "L'Autre... \u00e8 il terzo album in studio della cantante pop francese Myl\u00e8ne Farmer, pubblicato il 12 aprile 1991.\nDescrizione.\nPubblicato dall'etichetta discografica Polydor, il disco \u00e8 stato interamente scritto dalla stessa Myl\u00e8ne Farmer, mentre le musiche sono state affidate a Laurent Boutonnat.\n\u00c8 stato promosso, in ordine, dai singoli \"D\u00e9senchant\u00e9e\", rimasto alla vetta della classifica dei singoli francese per nove settimane, \"Regrets\", in duetto col debuttante Jean-Louis Murat, \"Je t'aime m\u00e9lancolie\" e \"Beyond My Control\", che hanno riscosso un buon successo.\nL'album ha debuttato al vertice della classifica francese degli album rimanendovi per ben venti settimane, venendo nell'arco del tempo quasi due milioni di copie. \u00c8 rientrato nella classifica francese nel 2005."}
{"id": "1410911", "revid": "547034", "url": "https://it.wikipedia.org/wiki?curid=1410911", "title": "Endiatri", "text": "L'end\u00ecatri \u00e8 una figura retorica di struttura similare all'endiadi. Derivante dall'antico greco, \u00e8 caratterizzata dall'uso di tre lemmi per indicare un medesimo concetto.\nAd esempio:\n\"citius, altius, fortius\" (\"pi\u00f9 veloce, pi\u00f9 in alto, pi\u00f9 forte\"), le tre parole che costituiscono il celebre motto olimpico."}
{"id": "1410913", "revid": "3082", "url": "https://it.wikipedia.org/wiki?curid=1410913", "title": "Iordanes", "text": ""}
{"id": "1410915", "revid": "287204", "url": "https://it.wikipedia.org/wiki?curid=1410915", "title": "Bert\u00e8", "text": ""}
{"id": "1410919", "revid": "438678", "url": "https://it.wikipedia.org/wiki?curid=1410919", "title": "Partita della lattina", "text": "La partita della lattina (de. \"B\u00fcchsenwurfspiel\") \u00e8 il nome con cui \u00e8 stato denominato in Italia l'incontro di calcio valevole per l'andata degli ottavi di finale della Coppa dei Campioni 1971-1972, disputato il 20 ottobre 1971 a M\u00f6nchengladbach, in Germania Ovest, tra i padroni di casa del Borussia M\u00f6nchengladbach e gli italiani dell'Inter, successivamente annullato dalla giustizia sportiva europea a causa del lancio di una lattina, compiuto da un tifoso della squadra tedesca, che colp\u00ec l'attaccante nerazzurro Roberto Boninsegna.\nL'antefatto.\nNei sedicesimi entrambe le squadre si erano sbarazzate a suon di gol dei rispettivi avversari: il M\u00f6nchengladbach aveva liquidato gli irlandesi del Cork Hibernians (5-0 e 2-1), mentre l'Inter aveva ipotecato la qualificazione gi\u00e0 nell'incontro di andata battendo a San Siro l' per 4-1, per poi limitare i danni nel match di ritorno venendo sconfitta per 2-3.\nL'Inter, forte della vittoria del cosiddetto \"Scudetto del sorpasso\", vantava alcuni interpreti di caratura mondiale; il Borussia M\u00f6nchengladbach, invece, aveva appena vinto la sua seconda Bundesliga, ma i suoi giovani talenti erano ancora emergenti in campo internazionale e poco conosciuti in Italia. Curiosamente, la comitiva interista alloggi\u00f2 nella citt\u00e0 di Colonia, in un albergo a pochi passi dal celebre Duomo, e i giocatori visitarono la cittadina di M\u00f6nchengladbach e il piccolo B\u00f6kelbergstadion solo alla vigilia dell'incontro.\nL'incontro.\nAl settimo minuto il M\u00f6nchengladbach si port\u00f2 in vantaggio grazie a Heynckes. Boninsegna pareggi\u00f2 al 19', ma l'equilibrio dur\u00f2 due soli minuti, fino al gol del 2-1 di le Fevre.\nAl 29' Boninsegna si stava apprestando a effettuare una rimessa laterale quando si sent\u00ec colpito al capo da una lattina di Coca-Cola e cadde a terra. I nerazzurri, a stento trattenuti dal tecnico Invernizzi, assediarono l'arbitro olandese Jef Dorpmans chiedendo la sospensione dell'incontro. I tedeschi a loro volta reagirono accusando gli italiani di messa in scena e si formarono diversi capannelli al centro del campo.\nMentre in campo regnava la confusione, il corpo contundente spar\u00ec, apparentemente nascosto dai tedeschi. Sandro Mazzola not\u00f2 allora nel settore di provenienza dell'oggetto due tifosi italiani, uno dei quali stava bevendo proprio da una lattina di Coca-Cola; si precipit\u00f2 verso di loro, si fece consegnare il recipiente ormai vuoto e lo consegn\u00f2 all'arbitro millantando che esso fosse l'oggetto che aveva colpito Boninsegna.\nInvernizzi sostitu\u00ec Boninsegna, uscito in barella dal terreno di gioco, perch\u00e9 incapace di proseguire a giudizio del medico sociale: al centravanti verr\u00e0 riscontrata una forte contusione parietale in seguito al colpo subito. A fatica l'arbitro riprese la partita, che fu giocata di fatto solo dal M\u00f6nchengladbach: i tedeschi andarono in gol altre cinque volte nei 60 minuti successivi grazie al lassismo dell'Inter; i nerazzurri, criticati per tale atteggiamento nei commenti del dopopartita, si giustificarono addebitando la pessima prestazione al contraccolpo psicologico causato dall'uscita di Boninsegna nonch\u00e9 alla convinzione di ottenere la vittoria a tavolino in seguito all'incidente.\nLe Fevre, Netzer e Heynckes chiusero sul 5-1 prima dell'intervallo, con due dei tre gol propiziati da errori del portiere interista Lido Vieri, sostituito a inizio ripresa da Ivano Bordon. Nei primi minuti del secondo tempo segn\u00f2 ancora Netzer, mentre verso la fine dell'incontro l'infortunio di Jair lasci\u00f2 l'Inter in dieci uomini e una rete di Sieloff su un rigore dubbio suggell\u00f2 il definitivo 7-1. A chiusura della partita si verific\u00f2 l'espulsione di Mario Corso, il quale, dopo inutili proteste per l'assegnazione del \"penalty\", avrebbe rifilato un calcio al direttore di gara (Corso si dichiar\u00f2 sempre innocente, e alcune fonti attribuiscono il gesto antisportivo a Gian Piero Ghio, subentrato a Boninsegna).\nL'annullamento e la ripetizione.\nCome detto, l'esito dell'andata era frutto del sostanziale disimpegno con cui i giocatori dell'Inter avevano affrontato il resto dell'incontro, motivati dalla sicurezza di vederselo riconosciuto vinto a tavolino, ma la stampa fece notare che tale atteggiamento non era giustificabile in quanto non era affatto scontato il sovvertimento del risultato da parte dell'UEFA, il cui regolamento disciplinare, in effetti, non prevedeva modifiche giudiziarie di punteggio in caso di incidenti ma, al pi\u00f9, squalifiche di campo e sanzioni economiche a societ\u00e0 o giocatori.\nL'avvocato Giuseppe Prisco, vicepresidente dell'Inter, nonostante ci\u00f2 avanz\u00f2 reclamo chiedendo ugualmente la vittoria a tavolino. I dirigenti del M\u00f6nchengladbach, di fronte all'atteggiamento a loro dire vittimistico messo in atto dal club italiano per sovvertire il risultato conseguito sul campo, accusarano i nerazzurri di \u00abaver agito da navigati professionisti\u00bb.\nIl caso fu dibattuto per una settimana, fino a che il 29 ottobre si giunse a un verdetto giudicato equilibrato stante la lacunosa legislazione UEFA all'epoca: il tribunale sportivo a Ginevra annull\u00f2 la gara e ne ordin\u00f2 la ripetizione a Berna, infliggendo contestualmente una multa di un milione e mezzo di franchi svizzeri al M\u00f6nchengladbach; contestualmente sanzion\u00f2 Mario Corso con una squalifica nelle competizioni UEFA fino al 31 dicembre 1972 (14 mesi) per aggressione all'arbitro olandese e squalific\u00f2 il campo della societ\u00e0 tedesca per un turno di competizioni UEFA.\nDa parte tedesco-occidentale l'episodio rinfocol\u00f2 sentimenti di xenofobia sia nei confronti degli svizzeri, rei di avere punito ingiustamente una squadra tedesca sia contro gli italiani, accusati di avere spuntato verdetto favorevole grazie alle \u00abloro note qualit\u00e0 di teatranti\u00bb: la campagna stampa raggiunse il culmine quando il canale radiofonico di Stato, che normalmente teneva in coda gli avvenimenti sportivi, comunic\u00f2 l'annullamento come seconda notizia a scapito di politica estera, economia e relazioni su visite di Stato.\nIl clima di indignazione anti-italiana suscit\u00f2 timori tali che il sindaco di M\u00f6nchengladbach rifer\u00ec all'ambasciatore a Bonn che non si registravano in citt\u00e0 episodi di intolleranza o rappresaglia nei confronti degli italiani e che, a loro tutela, erano state disposte misure ulteriori di sicurezza.\nDalle colonne dell\"'Unit\u00e0\", altres\u00ec, pur sottolineando la positivit\u00e0 del giudizio dell'UEFA, il giornalista sportivo Kino Marzullo defin\u00ec il risultato ottenuto dall'Inter \u00abun piccolo capolavoro di diplomazia, di quella per intenderci che vedeva la contessa Castiglione dare \u2014 chiamiamola cos\u00ec \u2014 una mano a Costantino Nigra per convincere Napoleone III ad appoggiare il Piemonte\u00bb.\nIl ritorno, che di fatto diventava l'andata, si disput\u00f2 il 3 novembre 1971 a San Siro e fu vinto per 4-2 dall'Inter con gol di Bellugi, Boninsegna, Jair e Ghio contro quelli di le Fevre e Wittkamp per il M\u00f6nchengladbach.\nNelle more della ripetizione della partita d'andata si tenne il procedimento d'appello a seguito di ricorso del Borussia M\u00f6nchengladbach, che present\u00f2 una memoria difensiva articolata su 6 punti che vertevano essenzialmente sul fatto che la lattina non avesse danneggiato Boninsegna in maniera invalidante, che l'UEFA fosse stata influenzata dall'opinione pubblica italiana e che i giocatori dell'Inter avessero messo in atto una manovra a scopo vittimistico e che infine l'arbitro avesse ritenuto di poter condurre a termine l'incontro senza alcun problema; dal canto suo l' chiese invece l'espulsione del Borussia dalle competizioni europee nonch\u00e9 l'annullamento della squalifica a Mario Corso.\nDopo solo un giorno di esame a porte chiuse, ovvero senza ammissione al dibattimento dei legali rappresentanti dei due club, la commissione d'appello dell'UEFA conferm\u00f2 sia l'annullamento della gara d'andata che la squalifica a Corso, concedendo alla squadra tedesca solo di poter rigiocare in Germania Ovest la gara annullata, ferma restando la squalifica di un turno del campo interno.\nIl 1\u00ba dicembre successivo si tenne infine la ripetizione allo stadio Olimpico di Berlino: grazie a una difesa serrata (e alla prestazione eccezionale del semi-esordiente Ivano Bordon in porta, che par\u00f2 a Klaus-Dieter Sieloff un rigore concesso dall'esperto arbitro inglese Jack Taylor), i tedeschi non riuscirono a marcare e la partita termin\u00f2 0-0, qualificando l' ai quarti di finale.\nLe contrastanti versioni dell'episodio.\nNon esistendo la prova televisiva nessuno pu\u00f2 affermare con certezza cosa successe quella sera, ma sono numerose le testimonianze sull'evento. La maggior parte, soprattutto sul versante tedesco, sostiene che la lattina lanciata dagli spalti fosse ormai vuota e accartocciata, che Boninsegna fu colpito in modo leggero e che tutta la sceneggiata venne architettata dai medici e dirigenti dell'Inter per ottenere la vittoria a tavolino. Dal lato italiano un prezioso contributo risulta essere quello di un giornalista, Alfeo Biagi, che ricorda di aver visto passare la lattina sopra la propria testa e quella del collega Oddone Nordio del \"Resto del Carlino\", nonch\u00e9 l'immediata caduta di Boninsegna in seguito al duro impatto con l'oggetto e la cattura del responsabile del lancio da parte delle forze dell'ordine; le macchie che la lattina lasci\u00f2 al suo passaggio sopra di lui furono inizialmente scambiate per birra scura, salvo poi accorgersi che si trattava di Coca-Cola.\nBoninsegna ha sempre negato le accuse di una messinscena: il protagonista della vicenda spieg\u00f2 a pi\u00f9 riprese di essere svenuto per il colpo subito, precisando che, dopo essersi ripreso, il medico sociale dell'Inter lo aveva obbligato a tornare negli spogliatoi per farsi curare malgrado volesse continuare a giocare. In precedenza, Mazzola aveva raccontato di aver provato a far desistere gli avversari dalle loro offensive di gioco, in previsione del fatto che il \"match\" sarebbe stato dichiarato nullo, ma invano. Pur riconoscendo la qualit\u00e0 della rosa del M\u00f6nchengladbach, entrambi i calciatori interisti rimarcarono, inoltre, che il risultato di 7-1 non si sarebbe mai verificato in condizioni di gioco normali.\nIn merito alla \"partita della lattina\" lo stesso arbitro dell'incontro Jef Dorpmans ha riferito versioni contraddittorie: la sera stessa dell'incontro il direttore di gara olandese spieg\u00f2 al quotidiano italiano La Stampa che non riteneva che l'Inter avrebbe potuto ottenere la vittoria a tavolino, in base a precedenti analoghi, ma defin\u00ec l'incidente occorso a Boninsegna \u00abdeplorevole\u00bb e anticip\u00f2 che avrebbe scritto nel suo rapporto che aveva sicuramente influito sull'esito della partita. Nel 2009, intervistato in occasione del trentottesimo anniversario della partita da giornalisti tedeschi, Dorpmans ha fornito, invece, un resoconto molto diverso: l'arbitro dichiar\u00f2, infatti, che quella sera non vide il lancio della lattina ma che gli italiani cercarono subito di approfittare della situazione chiedendogli con insistenza la sospensione della partita; aggiunse inoltre che rimase sorpreso della decisione della UEFA di ripetere l'incontro perch\u00e9 sia lui che il delegato UEFA di quell'incontro, l'inglese Matt Busby, erano d'accordo nel giudicare quell'evento come ininfluente sul risultato finale."}
{"id": "1410932", "revid": "1872303", "url": "https://it.wikipedia.org/wiki?curid=1410932", "title": "All England Lawn Tennis and Croquet Club", "text": "L'All England Lawn Tennis and Croquet Club \u00e8 un club di tennis con sede a Wimbledon, organizzatore del torneo di Wimbledon.\nFu fondato nel 1868 come \"All England Croquet Club,\" e tenne la sua prima competizione di croquet nel 1870. Il croquet fu molto popolare fino all'introduzione del tennis. Il primo torneo di Wimbledon si tenne nel 1877 e l'associazione cambi\u00f2 nome in \"All England Croquet and Lawn Tennis Club\". Nel 1882 la parola croquet fu eliminata dal nome in quanto il tennis era divenuta l'attivit\u00e0 principale. Ma nel 1889 fu ripristinata, probabilmente per motivi sentimentali, costruendo l'attuale denominazione.\nOggi opera ancora come un normale club tennistico, sebbene organizzi uno dei pi\u00f9 importanti tornei al mondo, con 375 membri a tempo pieno, 100 temporanei e molti onorari, ex campioni del torneo inclusi.\nL'esclusivit\u00e0 del club ha portato, fra gli altri, all'esclusione di Angela Buxton, la britannica ebrea ex-campionessa di Wimbledon nel doppio. La Buxton disse nel 2004, riflettendo sul fatto che l'All England Club, quasi 50 anni dopo il suo trionfo nel 1956 in coppia con Althea Gibson, non l'avesse ancora invitata ad aderire: \"Penso che l'antisemitismo sia ancora l\u00e0. Il mero fatto che non sia ancora un membro \u00e8 una piena sentenza che parla da sola.\"\nIl club \u00e8 anche sede del Wimbledon Lawn Tennis Museum ed ha ancora un campo da croquet, ma troppo piccolo per competizioni di alto livello. Conta invece un totale di 19 campi da tennis (pi\u00f9 quelli di allenamento), incluso lo storico Centre Court che solitamente ospita le finali. I campi in erba possono essere usati fra maggio e settembre. Il Campo centrale dopo la ristrutturazione effettuata nel 2009 ha raggiunto una capienza di 15.000 posti ed \u00e8 dotato di un tetto mobile capace di aprirsi e chiudersi in 10 minuti. Un nuovo campo numero 2 da 4000 posti \u00e8 stato completato e usato per la prima volta nel torneo di Wimbledon 2009 e per questo torneo il vecchio campo numero 2 \u00e8 stato rinominato in campo numero 3. Alla fine del torneo il campo numero 3 (ex numero 2) e il numero 4 (ex numero 3) sono stati demoliti ed \u00e8 stata programmata la costruzione di un nuovo campo numero 3 con una capacit\u00e0 prevista di 2.000 posti. Il nuovo campo dovrebbe essere finito in tempo per il torneo di Wimbledon 2011.\nIl secondo campo pi\u00f9 importante \u00e8 il No. 1 Court, costruito nel 1997, che pu\u00f2 contenere circa 11,500 persone e occasionalmente ospita partite di Coppa Davis: il Centre Court \u00e8 invece preservato per il torneo di Wimbledon.\nIl club ha ospitato gli incontri di tennis della XXX Olimpiade nel 2012."}
{"id": "1410933", "revid": "287204", "url": "https://it.wikipedia.org/wiki?curid=1410933", "title": "Famiglia Eos", "text": "La famiglia Eos \u00e8 una famiglia di asteroidi molto popolosa della fascia principale.\nIl prototipo della famiglia \u00e8 l'asteroide 221 Eos, si crede che la famiglia sia il risultato di un'antica collisione catastrofica.\nI membri attualmente noti della famiglia sono circa 480. \nHanno semiassi maggiori compresi tra 2,99 e 3,03 unit\u00e0 astronomiche, eccentricit\u00e0 tra 0,01 e 0,13 e inclinazione tra 8\u00b0 e 12\u00b0"}
{"id": "1410935", "revid": "33689", "url": "https://it.wikipedia.org/wiki?curid=1410935", "title": "Trachea (botanica)", "text": "Nei vasi del legno, elementi conduttori, si distinguono due tipi di cellule, le trachee e le tracheidi. Le trachee o \"vasi aperti\", sono gli elementi conduttori pi\u00f9 evoluti che costituiscono lo xilema o legno delle piante vascolari.\nUna trachea \u00e8 costituita da cellule corte con ampio diametro sovrapposte longitudinalmente , oltre ad essere prive di citoplasma e organuli (quindi morte a maturit\u00e0), hanno riassorbito le pareti trasversali tramite lisi (da cui il nome di \"vaso aperto\") dando luogo ad un tubo, il che permette un efficiente transito longitudinale dell'acqua e dei soluti.\nSono vantaggiose rispetto alle tracheidi perch\u00e9:\nLe trachee sono paragonabili a tubi tutti di un solo pezzo, senza setti trasversali.\nOgni trachea \u00e8 formata da una serie di cellule vegetali (elementi tracheali o articolo del vaso) sovrapposte le cui pareti trasversali sono state in parte o in tutto demolite durante lo sviluppo.\nLe cellule hanno forma di corti e larghi cilindri con le pareti trasversali (le basi del cilindro) disposte all'incirca ad angolo retto rispetto a quelle longitudinali (nelle tracheidi invece le pareti trasversali sono talmente oblique da essere quasi indistinguibili da quelle longitudinali).\nLe trachee conducono l'acqua pi\u00f9 velocemente delle tracheidi.\nQuesto risultato \u00e8 dovuto alla mancanza di vere pareti trasversali (perforazioni) e alla maggiore ampiezza (il diametro di una grossa trachea arriva alle centinaia di micrometri, quello di una tracheide di rado supera i 50 micron).\nAmbedue questi caratteri riducono l'attrito laterale dell'acqua contro le pareti.\nLa minor dissipazione dell'energia cinetica dell'acqua negli attriti significa una maggiore velocit\u00e0 di salita."}
{"id": "1410939", "revid": "729019", "url": "https://it.wikipedia.org/wiki?curid=1410939", "title": "ASA Livorno", "text": "ASA (Azienda Servizi Ambientali) \u00e8 la societ\u00e0 che si occupa della gestione del SII (Servizio Idrico Integrato: captazione, potabilizzazione, distribuzione dell'acqua, gestione delle reti fognarie, smaltimento delle acque reflue) all'interno dell'ATO n. 5 \"Toscana Costa\", comprendente 33 comuni delle province di Livorno, Pisa e Siena e della distribuzione del gas metano nei comuni di Livorno, Collesalvetti, Rosignano Marittimo, Castagneto Carducci e San Vincenzo.\nStoria.\nL'azienda nasce nel 1972 con il nome di AMG (Azienda Municipalizzata Gas), costituita dal Comune di Livorno.\nIl 1\u00ba luglio 1975 il Comune di Livorno affida ad AMG anche la gestione dell'acquedotto comunale, variando la denominazione in AMAG (Azienda Municipalizzata Acqua Gas). Con il tempo AMAG diventa titolare della gestione degli acquedotti pubblici dei comuni limitrofi. Contemporaneamente gestisce le farmacie comunali, l'illuminazione pubblica e gli impianti semaforici del Comune di Livorno, cambiando denominazione in ASEM (Azienda SErvizi Municipalizzata); nel 1998 ASEM cambia nuovamente la sua denominazione in ASA contemporaneamente alla propria forma giuridica (da azienda municipalizzata a societ\u00e0 per azioni).\nNel 2003 l'azienda diviene oggetto di scissione societaria: da una parte nasce la LI.R.I. SpA (Livorno Reti ed Impianti), societ\u00e0 patrimoniale del Comune di Livorno alla quale viene assegnata la propriet\u00e0 delle reti, degli impianti e la gestione delle farmacie comunali, mentre dall'altra ASA ha la gestione dei servizi di acquedotto, fognatura, depurazione e distribuzione del gas.\nL'azionariato.\nAGA S.p.A. (Iren Acqua Gas S.p.A., Galva S.p.A. e Aquamet S.p.A.) 40%\nComune di Livorno 22,941%\nComune di Piombino 7,503%\nComune di Volterra 2,491%\nComune di Pomarance 1,398%\nComune di Suvereto 0,641%\nComune di Castelnuovo di Val di Cecina 0,546%\nComune di Montecatini Val di Cecina 0,444%\nComune di Monteverdi Marittimo 0,155%\nComune di Castagneto Carducci 1,819%\nComune di Collesalvetti 3,510%\nComune di Castellina Marittima 0,402%\nComune di Riparbella 0,293%\nComune di Guardistallo 0,227%\nComune di Capraia Isola 0,074%\nComune di Rosignano Marittimo 6,763%\nComune di Santa Luce 0,324%\nComune di Campiglia Marittima 2,773%\nComune di Sassetta 0,121%\nComune di San Vincenzo 1,446%\nComune di Rio nell'Elba 0,211%\nComune di Cecina 3,518%\nComune di Radicondoli 0,130%\nComune di Montescudaio 0,191%\nComune di Portoferraio 1,527%\nComune di Campo nell'Elba 0,551%\nTotale: 100,000%"}
{"id": "1410951", "revid": "1342360", "url": "https://it.wikipedia.org/wiki?curid=1410951", "title": "DDR-Oberliga 1986-1987", "text": "L'edizione 1986-87 della DDR-Oberliga \u00e8 stato il quarantesimo campionato di calcio di massimo livello in Germania Est.\nAvvenimenti.\nIl torneo, svoltosi tra il 16 agosto 1986 e il 6 giugno 1987, vide per la nona volta consecutiva la vittoria finale della Dinamo Berlino, che si laure\u00f2 campione della Germania Est in anticipo sulla fine del torneo, concludendo a +6 sulla seconda classificata, la , subentrata nelle ultime giornate ad un Lokomotive Lipsia calato (anche a causa degli impegni in Coppa delle Coppe in cui la squadra raggiunse la finale) dopo aver a lungo lottato per il titolo. Con una giornata di anticipo si decisero anche i verdetti in chiave europea: ottennero la qualificazione per la Coppa UEFA la Dinamo Dresda e il Wismut Aue, quest'ultima beneficiaria della posizione lasciata libera dal Lokomotive Lipsia, vincitore della coppa nazionale.\nAll'ultimo turno furono invece decisi i verdetti in chiave retrocessione: perdendo contro il Rot-Weiss Erfurt il Fortschritt Bischofswerda si fece superare dall'Energie Cottbus che per\u00f2 non riusc\u00ec ad uscire dalla zona retrocessione a causa della peggiore differenza reti nei confronti dello Stahl Riesa, che pareggi\u00f2 contro un Lokomotive Lipsia ormai senza pi\u00f9 velleit\u00e0."}
{"id": "1410953", "revid": "339392", "url": "https://it.wikipedia.org/wiki?curid=1410953", "title": "Wismut Aue", "text": ""}
{"id": "1410957", "revid": "88740", "url": "https://it.wikipedia.org/wiki?curid=1410957", "title": "D'Angelo (disambigua)", "text": ""}
{"id": "1410958", "revid": "767487", "url": "https://it.wikipedia.org/wiki?curid=1410958", "title": "Willem de Fesch", "text": "Biografia.\nDe Fesch fu probabilmente un allievo di No\u00ebl-Charles Rosier e di Alphonse d'\u00c8ve. Lavor\u00f2 ad Amsterdam dal 1710 al 1725 e fece numerose rappresentazioni ad Anversa. Dal 1725 al 1731 fu Kapellmeister presso la cattedrale di Anversa, poi and\u00f2 a Londra dove suon\u00f2 concerti come violonista con l'orchestra di Handel (nel 1746).\nTra il 1748 e il 1749, fu direttore d'orchestra al Marylebone Gardens, ma dopo il 1750 non fece pi\u00f9 apparizioni pubbliche.\nLe sue composizioni includono gli oratori \"Judith\" (1735) e \"Joseph\" (1746), che ebbero numerose rappresentazioni pubbliche (la partitura di \"Judith\" \u00e8 perduta, ma quella del \"Joseph\" \u00e8 stata ritrovata negli anni '80), pezzi di musica da camera, sonate solistiche e a tre, lieder, due cantate, una messa e concerti.\nAlcuni dei suoi pezzi sono a volte comparati a quelli d'Antonio Vivaldi (specialmente i concerti per violino)."}
{"id": "1410961", "revid": "125081256", "url": "https://it.wikipedia.org/wiki?curid=1410961", "title": "Ben Bova", "text": "Biografia.\nNato a Filadelfia, in Pennsylvania, studi\u00f2 alla Temple University. Scrisse per il cinema e la televisione e nel 1971 divenne curatore della rivista \"Analog\" dal 1972 al 1978 e poi di \"Omni\", fino al 1981. Dal 1984 decise di dedicarsi alla scrittura a tempo pieno.\nCome curatore di antologie vinse per sei volte il Premio Hugo dal 1973 al 1977 e nel 1979.\nEra presidente del Science Fiction Writers of America e presidente emerito della National Space Society.\nIn 60 anni scrisse pi\u00f9 di 120 opere. \nBen Bova mor\u00ec nell'autunno del 2020 a 88 anni, per ictus e complicazioni da Covid-19."}
{"id": "1410962", "revid": "404338", "url": "https://it.wikipedia.org/wiki?curid=1410962", "title": "Ultimate Magneto", "text": "Ultimate Magneto, il cui vero nome \u00e8 Erik Lensherr, \u00e8 un personaggio dei fumetti creato da Mark Millar e Adam Kubert, pubblicato dalla Marvel Comics.\n\u00c8 la versione Ultimate di Magneto, il famoso supercriminale mutante arcinemico degli Ultimate X-Men e leader della Confraternita dei mutanti malvagi. Come la sua versione classica, anche il Magneto di questo universo \u00e8 il capo della Confraternita ed \u00e8 in grado di manipolare metalli e campi magnetici.\nBiografia del personaggio.\nNato nel 1968, manifesta i suoi poteri fin da giovane. A tredici anni infatti uccide i suoi genitori dopo aver scoperto che facevano parte del progetto \"Arma X\", il cui fine era quello di creare un nuovo supersoldato e che aveva avuto invece come esito la creazione del gene mutante, nonch\u00e9 del \"mutante 0\" Wolverine.\nDa quel momento si crea nella sua mente l'idea della necessit\u00e0 da parte dell'Homo Superior di eliminare la razza umana per poter essere la nuova specie dominante sulla Terra. Parte quindi per un viaggio in giro per il mondo con il fine di trovare un luogo dove stabilire un primo rifugio per i mutanti. Durante questo suo viaggio si recher\u00e0 nei Balcani, precisamente a Wundagore, dove conoscer\u00e0 Magda, con la quale concepir\u00e0 i suoi due figli: Pietro e Wanda (i futuri Quicksilver e Scarlet). Nel frattempo far\u00e0 anche la conoscenza di Charles Xavier con il quale trova delle affinit\u00e0 e decide sia giunto il momento di dare inizio alla sua \"missione divina\".\nNel 1992 quindi Magneto e Xavier fondano la base della fratellanza in un paradiso terrestre chiamato Terra Selvaggia, e i mutanti cominciano ad affluire vedendo nel rifugio l'unica possibilit\u00e0 di una vita priva di persecuzioni. Ben presto fra i due nasce un diverbio relativo al fatto che mentre Magneto pensava che la sostituzione dovesse avvenire con la forza, Xavier voleva optare per una soluzione pi\u00f9 pacifica. Il litigio si conclude con una furiosa lotta che termina con la recisione della colonna vertebrale di Xavier (che lo porter\u00e0 alla paralisi) da parte di Magneto.\nSar\u00e0 il personaggio chiave in \"Ultimatum\", ma alla fine della saga verr\u00e0 decapitato da Ciclope."}
{"id": "1410965", "revid": "666668", "url": "https://it.wikipedia.org/wiki?curid=1410965", "title": "Mini-Futbol'nyj Klub Gazprom Jugra", "text": "Il Mini-Futbol'nyj Klub Gazprom Jugra, noto semplicemente come Gazprom Jugra o Jugra Jugorsk per localizzarlo geograficamente, \u00e8 una squadra russa di calcio a 5 con sede a Jugorsk. Disputa la Superleague russa.\nStoria.\nLa societ\u00e0 \u00e8 stata fondata nel 1993 come TTG, acronimo dello sponsor \"Tjumen'TransGaz\". Durante la sua storia ha modificato pi\u00f9 volte la denominazione: TTG (1993-1997), TTG Java (1997-2008), TTG Jugra (2008-2010) e infine l'attuale Gazprom Jugra. Dopo un campionato in seconda lega, \u00e8 salita in prima lega (seconda divisione russa) dove ha vinto immediatamente il proprio girone conquistando il diritto di disputare la Superliga 1995-96. Inseritasi stabilmente nella parte alta della classifica, nel 2007-08 ha chiuso la stagione regolare al secondo posto. Nonostante i buoni piazzamenti, la squadra di Jugorsk ha vinto il suo primo campionato solamente nella stagione 2014-15. Nella Coppa di Russia, la TTG ha raggiunto per la prima volta la finale nel 1996 in cui \u00e8 staata battuta dalla . Nella stagione 2011-12 ha vinto la sua prima Coppa di Russia contro la . Il traguardo pi\u00f9 prestigioso rimane per\u00f2 la conquista della Coppa UEFA 2015-16, massima competizione continentale per club, vinta peraltro da esordiente."}
{"id": "1410967", "revid": "729019", "url": "https://it.wikipedia.org/wiki?curid=1410967", "title": "Castello di Vagen", "text": "Il castello di Vagen sorge nella omonima localit\u00e0 dell'Alta Baviera. Noto anche per essere la location della soap opera tedesca \"Tempesta d'amore\", dove il castello \u00e8 un albergo noto come F\u00fcrstenhof (in tedesco \"Corte principesca\").\nStoria.\nIl castello fu costruito nel 1768 dall'architetto Anton Vogt. Deve la sua forma attuale a uno dei suoi proprietari successivi, il conte Heinrich di Boos-Waldeck, il quale ha allargato considerevolmente il palazzo negli anni settanta dell'Ottocento. Le cascate di acqua nello \"Schlossgarten\" (il \"Giardino del castello\") sono sempre opera del costruttore Anton Vogt. Il palazzo \u00e8 stato rinnovato ampiamente dai proprietari attuali nel 1995.\nNella fiction.\nIl castello di Vagen, settecentesca residenza di una nobile e antica famiglia tedesca, nei pressi di Monaco di Baviera, fa da sfondo alle scene girate in esterni della soap. Le scene interne invece sono girate negli studi della Bavaria Film, dove \u00e8 stato ricostruito l'albergo.\nStoria iniziale.\nIl F\u00fcrstenhof un tempo apparteneva a Ludwig Saalfeld. Ha ottenuto il castello attraverso una frode di Erich von Weyersbrunn (sar\u00e0 rivelato nella stagione 9). Dopo la sua morte, sua figlia Charlotte eredit\u00f2 l'intero hotel che al momento del suo matrimonio con Werner, quest'ultimo riceve il 50%."}
{"id": "1410969", "revid": "1318152", "url": "https://it.wikipedia.org/wiki?curid=1410969", "title": "Vaso (botanica)", "text": "Nei tessuti conduttori delle piante vascolari si distinguono, per il trasporto dell'acqua e dei nutrienti da una parte all'altra della pianta, due insiemi di tessuti distinti: il legno (detto anche Xilema) ed il libro (detto anche Floema).\nGli elementi conduttori del legno si dicono vasi.\nEssi sono costituiti di cellule allungate, morte, di cui \u00e8 rimasta solo la parete: sono dunque simili a tubi vuoti e vengono distinti dall'anatomia vegetale in trachee e tracheidi. \nLe cellule dei vasi presentano sia parete primaria che secondaria. Le zone di parete secondaria, cio\u00e8 lignificata, si dispongono in maniera trasversale al vaso ed hanno forma di anelli, spirali, striature ecc.\nIn molti casi quest'area \u00e8 di gran lunga la pi\u00f9 abbondante: le zone sottili di parete primaria sono ridotte a piccole aree circolari dette punteggiature.\nLa punteggiatura di una cellula corrisponde sempre a quella di una cellula adiacente, mettendo in tal modo in comunicazione due elementi del legno (due vasi oppure un vaso ed una cellula parenchimatica).\nLe punteggiature funzionano da valvole: esse lasciano passare liberamente l'acqua, ma bloccano il passaggio di bolle d'aria che potrebbero interromperne il flusso.\nL'ispessimento dei vasi \u00e8 necessario per tenerli aperti.\nNei vasi l'acqua circola infatti sotto pressione negativa (cio\u00e8 \u00e8 aspirata, non spinta); in queste condizioni un tubo senza rinforzi tenderebbe a schiacciarsi.\nD'altra parte non esistono vasi con parete completamente ispessita e lignificata, perch\u00e9 lo scambio di acqua e soluti con le cellule circostanti diverrebbe troppo lento. "}
{"id": "1410970", "revid": "599013", "url": "https://it.wikipedia.org/wiki?curid=1410970", "title": "Nazionale di rugby a 13 dell'Italia", "text": "La nazionale italiana di rugby a 13 rappresenta l'Italia nelle gare internazionali di \"Rugby League\" (anche noto come \"Rugby XIII\" o \"a 13\"), una delle due principali varianti professionistiche del rugby, radicalmente differenziatasi dal rugby a 15 nel corso degli anni. Bench\u00e9 assai meno nota di quella di rugby XV, una nazionale italiana di rugby XIII \u00e8 esistita fin dagli anni cinquanta. \u00c8 ufficialmente sotto la giurisdizione della Federazione Italiana Rugby League ed \u00e8 affiliata alla Rugby League European Federation.\nStoria.\nUna selezione di giocatori italiani di rugby a 13, formata essenzialmente da giocatori della zona di Torino che si recarono in Inghilterra per giocare alcuni test match in quel Paese, esistette fin dai primi anni cinquanta.\nA Cahors, in Francia, il 15 aprile 1951, si tenne il primo incontro di una squadra ufficialmente riconosciuta come \u201cItalia\u201d: contro i pi\u00f9 attrezzati francesi, l'Italia perse con un onorevole 17-29; un anno pi\u00f9 tardi i francesi restituirono la visita e allo stadio Comunale di Torino vinsero, seppure con uno scarto pi\u00f9 ridotto, per 22-18.\nIl decennio che segu\u00ec fu il periodo di massimo seguito per il rugby a 13 nell'Europa non britannica, cui segu\u00ec ben presto una rapida caduta d'interesse a favore del rugby a 15.\nNeppure l'Italia fu esente da ci\u00f2, nonostante l'organizzazione di due test match ufficiali contro l' nel 1960 (a Padova e Treviso, persi entrambi).\nDa quel momento, e per pi\u00f9 di trent'anni, il rugby XIII sostanzialmente spar\u00ec dal panorama sportivo italiano.\nFurono proprio due rugbisti australiani di ascendenze italiane, Mick Pezzano e John Benigni, a cercare di ridar vita al rugby XIII in Italia negli anni novanta: i loro sforzi furono premiati quando, nel 1995, la nazionale italiana fu invitata al torneo World Sevens per quelli che furono i suoi primi incontri ufficiali dopo il 1960.\nDa allora, l'Italia di rugby XIII ha disputato vari tornei ufficiali e a inviti; la nazionale \u00e8 formata essenzialmente da giocatori australiani del Nuovo Galles del Sud con ascendenze italiane.\nNel 2008 e nel 2009 la nazionale italiana di rugby XIII ha partecipato al RLEF European Shield vincendolo, dopo aver battuto e in entrambi i tornei.\nNel 2009 la nazionale italiana di rugby XIII ha partecipato pure alla Coppa d'Europa, subendo pesanti sconfitte nel girone di qualificazione a 3 contro e , ma vincendo la finale per il quinto posto contro la .\nNel 2010 la nazionale non ha partecipato a tornei ufficiali ma ha giocato 3 partite internazionali: 2 contro il Libano (una vittoria e una sconfitta), e ottenendo il 6 ottobre una notevole vittoria contro il per 13-6.\nIl 2013 \u00e8 stato l'anno del debutto dell'Italia nella Coppa del Mondo di rugby a 13. Dopo la promettente vittoria 32-16 contro il Galles e il pareggio 30-30 contro la Scozia, la sconfitta 16-0 contro le nell'ultima partita della fase a gironi \u00e8 costata l'accesso ai quarti di finale.\nNell'ottobre 2016 la nazionale italiana si \u00e8 apprestata a disputare il torneo europeo di qualificazione alla Coppa del Mondo di rugby a 13 2017, vedendo debuttare tra le sue file l'internazionale Mirco Bergamasco proveniente dal rugby a 15 (89 caps con il \"XV\" azzurro). L'Italia, inserita nel gruppo A, ottiene una vittoria contro la Serbia e una successiva sconfitta contro il Galles che l'ha relegata al secondo posto, costringendola a uno spareggio vinto nettamente contro la .\nIl 10 giugno 2017 a Manta (CN), casa del Saluzzo North West Roosters, gli azzurri stabilscono il loro nuovo record di punteggio nell'amichevole casalinga contro la , conclusa 94-4. Alla Coppa del Mondo l'Italia viene sorteggiata in un girone a tre insieme a e ; gli azzurri perdono la partita intergruppo contro l' 36-12, nel secondo turno sconfiggono nettamente gli Stati Uniti 46-0 ma nell'ultima partita la capolista Figi si rivela troppo forte relegando l'Italia al secondo posto impedendole l'accesso ai quarti di finale."}
{"id": "1410972", "revid": "1573940", "url": "https://it.wikipedia.org/wiki?curid=1410972", "title": "Melanitta americana", "text": "L'orchetto marino americano (Melanitta americana ()) \u00e8 una grande anatra marina, lunga da 43 a 49 centimetri. Insieme all'orchetto marino, \"M. nigra\", forma il sottogenere \"Oidemia\"; le due specie vengono a volte considerate conspecifiche, e in tal caso ci si riferisce all'orchetto nero come a \"M. nigra americana\". Il suo nome francese, usato in alcune parti del suo areale canadese, \u00e8 macreuse noire (che significa \"orchetto nero\").\nDescrizione.\nLa femmina adulta pesa in media 980 grammi ed \u00e8 lunga 45\u00a0cm, mentre il maschio adulto si aggira sui 1100 grammi e sui 49\u00a0cm di lunghezza. Questa specie \u00e8 caratterizzata da un grande becco di forma tozza. Il maschio \u00e8 tutto nero ed ha un becco molto bulboso che, per la maggior parte, \u00e8 giallo. La femmina \u00e8 un uccello bruno dalle guance pallide, molto simile alla femmina dell'orchetto comune. Questa \u00e8 l'unica anatra nera che si possa trovare in America, nonostante la femmina possa essere anche un po' gialla intorno alle narici. Quando questo uccello \u00e8 in volo, le sue parti inferiori assumono una tonalit\u00e0 argentea.\nQuesta specie si pu\u00f2 facilmente distinguere dagli altri orchetti, ad eccezione di quello comune, per la totale mancanza di bianco nel maschio e per le aree pallide pi\u00f9 estese nella femmina.\nDistribuzione.\nL'orchetto nero si riproduce nell'estremo nord del Nordamerica, dal Labrador e da Terranova alla baia di Hudson sudorientale e all'Alaska. Vive anche sul lato siberiano dello stretto di Bering, ad est del fiume Yana. Sverna un po' pi\u00f9 a sud, nelle zone temperate, sulle coste degli USA settentrionali e del Canada, sulla costa pacifica a sud della regione della baia di San Francisco e sulle coste atlantiche e del golfo del Messico, e, in Asia, un po' pi\u00f9 a sud, fino alla Cina.\nAlcuni uccelli possono trascorrere l'inverno sui Grandi Laghi. Questa specie, molto raramente, pu\u00f2 vagabondare fino all'Europa occidentale; al di fuori del proprio areale solo i maschi possono essere identificati con sicurezza, mentre le femmine non vengono identificate.\nEcologia.\nMentre sta migrando o nel periodo di svernamento sulle coste marine questa specie si immerge alla ricerca di crostacei e molluschi; invece, quando nidifica sulle acque dolci si nutre di insetti e delle loro larve, specialmente di tricotteri, di uova di pesce e, pi\u00f9 raramente, di vegetali, come l'erba delle anatre. Nei quartieri invernali, in acque costiere particolarmente accoglienti, forma grandi stormi. I membri di questi raggruppamenti sono strettamente uniti e questi uccelli tendono a decollare tutti insieme; nella stagione della nidificazione sono meno socievoli. \u00c8 stato ipotizzato che in acque costiere questa specie preferisca le insenature pi\u00f9 riparate, e possibilmente acque che includono diversi livelli di profondit\u00e0.\nIl nido edificato viene costruito sul suolo, nei pressi del mare, di laghi o fiumi, nelle foreste o nella tundra. Vi vengono deposte 5-7 uova. Ogni uovo pesa 60-74 grammi, l'8% del peso corporeo della femmina. Il periodo di incubazione varia dai 27 ai 31 giorni. Le femmine allevano intensamente i loro piccoli per circa 3 settimane, dopo le quali, anche se non sono ancora capaci di volare, devono nutrirsi da soli."}
{"id": "1410977", "revid": "1610933", "url": "https://it.wikipedia.org/wiki?curid=1410977", "title": "Orchetto nero", "text": ""}
{"id": "1410979", "revid": "339392", "url": "https://it.wikipedia.org/wiki?curid=1410979", "title": "Prendete un Mac", "text": ""}
{"id": "1410982", "revid": "481349", "url": "https://it.wikipedia.org/wiki?curid=1410982", "title": "Inside the Making of Dr. Strangelove", "text": "redirect con cronologia"}
{"id": "1410984", "revid": "76963", "url": "https://it.wikipedia.org/wiki?curid=1410984", "title": "Barbara Hale", "text": "Biografia.\nGli inizi.\nSeconda di due figlie (la sorella Juanita nacque nel 1913), Barbara Hale nacque a DeKalb, in Illinois (USA), da Willa Calvin e Luther \"Ezra\" Hale, di origini scozzesi e irlandesi. La famiglia si trasfer\u00ec a Rockford quando Barbara era ancora piccola. Qui prese lezioni di ballo sino all'et\u00e0 di vent'anni, oltre a partecipare alle attivit\u00e0 del teatro locale. A scuola scopr\u00ec anche la pittura e, dopo il diploma ottenuto nella locale scuola di Rockford, si trasfer\u00ec a Chicago per iscriversi all'Accademia delle Belle Arti.\nLa vita nella metropoli fu particolarmente difficile e la scuola molto competitiva. Per guadagnare qualcosa si orient\u00f2 verso il mestiere di modella e inizi\u00f2 a posare per una striscia di fumetti dal titolo \"Ramblin Bill\". Poco dopo aver iniziato questa attivit\u00e0, venne scoperta da un agente che invi\u00f2 le sue foto agli studi della RKO. Barbara firm\u00f2 un contratto e si trasfer\u00ec in California.\nCarriera di attrice cinematografica.\nInizi\u00f2 nel 1943 come comparsa. L'occasione giunse con una piccola parte nel film \"Il denaro non \u00e8 tutto\" (1943) con Frank Sinatra protagonista. Da questo momento partecip\u00f2 a molti film di serie B come \"La bella avventura\" (1945), con Robert Mitchum, e ad alcune pellicole pi\u00f9 importanti come \"La fortuna si diverte\" (1950) con James Stewart e \"Nuvola nera\" (1953) con Broderick Crawford e Lloyd Bridges. L'attrice altern\u00f2 personaggi di donna e moglie dolce e arrendevole a ruoli di eroina risoluta che sa e ottiene quello che vuole.\nNel 1944, durante la lavorazione di \"La bella avventura\", conobbe Bill Williams (nome d'arte di Hermann Katt), attore che sarebbe diventato famoso grazie alla televisione. Il 22 giugno 1946 si sposarono e il matrimonio dur\u00f2 46 anni, sino alla morte di Williams nel 1992. Dall'unione sono nati tre figli: Jody Katt nel 1947, William Katt (divenuto anch'egli attore) nel 1951 e Juanita Katt nel 1953.\nPerry Mason.\nAlla met\u00e0 degli anni cinquanta la carriera della Hale contava all'attivo molti film a basso costo e qualche buona interpretazione, ma l'attrice sembrava destinata a restare relegata a ruoli femminili di bella presenza in pellicole di serie B, prodotte in quantit\u00e0 da Hollywood durante gli anni quaranta e cinquanta.\nNel 1956 le venne offerto il ruolo di Della Street, la discreta e indispensabile segretaria tuttofare dell'avvocato Perry Mason nella serie omonima di telefilm. Il personaggio, pur non richiedendo particolari sforzi recitativi, si rivel\u00f2 una fondamentale presenza a sostegno dell'impianto narrativo, consentendo all'attrice di guadagnarsi un premio Emmy nel 1959 e di ottenere una nuova candidatura nel 1961. La serie di telefilm continu\u00f2 sino alla conclusione nel 1966, regalando a Barbara Hale una fama senza precedenti.\nLa carriera dopo Perry Mason.\nIl successo mondiale della serie e la notoriet\u00e0 conquistata presso il grande pubblico non impedirono all'attrice di diradare i propri impegni artistici e di dedicarsi alla famiglia, concedendosi sporadiche apparizioni cinematografiche e televisive come \"guest star\". Tra queste si ricordano i ruoli in \"Airport\" (1970), ne \"L'invasione dei ragni giganti\" (1975) e in \"Un mercoled\u00ec da leoni\" (1978), interpretato insieme con suo figlio William Katt, e in un episodio del telefilm \"Ralph supermaxi eroe\" (1981).\nNel 1985 la televisione americana rilanci\u00f2 il personaggio di Perry Mason producendo una serie di film per il piccolo schermo: Raymond Burr accett\u00f2 il suo vecchio ruolo, ma pose come condizione che il ruolo di Della Street fosse nuovamente interpretato da Barbara Hale. Vennero girati 26 film TV con Burr, sino alla sua morte avvenuta nel 1993, e ulteriori 4 film TV (ultimo nel 1995) con il titolo di \"Perry Mason Mistery\", nei quali l'avvocato, fuori citt\u00e0 per affari, viene sostituito da valenti colleghi.\nBarbara Hale ha una stella sulla Hollywood Walk of Fame al 1628 di Vine Street per il suo contributo all'industria televisiva.\nVita privata.\nBarbara Hale visse a Palm Desert, Los Angeles, in California (USA).\nHa lasciato quattro nipoti: due maschi nati dal figlio William Katt, e un maschio e una femmina nati dalla figlia Juanita Katt. Era una fedele del Bahaismo, religione monoteista di origini persiane."}
{"id": "1410986", "revid": "228587", "url": "https://it.wikipedia.org/wiki?curid=1410986", "title": "Tutto o niente (Mietta)", "text": "Tutto o niente \u00e8 un album musicale di Mietta, pubblicato il 24 febbraio 2000 dall'etichetta WEA.\nIl disco.\nL'album \u00e8 una raccolta contenente alcuni tra i maggiori successi della cantante, un brano inedito, \"Fare l'amore\", scritto da Mango e Pasquale Panella e presentato al Festival di Sanremo del 2000, due cover (\"Ancora insieme a te\" degli Shalamar e \"Un'avventura\" di Lucio Battisti) e due reinterpretazioni di sue canzoni (\"Sto senza te\" e \"Il gioco delle parti\")."}
{"id": "1410987", "revid": "599013", "url": "https://it.wikipedia.org/wiki?curid=1410987", "title": "Nazionale di calcio a 5 della Colombia", "text": "La nazionale di calcio a 5 della Colombia \u00e8, in senso generale, una qualsiasi delle selezioni nazionali di Calcio a 5 della Federaci\u00f3n Colombiana de F\u00fatbol che rappresentano la Colombia nelle varie competizioni ufficiali o amichevoli riservate a squadre nazionali.\nLa Colombia non ha mai ottenuto risultati significativi a livello internazionale, nella storia dei campionati sudamericani sono arrivati sul podio una sola volta nel 1977 a Porto Alegre in Brasile. Nelle competizioni mondiali hanno raggiunto invece solamente il quarto posto nella prima edizione giocata in Brasile nel 1982, sconfitta ai calci di rigore nella finalina dalla nazionale di calcio a 5 uruguaiana, peraltro rimane l'unica partecipazione colombiana a un campionato del mondo.\nRosa.\nAllenatore: Arney Fonnegra"}
{"id": "1410988", "revid": "775372", "url": "https://it.wikipedia.org/wiki?curid=1410988", "title": "Risoluzioni del Consiglio di sicurezza delle Nazioni Unite (201-300)", "text": ""}
{"id": "1410991", "revid": "174925", "url": "https://it.wikipedia.org/wiki?curid=1410991", "title": "Sepolcreto", "text": ""}
{"id": "1410997", "revid": "1573940", "url": "https://it.wikipedia.org/wiki?curid=1410997", "title": "Tarentola chazaliae", "text": "Il geco dall'elmetto (Tarentola chazaliae ()) \u00e8 un piccolo sauro della famiglia Phyllodactylidae.\nDescrizione.\nGli esemplari adulti possono misurare fino a 10 cm di lunghezza, coda compresa. Questo geco \u00e8 di aspetto tozzo ed ha una grossa testa che ricorda un elmetto, che ha determinato il suo nome volgare. La colorazione \u00e8 grigio oppure marrone con macchie chiare sul dorso. Presenta lamelle subdigitali adesive sulle dita, ma non \u00e8 un buon arrampicatore.\nBiologia.\nVive nelle zone desertiche con dune, trova spesso rifugio tra le piante di \"Euphorbia echinus\".\nSi nutre di insetti, in particolare formiche.\nDistribuzione e habitat.\n\u00c8 una specie diffusa nell'Africa nordoccidentale, in particolare Marocco, Sahara Occidentale, Mauritania e Senegal."}
{"id": "1410998", "revid": "11880132", "url": "https://it.wikipedia.org/wiki?curid=1410998", "title": "Tavola di moltiplicazione", "text": ""}
{"id": "1411000", "revid": "363629", "url": "https://it.wikipedia.org/wiki?curid=1411000", "title": "Back to Basics Tour", "text": "Il Back To Basics Tour \u00e8 una tourn\u00e9e mondiale intrapresa tra il 2006 e il 2008 dalla cantante statunitense Christina Aguilera a sostegno del suo terzo album in studio, \"Back to Basics \"(2006).\nIl \"Back To Basics Tour\" ha incassato solo negli Stati Uniti 32 milioni di dollari ed ha incassato in totale oltre 75 milioni di dollari in tutto il mondo, con oltre 80 spettacoli.\nInformazioni sul tour.\nIl tour part\u00ec da Sheffield (Regno Unito) il 17 novembre 2006, e Christina visit\u00f2 dapprima l'Europa.\nProsegu\u00ec con concerti negli Stati Uniti e in Canada, per poi approdare in Asia. L'Aguilera si esib\u00ec per la prima volta in Cina, Corea del Sud, Thailandia e Filippine.\nChristina tenne nove concerti in Australia nel luglio 2007, dove il tour si concluse a Melbourne.\nFurono cancellati quattro concerti tra Australia e Nuova Zelanda.\nIl tour fu interrotto dopo le tappe australiane a causa della gravidanza della Aguilera. Riprese nell'ottobre 2008 dove giunse alla conclusione definitiva.\nIl pubblico pi\u00f9 numeroso fu al concerto di Manila (Filippine), con oltre 40.000 spettatori.\nIl \"Back To Basics Tour\" fu il tour di un'artista femminile pi\u00f9 proficuo del 2006-2007, superando anche la tourn\u00e9e mondiale \"The Beyonce Experience Tour\" di Beyonc\u00e9, guadagnando circa 100 milioni di dollari.\nIl direttore artistico del tour fu Jamie King, gi\u00e0 al fianco di Christina per lo Stripped World Tour, nonch\u00e9 collaboratore di Madonna.\nTra gli artisti che aprirono i concerti per Christina ci furono il DJ Bob Sinclar in Europa e le girlband Pussycat Dolls e Danity Kane in America.\nSinossi del concerto.\nIn ogni concerto, Christina cambia 13 abiti, tutti rigorosamente in stile r\u00e9tro. Il concerto \u00e8 diviso in tre sezioni pi\u00f9 l'encore: \"Anni Venti\", \"Duke Joint\", \"Circus\" e l\"'Encore\".\nLo show si apre con un video di introduzione, al termine del quale Christina appare in scena in cima ad una mastodontica scala, con indosso un frac, una bombetta e un boa bianchi per eseguire \"Ain't No Other Man\". Durante il brano \u00e8 presente anche una band di fiati e i ballerini, anch'essi vestiti di bianco. Il secondo brano \u00e8 \"Back in the Day\", eseguito con immagini di cantanti jazz e soul sullo schermo, come per esempio Marvin Gaye, Louis Armstrong e John Coltrane. Seguono \"Understand\" e una versione salsa di \"Come on Over Baby (All I Want Is You)\". Un cambio d'abito e si passa alla performance di \"Slow Down Baby\", per poi eseguire \"Still Dirty\" in abiti che ricordano l'era Stripped, mentre sullo schermo appaiono dei giornali con le scritte \"Christina passa da sporca a pudica\" e \"Christina pulisce il suo atto\". \nIl palco si trasforma poi in un \"Duke Joint\" anni quaranta, un sordido ritrovo per musicisti e ballerini. Dopo un erotico video interludio chiamato \"I Got Trouble\", la Aguilera emerge da una botola sopra un pianoforte, con indosso un lungo soprabito rosso luccicante e cantando \"Makes Me Wanna Pray\" insieme a un coro gospel. Arriva poi una nuova versione di \"What a Girl Wants\" in chiave reggae. I ballerini scompaiono lasciando Christina sola sul palco per cantare uno dei brani pi\u00f9 personali dell'album, \"Oh Mother\", che chiude la sezione.\nIl terzo e ultimo atto comincia con veri e propri numeri da circo, con i ballerini vestiti da giocolieri, trampolieri, mangiatori di fuoco e trapeziste. Un ballerino in gilet sui trampoli recita in playback una suggestiva poesia ispirata all'arte circense, al termine della quale si assiste all'apparizione in scena della cantante, aggrappata al bersaglio per il tiro dei coltelli circondato da fuoco artificiale, con una tuba nera sulle ventitr\u00e9, un gilet dorato, shorts neri e stivali altissimi. Scende dal bersaglio e canta \"Welcome\", circondata dai ballerini, quindi si siede su un trapezio. Segue una nuova versione di \"Dirrty\", con la Aguilera che cavalca un cavallino delle giostre. Comincia un coro ispirato ai militari mentre i ballerini maschi entrano in scena, per poi dare inizio alla performance di \"Candyman\", caratterizzata da dei look stile anni '40 simili a quelli del video musicale.\nDurante \"Nasty Naughty Boy\" invece, l'artista mostra al pubblico le sue \"fantasie S&amp;M\" insieme a un uomo prelevato dal pubblico e portato sul palco. Christina Aguilera interpreta poi in tutta la sua estensione vocale la ballata \"Hurt\" mentre dall'alto cala una mezzaluna di cartapesta pitturata con un volto in arte circense, mentre la Aguilera siede su una pedana da circo. \"Lady Marmalade\", cantata in una vivace coreografia e scenografia tutta piume, cilindri, lustrini e paillettes, scatena la folla.\nViene poi proiettato sui mega schermi un video dedicato ai fan sulla base di \"Thank You\", versione scratch di \"Genie in a Bottle\", che include pezzi tratti da tutti i video di Christina e dei filmati di suoi fan che a loro volta la ringraziano. L'encore comprende \"Beautiful\", con la cantante da sola sul palco, e l'aggressiva \"Fighter\" per la quale invece viene raggiunta dai ballerini. Ad un vocalizzo della Aguilera, un'esplosione di coriandoli si riversa sul palcoscenico e lo show si conclude.\nNelle date del 2008, la scaletta venne notevolmente ridotta ma nell'encore vennero aggiunte le performance di un remix di \"Genie a Bottle\" chiamato \"Genie 2.0\" e di \"Keeps Gettin' Better\". Queste ultime due erano eseguite con uno stile futuristico e svariate artwork della cantante sullo schermo. Inoltre, il palco venne ridotto e vennero eliminati alcuni oggetti di scena, cos\u00ec come vennero cambiati anche i costumi, tranne il primo.\nRegistrazioni.\nLo spettacolare ed alto contenuto energetico show di Christina Aguilera \u00e8 stato filmato a Sydney e Adelaide (Australia); assemblando il meglio dei due concerti si \u00e8 ottenuto il DVD della durata di novanta minuti \"\".\nNel gennaio 2008, una versione accorciata del concerto fu trasmessa da T4 in Gran Bretagna, mentre negli Stati Uniti fu trasmesso da VH1 poco dopo.\nLo show venne trasmesso in uno special televisivo da MTV anche in Italia.\n\"Oh Mother\", il quarto singolo estratto da \"Back to Basics\", fu usato per promuovere il DVD. Il canale musicale tedesco VIVA trasmise come videoclip la canzone live dal \"Back To Basics Tour\". La RCA pubblic\u00f2 la versione live di \"Dirrty\" per Yahoo Videos, mentre il canale televisivo VH1 mand\u00f2 in onda \"Ain't No Other Man\" live.\nScaletta del tour.\n2006-2007.\n\"Video Introduction: Intro/Back to Basics\"\n\"Video Interlude: I Got Trouble\"\n\"Enter the Circus\" (interlude)\n\"Video Interlude: Thank You\"\n2008.\n\"Video Introduction: Intro/Back to Basics\"\n\"Video interlude: I Got Trouble\"\n\"Video Interlude: Thank You\""}
{"id": "1411001", "revid": "81484", "url": "https://it.wikipedia.org/wiki?curid=1411001", "title": "Freedos", "text": ""}
{"id": "1411005", "revid": "287204", "url": "https://it.wikipedia.org/wiki?curid=1411005", "title": "Keich\u014d", "text": " fu una dopo \"Bunroku\" e prima di \"Genna\". Ebbe inizio il 27 ottobre 1596 e fin\u00ec nel luglio 1615. Gli imperatori regnanti furono e .\nIl cambio di era.\n, 1596: il cambiamento dall'era Bunroku all'era Keich\u014d fu decretato per celebrare la fine di numerosi disastri naturali. La nuova era cominci\u00f2 il 27 ottobre del quinto anno dell'era Bunroku."}
{"id": "1411007", "revid": "729019", "url": "https://it.wikipedia.org/wiki?curid=1411007", "title": "Nazionale di calcio a 5 del Canada", "text": "La nazionale di calcio a 5 del Canada \u00e8, in senso generale, una qualsiasi delle selezioni nazionali di Calcio a 5 della Federazione Canadese che rappresentano il Canada nelle varie competizioni ufficiali o amichevoli riservate a squadre nazionali.\nStoria.\nSebbene non abbia ottenuto gli stessi risultati degli Stati Uniti, il Canada ha partecipato sin dalla seconda edizione dei mondiali, dove non and\u00f2 oltre il primo turno, non raccogliendo nessuna vittoria. La formazione nordamericana si ripresent\u00f2 tre anni dopo in Australia dove colse il suo primo punto mondiale nel pareggio con l'Inghilterra.\nAvviatisi anche i mondiali della FIFA, il Canada vi prese parte immediatamente nel 1989, la vittoria con il Giappone \u00e8 la prima per i canadesi che non si qualificheranno pi\u00f9 ad una fase finale di campionato mondiale. Nelle rassegne continentali il Canada ha ottenuto la prima storica qualificazione alle fasi finali in occasione della CONCACAF Futsal Championship 2012, uscendo tuttavia al primo turno."}
{"id": "1411015", "revid": "268447", "url": "https://it.wikipedia.org/wiki?curid=1411015", "title": "BMW 1500", "text": ""}
{"id": "1411016", "revid": "268447", "url": "https://it.wikipedia.org/wiki?curid=1411016", "title": "BMW 1800", "text": ""}
{"id": "1411017", "revid": "1305772", "url": "https://it.wikipedia.org/wiki?curid=1411017", "title": "BMW 1600", "text": ""}
{"id": "1411018", "revid": "268447", "url": "https://it.wikipedia.org/wiki?curid=1411018", "title": "BMW 2000", "text": ""}
{"id": "1411021", "revid": "496876", "url": "https://it.wikipedia.org/wiki?curid=1411021", "title": ".txt", "text": ""}
{"id": "1411024", "revid": "1305772", "url": "https://it.wikipedia.org/wiki?curid=1411024", "title": "Jim Power in Mutant Planet", "text": "Jim Power in Mutant Planet \u00e8 un videogioco disegnato da Digital Concept e pubblicato da Loriciel per la piattaforma Amiga 500 nel 1992. Esistono versioni anche per altri sistemi, tra cui PC (DOS), Amstrad CPC e Mega Drive/Genesis.\nTrama.\nProtagonista del gioco \u00e8 Jim Power, un ragazzo con cappellino verde e mascherina nera che si ritrova a combattere in un mondo \"fantasy\". Tra i numerosi ostacoli, vi sono guerrieri antichi, molossi, dragoni, orchi e trabocchetti.\nMusica.\nLa colonna sonora \u00e8 composta da Chris H\u00fclsbeck, che realizz\u00f2 anche la colonna sonora del successivo gioco per Super Nintendo e DOS \"\"."}
{"id": "1411025", "revid": "1324679", "url": "https://it.wikipedia.org/wiki?curid=1411025", "title": "Paul Keres", "text": "Grande Maestro, autore di libri sull'argomento e universalmente \nconsiderato come uno dei pi\u00f9 forti tra coloro che non hanno conquistato il titolo di campione del mondo, se non il pi\u00f9 forte. Per lui venne coniato il titolo di \"Eterno Secondo\", che dopo la sua morte sar\u00e0 appannaggio di Viktor Kor\u010dnoj.\nDal 1937 al 1941 studi\u00f2 matematica presso l'universit\u00e0 di Tartu. Mor\u00ec a 59 anni per un attacco di cuore a Helsinki mentre stava tornando in Estonia di ritorno da Vancouver in Canada, dove aveva appena vinto il locale torneo.\nGli esordi.\nImpar\u00f2 a giocare dal padre, dal fratello maggiore e dai quotidiani locali.\nDivenne campione dell'Estonia nel 1935 e fino al 1937 partecip\u00f2 a decine di tornei in Europa. Keres fu invitato al torneo di Semmering-Baden 1937, che vinse davanti a Ruben Fine, Capablanca, Reshevsky e Eliskases.\nNel 1938 vinse il torneo AVRO (nei Paesi Bassi) davanti a Reuben Fine, Michail Botvinnik, \nAleksandr Alechin, Samuel Reshevsky, Max Euwe, Jos\u00e9 Ra\u00fal Capablanca e Salo Flohr.\nQuesto successo gli avrebbe consentito di sfidare Alechin, l'allora campione del mondo in carica, ma l'inizio della Seconda guerra mondiale non lo permise.\nA causa della morte di Alechin nel 1946 si dovette organizzare un torneo per l'assegnazione del titolo, che ebbe luogo appena nel 1948. In esso Keres si piazz\u00f2 al terzo posto; campione divenne Botvinnik.\nLe difficolt\u00e0 col regime sovietico.\nDal 1920 fino al 1939 l'Estonia \u00e8 stata uno Stato indipendente, ma nel 1940 venne occupata dall'Armata Rossa, e dal 1941 al 1944 fu occupata dalla Germania nazista. Nel 1944 l'Armata Rossa riusc\u00ec a rioccuparla e rimase parte dell'URSS fino all'indipendenza, ottenuta nell'agosto del 1991.\nSia prima che durante il periodo di occupazione tedesca Keres partecip\u00f2 a vari tornei in tutta Europa. Quando nel 1944 l'Armata Rossa riusc\u00ec a sconfiggere i tedeschi egli tent\u00f2 di fuggire all'estero. \nLe autorit\u00e0 sovietiche dell'epoca lo misero sotto inchiesta sospettandolo di attivit\u00e0 \ncontrorivoluzionarie ed egli temette per la propria vita.\nRiusc\u00ec per\u00f2 ad evitare la deportazione in Siberia (ci\u00f2 che invece avvenne per \"Vladimirs Petrovs\", uno scacchista lettone che poi mor\u00ec nel 1943 di infezione polmonare nel gulag di Kotlas), ma la sua carriera almeno all'inizio fu ostacolata.\nSu di lui vi fu, per molti anni, l'ombra di quell'episodio e la gerarchia scacchistica del paese, per il fatto che non fosse di origine russa, non lo vedeva di buon occhio.\nSolamente la sua bravura riusc\u00ec a farlo tornare ai vertici; dal 1950 in poi gli venne permesso di viaggiare in tutto il mondo e di partecipare a moltissimi tornei, nei quali ottenne eccellenti risultati.\nNella prefazione ad un libro a lui dedicato, il GM islandese Fri\u00f0rik \u00d3lafsson scrisse nel 1995: \"La sua vita \u00e8 sempre stata strettamente interconnessa col destino dell'Estonia, e penso a quanto avrebbe voluto veder attuato questo storico evento\" (l'indipendenza dell'Estonia nel 1991) \"quando il suo Paese ha visto l'alba della libert\u00e0\".\nPrincipali risultati.\nKeres vinse il Campionato sovietico di scacchi tre volte (nel 1947, 1950 e 1951); per sei volte partecip\u00f2 al torneo dei candidati per il titolo di campione del mondo di scacchi.\nPartecip\u00f2 a ben dieci Olimpiadi (le prime tre per l'Estonia, le altre con la squadra dell'URSS): Varsavia 1935, Stoccolma 1937, Buenos Aires 1939, Helsinki 1952, Amsterdam 1954, Mosca 1956, Monaco 1958, Lipsia 1960, Varna 1962 e Tel Aviv 1964. Ottenne l'eccellente risultato complessivo del 75,9 % (+85 =44 -12). Vinse 12 medaglie d'oro (7 di squadra e 5 individuali), una d'argento (di squadra) e due di bronzo (di squadra).\nPrese parte a tre campionati europei a squadre: Vienna 1957 (+1 -0 =4), Oberhausen 1961 (+4 -0 =4) e Kapfenberg 1970 (+5 -0 =0). Nella sua lunga carriera riusc\u00ec a superare o eguagliare tutti i pi\u00f9 grandi maestri.\nLa valutazione di Keres usando il sistema \"Chessmetrics\" lo ha posto, con 2.755 punti, al settimo posto al mondo in un arco di 20 anni, dal 1944 al 1963, periodo in cui fu al suo massimo livello.\nCandidato al titolo mondiale.\nKeres prese parte, dal 1948 al 1965, a sei cicli di qualificazione per il campionato del mondo.\nVittorie di torneo.\nSono riportati i tornei in cui Keres si classific\u00f2 1\u00ba oppure = 1\u00ba.\nRisultato complessivo con alcuni Grandi Maestri.\nSono riportati solo i risultati di partite ufficiali (giocate in torneo o match).Nota: le partite col segno + sono state vinte da Keres.\nContributi alla teoria delle aperture.\nDei suoi contributi alla teoria delle aperture si ricordano:\nOltre a un libro di analisi delle sue partite, uno sul mediogioco e un altro sui finali, \ndiede il suo contributo alla prima edizione dell\"'Enciclopedia jugoslava delle aperture\" (ECO), che usc\u00ec nel 1974 poco prima della sua morte.\nUna partita di Keres.\nPaul Keres - Aleksandr Alechin (Margate 1937, 7\u00ba turno)"}
{"id": "1411026", "revid": "404449", "url": "https://it.wikipedia.org/wiki?curid=1411026", "title": "Salvio Simeoli", "text": "Biografia.\nStudia recitazione frequentando un corso presso la scuola di Jenny Tamburi e un seminario all\"'Actor's Center\" di Roma, diretto da Michael Margotta.\nNel 2006 debutta sul piccolo schermo, partecipando alle serie tv \"La squadra 7\", in onda su Rai 3, e \"Capri\", trasmessa da Rai 1 e diretta da Francesca Marra ed Enrico Oldoini.\nNel 2007 entra nel cast della serie tv di Rai Uno, diventata soap opera, \"Incantesimo 9\", con Massimo Bulla, Alessio Di Clemente e Giorgia Bongianni, dove \u00e8 uno dei protagonisti con il ruolo di \"Lorenzo Gomez\", interpretato anche nella decima stagione in onda nel 2008. Nello stesso anno \u00e8 \"Gigi\", un pusher camorrista nel film \"Maradona - La mano de Dios\", regia di Marco Risi, con Marco Leonardi nel ruolo di \"Maradona\".\nNel 2008 e nel 2009 \u00e8 protagonista, con il ruolo di \"Dado\", di \"Un posto al sole d'estate\"."}
{"id": "1411033", "revid": "4175", "url": "https://it.wikipedia.org/wiki?curid=1411033", "title": "Stradey Park", "text": "Stradey Park () fu un impianto rugbistico di Llanelli, citt\u00e0 del Regno Unito facente parte della contea gallese del Carmarthenshire.\nCostruito nel 1879, fu per pi\u00f9 di 120 anni la casa del locale club, il e, dal 2001, con la nascita della Celtic League, anche della \"franchise\" professionistica legata a tale territorio, gli .\nFu anche sede di diversi incontri internazionali del e ospit\u00f2 due edizioni della Coppa del Mondo di rugby, nel 1991 e nel 1999.\nNon pi\u00f9 adatto alle esigenze di capienza e sicurezza imposte dal rugby professionistico, fu chiuso nel 2008 e demolito poco dopo per lasciare spazio a immobili d'abitazione; il suo posto fu preso dal Parc y Scarlets.\nStoria.\nFin dalla sua nascita nel 1879 lo stadio serv\u00ec come impianto interno del , e nel 1887 fu scelto per ospitarvi per la prima volta un incontro internazionale del nel corso dell'Home Championship contro l', ma gli ospiti si rifiutarono di giocare per via del terreno ghiacciato; la partita fu spostata nell'adiacente campo di cricket e solo 4 anni pi\u00f9 tardi, nel 1891, fu possibile vedere all'opera due squadre nazionali, quando l' affront\u00f2 i gallesi il 7 marzo di quell'anno.\nNon risultano cifre ufficiali circa il numero di spettatori di tale incontro, ma all'epoca il \"South Wales Daily News\" stim\u00f2 che Stradey Park avesse registrato la maggiore affluenza di sempre in citt\u00e0.\nInsieme all'incontro del 1893, di nuovo contro l', fu l'ultimo del Galles in tale stadio per pi\u00f9 di un secolo: passarono 105 anni per rivedere infatti la squadra nazionale a Llanelli, in un'amichevole contro l'.\nTra gli incontri pi\u00f9 degni di rilievo tenutesi dal a Stradey Park figurano la vittoria sull' nel 1967 per 11-0 e quella per 9-3 sulla durante il \"tour\" degli All Blacks 1972-73.\nNel 1991 lo stadio fu sede di un incontro della seconda edizione della Coppa del Mondo di rugby che l'Inghilterra si trov\u00f2 a organizzare: il calendario assegn\u00f2 a Stradey Park la gara di apertura del girone C tra e , futura campione del mondo, che vinse 32-19.\nSingolarmente, otto anni pi\u00f9 tardi, quando la Coppa fu organizzata dal Galles, fu di nuovo l' di scena nell'unico incontro che Stradey Park ospit\u00f2 in quell'edizione, una vittoria 32-16 contro .\nAll'epoca dell'accoglimento della sua seconda Coppa del Mondo Stradley Park era gi\u00e0 di propriet\u00e0 della Welsh Rugby Union, che l'aveva rilevato nel 1997 per 1,25 milioni di sterline dal caduto vittima della crisi finanziaria susseguente all'avvento del professionismo; nel 2004 il Llanelli decise di costruire un nuovo stadio e di non investire nella ristrutturazione di Stradey Park perch\u00e9 troppo costoso e non pi\u00f9 adatto ad accogliere la neonata \"franchise\" dei in Celtic League; a tale scopo esercit\u00f2 il diritto di riacquisto di Stradey Park nel 2005 in ottica di una futura capitalizzazione.\nNella stagione sportiva 2006-07 lo stadio fu concesso anche alla concittadina formazione calcistica del in occasione dei suoi impegni continentali a seguito della sua prima partecipazione alla Coppa UEFA.\nNel 2008 il vendette lo stadio all'immobiliare Taylor Wimpey, che gi\u00e0 dall'anno precedente aveva progettato di edificare circa 300 appartamenti in villini bipiano sull'area dell'impianto una volta demolito; il 24 ottobre di quell'anno Llanelli disput\u00f2 il suo ultimo incontro allo Stradey Park, una netta vittoria 27-0 sull'inglese in Coppa Anglo-Gallese.\nNell'estate del 2010 lo stadio fu, infine, demolito; quasi tutto il suo materiale fu riciclato nella successiva costruzione, iniziata nel 2011, delle abitazioni che sorsero sull'area."}
{"id": "1411034", "revid": "1573940", "url": "https://it.wikipedia.org/wiki?curid=1411034", "title": "Fraps", "text": "Fraps \u00e8 un software di cattura video e screenshot, distribuito in versione free (gratuita) e full (a pagamento).\nL'ultima versione stabile \u00e8 la 3.5.99, distribuita il 26 febbraio 2013. Fraps supporta anche Windows Vista e Windows 7 e i giochi funzionanti con le nuove DirectX 10 e 11.\nCaratteristiche.\nNella sua versione full, \"Fraps\" permette una cattura video senza limiti di tempo, in cui si possono scegliere gli fps, la risoluzione (met\u00e0 o la stessa dell'applicazione da cui si vuole catturare il video) e l'input audio. Il file ottenuto, con estensione .avi, risulter\u00e0 non compresso e, quindi, di grosse dimensioni; grazie ad altri software, come VirtualDub, sar\u00e0 possibile scegliere una compressione (post-recording).\nGli screenshot verranno salvati direttamente in file con estensione .bmp, .jpg, .png o .tga, con la possibilit\u00e0 di una cattura ripetuta automaticamente a intervalli definibili.\nLa funzione di benchmark, invece, pu\u00f2 visualizzare gli fps in tempo reale in un angolo dello schermo selezionabile anch'esso, con la possibilit\u00e0 di salvare le statistiche in tre diverse modalit\u00e0: MinMaxAvg (durata del benchmark, frame totali, frame massimo, minimo e media dei frame), FPS (valore del benchmark dei frame per secondo) e FrameTimes (tempo in millisecondi in cui il frame \u00e8 stato visualizzato durante il benchmark).\nUtilizzo.\nFraps viene usato da molti utenti di YouTube per caricare i propri video."}
{"id": "1411035", "revid": "125959461", "url": "https://it.wikipedia.org/wiki?curid=1411035", "title": "Moncler", "text": "Moncler \u00e8 un'azienda di lusso italiana di origini francesi specializzata in abbigliamento e accessori.\nMoncler \u00e8 stata fondata nel 1952 a Monestier-de-Clermont, localit\u00e0 sciistica vicino a Grenoble, Francia da Ren\u00e9 Ramillon, artigiano di attrezzature da montagna francese, e Andr\u00e9 Vincent. La societ\u00e0 \u00e8 stata acquistata nel 2003 da Remo Ruffini (presidente e amministratore delegato). \nLa societ\u00e0 \u00e8 quotata nell'indice FTSE MIB della Borsa di Milano e nel 2020\nha registrato un fatturato per oltre 1,4 miliardi nonch\u00e9 un utile netto di 300,4 milioni di euro. \nStoria.\nIn Francia.\nIl nome Moncler \u00e8 l'acronimo di Monestier de Clermont, localit\u00e0 francese vicina a Grenoble dove l'azienda \u00e8 stata fondata.\nAll'inizio Moncler produceva sacchi a pelo imbottiti, un unico modello di mantella foderata con cappuccio e tende con struttura telescopica e copertura esterna. Il prodotto pi\u00f9 venduto era in particolare le tende.\nI primi piumini Moncler sono prodotti nel 1954 per gli operai dell'azienda stessa, che li indossano sopra la tuta da lavoro nel piccolo stabilimento di montagna. L'alpinista Lionel Terray, amico di Ren\u00e9 Ramillon, li nota, e sotto la sua consulenza Moncler mette a punto la prima linea specializzata per l'alpinismo in alta quota, \"Moncler pour Lionel Terray\". Gli articoli sono provati nel corso di varie spedizioni e perfezionati.\nI piumini Moncler equipaggiarono, tra le altre, le seguenti spedizioni:\nNel 1968 Moncler diventa fornitore ufficiale della nazionale francese di sci alpino durante i Giochi Olimpici Invernali di Grenoble. In questa circostanza il logo Moncler muta, sostituendo il precedente Monte Eguit con il disegno di un gallo.\nNel 1972 la squadra francese utilizza una variante del piumino: non pi\u00f9 la versione \"doppia\", ma un singolo capo pi\u00f9 maneggevole e leggero per i requisiti di una competizione agonistica. Denominata inizialmente \"Huascaran\" e in seguito \"Nepal\", la linea disponeva di spalline in pelle per appoggiarvi gli sci senza danneggiare il tessuto. Il concomitante decollo del turismo invernale di massa, ebbe ripercussioni positive sulle vendite. Negli anni ottanta il piumino con le sue impunture e il suo effetto \"verniciato\", disponibile anche in colori sgargianti, inizia a diffondersi nelle aree urbane. La stilista Chantal Thomass, collaborando con l'azienda fino al 1989, ne rivisit\u00f2 l'estetica.\nIn Italia.\nNel 1992 Moncler diventa un marchio italiano, per mezzo di Pepper Industries, che poi lo cede a Finpart. Nel 2003 il marchio \u00e8 acquisito dall'imprenditore Remo Ruffini (presidente e al tempo direttore creativo dell'azienda). Nel 2008 il gruppo Carlyle rileva una quota aziendale pari al 48%, mentre a Ruffini rimane il 38%. Nel 2011 primo azionista diventa il fondo francese Eurazeo (45%) per un controvalore di 930 milioni di euro; Ruffini resta il secondo azionista (scendendo dal 38 al 32%), mentre il gruppo Carlyle riduce la propria quota dal 48 al 17,8%.\nNel 2013 l'azienda viene quotata presso la Borsa di Milano e dal 24 marzo 2014 \u00e8 presente nel segmento FTSE MIB.\nNel 2015 Remo Ruffini torna primo azionista di Moncler mantenendo una quota del 32%, mentre il fondo francese Eurazeo vende parte delle sue azioni scendendo al 15,5%. Nuovo riassetto azionario nel luglio 2016: entrano nel capitale di una newco, Ruffini Partecipazioni che ha il controllo di Moncler, due nuovi soci con il 24,4%: il fondo sovrano di Singapore, Temasek (\u00e8 il suo primo investimento in Italia), e lo spagnolo Torres, presidente di Dufry. Ruffini ha la maggioranza di questa newco con il 75,6%, esce invece Clubsette, la societ\u00e0 di Tamburi Investment Partners con una plusvalenza di un'ottantina di milioni e una quota diretta in Moncler del 5,1%.\nNel febbraio 2018 Moncler lancia il progetto Moncler Genius, modello di business caratterizzato da un insieme di collezioni create da diversi designer e rilasciate mensilmente.\nL'11 marzo 2019 il fondo statunitense BlackRock acquisisce una partecipazione complessiva nel capitale sociale di Moncler del 5,026%. L'azionista di riferimento \u00e8 sempre Ruffini con il 26,75% del capitale, segue BlackRock mentre il fondo Eurazeo ha completamente azzerato la sua ultima posizione (pari al 4,8%) per un controvalore di 455 milioni.\nIl 7 dicembre 2020 Moncler acquisisce Stone Island per 1,15 miliardi di euro per dare vita ad un polo del \"nuovo lusso\". La famiglia Rivetti diventa socia nella holding di controllo.\nCollezioni.\nMoncler offre al pubblico una gamma variegata di piumini, collocati generalmente nella fascia di lusso, con un allargamento del mercato anche verso la stagione estiva. \u00c8 presente nel mercato con diverse collezioni:\nCollaborazioni.\nMoncler ha collaborato negli anni con diverse aziende e designer, firmando collezioni o prodotti a edizione limitata:\nDistribuzione.\nI prodotti Moncler vengono commercializzati in 75 Paesi attraverso 193 boutique monomarca (2018)"}
{"id": "1411054", "revid": "247222", "url": "https://it.wikipedia.org/wiki?curid=1411054", "title": "Starsailor (album)", "text": "Starsailor \u00e8 il sesto album discografico del cantante rock statunitense Tim Buckley, pubblicato nel novembre del 1970 dalla Straight Records.\nIl disco.\nHa segnato il passaggio di Buckley dal folk rock ad un suo genere originale influenzato anche dal jazz e dal rock psichedelico. Seppur ritenuto un album estremamente difficile, e nonostante abbia avuto scarso successo commerciale, \u00e8 considerato uno degli album pi\u00f9 importanti di Buckley.\nLa canzone \"Song to the Siren\" \u00e8 divenuta nota al grande pubblico per l'interpretazione della band This Mortal Coil, contenuta nell'album \"It'll End in Tears\" del 1984.\nL'album ha dato il nome all'omonimo gruppo inglese degli anni duemila."}
{"id": "1411056", "revid": "38120", "url": "https://it.wikipedia.org/wiki?curid=1411056", "title": "Nightshade (DC Comics)", "text": "Nightshade \u00e8 un personaggio dei fumetti creato da Joe Gill (testi) e Steve Ditko (disegni), che compare in vari albi pubblicati dalla DC Comics. \u00c8 una supereroina, apparsa per la prima volta in \"Captain Atom\" (seconda serie) n. 82 (settembre 1966), originariamente pubblicato dalla Charlton Comics.\nBiografia del personaggio.\nCharlton Comics.\nNightshade \u00e8 stata introdotta per la prima volta nel mondo dei fumetti in \"Captain Atom\" n. 82, come partner di Captain Atom. Il suo vero nome \u00e8 Eve Eden e suo padre \u00e8 un senatore degli Stati Uniti. \u00c8 bionda (caratteristica insolita per un'eroina con poteri basati sull'oscurit\u00e0) ed indossa una parrucca nera quando veste i panni di Nightshade. Ha avuto una relazione amorosa con Capitan Atom per un breve periodo.\n\u00c8 apparsa in diverse occasioni nelle storie principali di Capitan Atom, prima di averne di proprie negli ultimi tre numeri pubblicati (n. 87-89). \u00c8 apparsa anche nell'ultima storia mai edita di Capitan Atom che \u00e8 comparsa nella fanzine Charlton Bullseye. In questa serie di backup (con disegni di Jim Aparo), si viene a sapere che Tiger (l'attuale spalla di Judomaster), \u00e8 il suo istruttore di arti marziali. Inoltre viene svelata l'origine dei suoi poteri: sua madre, Magda, in realt\u00e0 era una visitatrice proveniente da un'altra dimensione, in cui le persone hanno la capacit\u00e0 di trasformarsi in ombre viventi bidimensionali; questi poteri vengono tramandati a suo figlio e a sua figlia. In una visita in questa dimensione, Magda ed i suoi bambini vengono attaccati. Ferita a morte, Magda riesce a trasportare se stessa ed Eve nuovamente sulla Terra. Eve promette di ritornare e di trovare suo fratello. Questo non avviene durante le storie pubblicate dalla Charlton.\nNel 1981, Nightshade appare nel n. 7 del nuovo fumetto \"Charlton Bullseye\". La sua ultima apparizione nella \"Charlton\" \u00e8 in una storia che mette insieme tutti gli \"Action Heroes\" della Charlton, ed \u00e8 stata pubblicata in un solo albo dalla AC Comics.\nDC Comics.\nSuicide Squad.\nUna volta integrata nell'Universo DC in \"Crisi sulle Terre infinite\", ella divenne un membro della Suicide Squad. Qui, viene rivelato che i suoi poteri provengono dalla sua discendenza come principessa della Land of Nightshades. La madre di Eve Eden, Maureen, era la regina della Land of the Nightshades che scapp\u00f2 sulla Terra per scappare da Incubus.\nEve credette di essere una bambina normale finch\u00e9 sua madre port\u00f2 lei e suo fratello Larry nella Land of Nightshades. L\u00ec Incubus uccise la regina e rap\u00ec Larry. Mentre esala il suo ultimo respiro, la Regina Maureen dice ad Eve che lei possiede poteri sull'oscurit\u00e0 ereditati. Eve promise a Maureen che sarebbe riuscita a salvare suo fratello pi\u00f9 piccolo. Eve era in grado di viaggiare tra la Terra e la Land of Nightshades, ma il potere di Incubus le imped\u00ec di salvare Larry. Incubus infine uccise tutti gli abitanti umani della Land of Nightshades \u00e8 la rese una terra desolata.\nNightshade poteva creare distorsioni dimensionali e teletrasportare lei ed altri, ma quando si teletrasportava tra due posti, lei doveva sempre passare attraverso l'infertile e infestata Land of Nightshades. Eve in seguito scopr\u00ec che Incubus aveva posseduto suo fratello pi\u00f9 giovane Larry; Deadshot subito dopo aveva ucciso Larry con un proiettile in testa.\nEve rimase nella Squad fino alla fine, e poi and\u00f2 a lavorare per Sarge Steel alla CBI.\nDopo la Suicide Squad.\nNightshade fece diverse apparizioni nel fumetto \"Superboy and the Ravers\" e fece parte anche della miniserie \"L.A.W.\", che riun\u00ec tutti gli Action Heroes della Charlton posseduti dalla DC. Durante l'arco narrativo della serie \"Superman/Batman\" dal titolo \"Public Enemies\", fu sotto il controllo per breve tempo di Gorilla Grodd, cercando di catturare Superman per avere la taglia di 1 miliardo di dollari.\nIl giorno della vendetta.\nDa allora Nightshade \u00e8 ritornata come membro dei Shadowpact nella miniserie \"Il giorno della vendetta\". \u00c8 stata messa in coppia con Detective Chimp, dando luogo ad un duo bisticciante. Durante il crossover Crisi infinita si un\u00ec ad una legione di personaggi della DC con poteri magici che combatteva contro i Sette peccati Mortali. Tuttavia, venne catturata da Felix Faust ed infine usata da Alexander Luthor per riportare in vita Terra 2.\nShadowpact.\nIn \"Shadowpact\" n. 1, Nightshade e gli altri membri degli Shadowpact entrarono nella citt\u00e0 di Riverrock, in Wyoming, che era schermata dal mondo esterno: l\u00ec incontr\u00f2 una controparte criminale di nome Sister Shadow. Fino ad allora era stata con gli Shadowpact combattendo contro un'armata di criminali con poteri magici. In \"Shadowpact\" n. 7 viene rivelato che ha bisogno di una certa dose di concentrazione per formare costruzioni oscure elaborate, quando lei e il suo partner Ragman vengono attaccati dalla Congregazione. Come risultato lei \u00e8 incapace di evocare creature oscure finch\u00e9 Blue Devil riusc\u00ec a scacciare la Congregazione da lei. Nonostante ci\u00f2 Nightshade ed i suoi compagni di squadra si ritrovano accecati dal potere luminoso della Congregazione e per la prima volta nella sua vita riesce a percepire cosa sia l'oscurit\u00e0. Con l'assistenza di Madame Xanadu gli Shadowpact riescono a far recuperare la vista a Nightshade, sebbene ci siano voluti diversi giorni prima di recuperarla totalmente.\nPoteri ed abilit\u00e0.\nI poteri di Nightshade sono ereditari poich\u00e9 lei \u00e8 l'unica superstite di un membro di una famiglia reale proveniente dalla Land of Nightshades.\nHa i seguenti poteri:\nNightshade assorb\u00ec il Succube nel suo corpo dopo la missione della Suicide Squad in cui mor\u00ec Larry, e cos\u00ec facendo appare meno umana: la sua pelle divenne di un bianco pallido e la sua chioma divenne di ombre viventi. \u00c8 ora l'unica persona capace di accedere alla dimensione infestata nota come Land of Nightshades. Fino ad ora, non \u00e8 noto se la Land of Nightshades sia o meno in relazione con le Shadowlands in cui possono entrare The Shade, Obsidian e Ian Karkull."}
{"id": "1411058", "revid": "1782831", "url": "https://it.wikipedia.org/wiki?curid=1411058", "title": "Unione Sportiva Viterbese 1908", "text": "L'Unione Sportiva Viterbese 1908, meglio nota come Viterbese, \u00e8 una societ\u00e0 calcistica italiana con sede a Viterbo.\nMilita in Serie C, terza divisione del campionato italiano di calcio.\n\u00c8 erede della storica Unione Sportiva Viterbese, scomparsa definitivamente nel 2004 e successivamente rifondata come A.S. Viterbo Calcio (2004-2006), A.S. Viterbese (2006-2013) e A.S. Viterbese Castrense (2012-2020). \nI colori sociali sono il giallo e il blu e il simbolo \u00e8 il leone, gli stessi della citt\u00e0 di Viterbo.\nStoria.\nU.S. Viterbese Calcio.\nGli albori.\nLa storia dell'Unione Sportiva Viterbese inizi\u00f2 presumibilmente nel 1908 (non ci sono fonti certe a riguardo) ma tra le attivit\u00e0 del club non \u00e8 presente il calcio, che arriver\u00e0 soltanto nel 1919 con la costituzione della sezione calcistica, presieduta da Igino Garbini. Il campo di gioco \u00e8 il \"Fulvio Tomassucci\", intitolato a un locale eroe di guerra, situato presso l'odierno quartiere Paradiso e oggi completamente cancellato. Il calcio, comunque, era presente a Viterbo fin dal 1909 con attivit\u00e0 sporadiche praticate dal Football Club Viterbo.\nI primi campionati ufficiali disputati dalla Viterbese risalgono agli anni '20 con una squadra composta da molti militari. La prima stagione ufficiale fu la 1923-1924, con la partecipazione al girone A della IV Divisione Lazio. La prima partita disputata dalla Viterbese fu Manziana-Viterbese 1-1 il 18 maggio 1924 e Verga, che pareggi\u00f2 il vantaggio iniziale di Biraghi, mise a segno il primo gol della storia giallobl\u00f9. \nNel 1930-1931 venne inaugurato lo Stadio del Littorio, popolarmente noto come Palazzina e oggi intitolato a Enrico Rocchi, ma gli anni successivi la squadra disput\u00f2 soltanto campionati minori. Una volta terminata la seconda guerra mondiale, vi fu, dapprima, il problema della ricostruzione del campo di gioco andato completamente distrutto dai bombardamenti e che solo grazie ad alcuni sportivi e tifosi volontari si riusc\u00ec ad allestire; poi, quello di avere una squadra che potesse partecipare al campionato provinciale.\nDalla fine della Seconda Guerra Mondiale agli anni Ottanta.\nNel 1945-1946 la Viterbese venne ammessa al campionato di Serie C e vi rimase fino al 1948, anno in cui retrocesse. In quell'annata gioc\u00f2 anche il famoso telecronista Sandro Ciotti. Gli anni successivi portarono grandi risultati anche se la societ\u00e0 era sempre alla ricerca di presidenti capaci soprattutto economicamente di garantirle il salto di qualit\u00e0. I campionati si susseguirono senza molti sussulti fino alla stagione 1960-1961 quando un gruppo di dirigenti decise di costituire una nuova squadra nel capoluogo. Nacque cos\u00ec l'A.C. Viterbo che rilev\u00f2 il titolo di categoria del Montefiascone e partecip\u00f2 allo stesso campionato della Viterbese (Prima Categoria) disputando cos\u00ec il primo derby tra biancorossi e giallobl\u00f9. La squadra biancorossa resistette soltanto due anni, per poi cedere il titolo per problemi finanziari.\nNel 1964-1965 con l'allenatore ungherese Bela Kovacs si sfior\u00f2 la promozione in Serie D, ma soltanto nel 1967 la Viterbese approd\u00f2 a quella che allora era la Quarta Serie. Fu l'anno del presidente Enrico Rocchi, il quale riport\u00f2 la Viterbese in Serie C ove nel primo anno i giallobl\u00f9 furono inseriti nel girone meridionale e le difficolt\u00e0 non furono poche.\nNel 1972-1973 ci furono le dimissioni del presidente Rocchi e la retrocessione in Serie D facendo aspettare altri due anni prima di ritrovare la Viterbese in Serie C, dove nel 1975 vinsero la concorrenza del Civitavecchia Calcio. A guidare la squadra fu confermato Persenda, il quale per\u00f2 non riusc\u00ec a ripetere l'exploit dell'anno precedente e quindi, i giallobl\u00f9 furono costretti a ritornare tra i dilettanti per la peggiore differenza reti.\nGli anni '80 sono stati caratterizzati da continue difficolt\u00e0 societarie culminate con la retrocessione nel campionato di Promozione, inferno dove la Viterbese rimase per tre anni.\nNel 1986, divenne presidente l'argentino Omar S\u00edvori, ex fuoriclasse della e Pallone d'oro 1961. Col suo arrivo, i giallobl\u00f9 tornarono nel Campionato Interregionale nel 1988. Grazie ai buoni rapporti mantenuti da S\u00edvori con la famiglia Agnelli, il 27 novembre dello stesso anno la Viterbese disput\u00f2 una storica amichevole con la Juventus di Michel Platini, terminata con il risultato di 3-3, davanti a diecimila spettatori assiepati sulle tribune dell'impianto della citt\u00e0 laziale.\nGli anni Novanta.\nNel 1991 la squadra retrocesse di nuovo e solo un ripescaggio permise alla squadra di rimanere nell'Interregionale. Il 1991-1992 sembra l'anno decisivo per il grande salto; la squadra viene affidata a Berrettini e la Viterbese, dopo un avvio stentato, ingran\u00f2 la marcia e all'ultima giornata era a pari punti con Acilia e L'Aquila al primo posto in classifica. Nell'ultima giornata di campionato \u00e8 di scena a Grosseto contro la squadra locale gi\u00e0 matematicamente retrocessa, con una vittoria si andrebbe agli spareggi promozione. La gara viene disputata di fronte a tantissimi tifosi accorsi da Viterbo ma l'uno a uno finale lascia l'amaro in bocca a tutti: mai negli ultimi anni si era riusciti ad andare cos\u00ec vicini alla promozione in Serie C. Nella stagione successiva arriv\u00f2 Angelo Deodati e la squadra ottenne un terzo posto dietro alla Maceratese e al .\nNel 1993-1994 con il Teramo vincitore del torneo, la Viterbese incontr\u00f2 nel proprio girone la declassata oltre ai tradizionali e pi\u00f9 quotati rivali.\nNel 1994-1995 dopo 18 anni la Viterbese ritorn\u00f2 in Serie C2 con un continuo testa a testa contro la fino alla penultima giornata, quando i rossoverdi andarono via da Viterbo con il risultato finale di 1-1. La domenica successiva a Perugia, la Viterbese, di fronte a quasi duemila tifosi giallobl\u00f9 accorsi al Curi vinse 2-1 contro la Pontevecchio fu promossa in Serie C2. L'anno successivo, la Viterbese raggiunse i play-off per la Serie C1 nella gara in casa contro il .\nNel secondo anno tra i professionisti (1996-1997) la Viterbese cominci\u00f2 bene ma poi, nonostante rimanga sempre nelle zone alte della classifica, a fine campionato non raggiunse i play-off e per il terzo anno consecutivo la squadra affront\u00f2 il campionato di Serie C2; questa volta nel girone centrale. La Viterbese part\u00ec bene e fino alla 12\u00aa giornata si trov\u00f2 a combattere per il primo posto in classifica contro la SPAL. Tuttavia i giallobl\u00f9 disputarono un pessimo girone di ritorno terminando il campionato a un passo dai play-off.\nNel 1997 arriv\u00f2 a Viterbo il \"patron\" Luciano Gaucci il quale in pochi mesi rivoluzion\u00f2 la societ\u00e0. Nella stagione 1998-1999, dopo poche giornate di campionato esoner\u00f2 l'allenatore Iacolino chiamando al suo posto Paolo Beruatto, un avvicendamento che cambi\u00f2 completamente l'andamento nel torneo: creando un gruppo molto compatto, la squadra arriv\u00f2 in testa alla 14\u00aa giornata e non lasci\u00f2 pi\u00f9 la vetta della classifica, ottenendo la promozione in Serie C1.\nGaucci, l'anno successivo, chiam\u00f2 per la prima volta nella storia del calcio un allenatore donna, Carolina Morace che improvvisamente fece salire alle cronache su tutte le televisioni nazionali e internazionali la squadra giallobl\u00f9. Alla 2\u00aa giornata la Morace in disaccordo con il presidente si dimise e al suo posto arriv\u00f2 Roselli dove la permanenza a Viterbo dur\u00f2 solo cinque giornate venendo sostituito da Paolo Stringara. Alla 28\u00aa giornata anche Stringara venne esonerato e arriv\u00f2 Maurizio Viscidi che port\u00f2 i giallobl\u00f9 ai play-off incontrando l' e venendo eliminati in semifinale per la Serie B.\nGli anni Duemila.\nGaucci abbandon\u00f2 la presidenza e venne sostituito da Gennaro Aprea, senza prospettive di un campionato di vertice. Dopo poche giornate gli allenatori Dell'Orto e Angelo Gregucci vennero esonerati e arriv\u00f2 Fausto Silipo. I risultati per\u00f2 non arrivarono, e anche Silipo venne allontanato chiamando al suo posto Pietro Paolo Virdis. Nonostante l'avvicendamento, la squadra precipit\u00f2 nelle zone basse della classifica e quando tutto ormai sembra compromesso il presidente Aprea chiam\u00f2 Rosolino Puccica, il quale riusc\u00ec a evitare la retrocessione diretta arrivando ai play-out nello spareggio salvezza con la vinto 1-0 e nel ritorno di Nocera Inferiore (1-1) con salvezza finale.\nNel 2001-2002 venne confermato Puccica, ma i giallobl\u00f9 vengono descritti dai giornali coma una squadra di ragazzini, destinati alla retrocessione diretta, invece la squadra viaggi\u00f2 per buona parte del campionato nella zona alta della classifica.\nLa stagione 2002-2003 si apr\u00ec con Gennaro Aprea e si concluse con Fabrizio Capucci come presidente che con il suo arrivo incominci\u00f2 un periodo positivo della squadra che torn\u00f2 a giocare a calcio trascinata dal capitano Martinetti e da Vincenzo Santoruvo risalendo dal fondo classifica e raggiungendo la salvezza matematica con una domenica di anticipo.\nNel campionato 2003-2004 la Viterbese rimase in testa alla classifica per ben 15 giornate nel girone di andata, ma nel girone di ritorno gli otto pareggi ottenuti ne preclusero la vittoria finale. I play-off per la Serie B furono comunque raggiunti. Nella semifinale con l' la Viterbese vinse per 2-1 in Sicilia e per 1-0 in casa. Nella finale, tuttavia, la Viterbese in casa non riusc\u00ec ad andare oltre lo 0-0 contro il e nel match di ritorno a Crotone i giallobl\u00f9 subirono una sconfitta per 3-0.\nL'anno successivo la Viterbese non venne iscritta al campionato di Serie C1 e il presidente Capucci vendette la squadra a Greco, il quale non present\u00f2 la fideiussione per l'iscrizione. Dopo un'estate travagliata, l'Unione Sportiva Viterbese Calcio venne definitivamente estromessa dal campionato di Serie C1. Nel mese di aprile del 2005 la societ\u00e0 venne dichiarata fallita e venne aperta un'inchiesta che port\u00f2 all'arresto dell'ex presidente Fabrizio Capucci, dell'ex direttore generale Giorgio Chessari, dell'amministratore delegato Giuseppe Fienghi, in carica dal giugno al settembre del 2004, e all'emissione di una quarta ordinanza di custodia cautelare in carcere per Francesco Greco. I quattro vennero accusati di bancarotta fraudolenta ed emissione di fatture false.\nA.S. Viterbo Calcio.\nNell'estate 2004 nacque l'Associazione Sportiva Viterbo Calcio, che grazie al lodo Petrucci venne ammesso al campionato di Serie C2 con Angelo Venanzi presidente. In panchina venne chiamato il tecnico Carlo Susini che, nonostante la partenza in ritardo, viene formata una squadra all'ultimo momento. L'inizio sembr\u00f2 positivo, ma poi cominciarono le sconfitte e i giallobl\u00f9 crollarono inesorabilmente in fondo alla classifica dove nemmeno Giuseppe Galderisi riusc\u00ec a evitare i play-out. Da ricordare l'ammutinamento dei giocatori dopo l'esonero di Galderisi, in conseguenza al quale l'allenatore venne richiamato sulla panchina giallobl\u00f9. I play-out per non retrocedere in Serie D finirono con 2 vittorie dei giallobl\u00f9 (3-0 e 0-1) contro il Tolentino.\nLa stagione 2005-2006 incominci\u00f2 con il nuovo presidente Pecorelli e la panchina venne affidata a Carlo Perrone, gi\u00e0 tecnico della berretti giallobl\u00f9. I risultati non furono entusiasmanti e gi\u00e0 alla 4\u00aa giornata il presidente decise di cambiare tecnico chiamando Andrea Chiappini. La Viterbese comunque navig\u00f2 nella parte bassa della classifica per tutto il girone di andata, poi nel finale di campionato arrivarono i risultati, e la squadra risal\u00ec fino ai posti utili per i play-off, sfiorati per pochissimi punti con al termine del campionato una penalizzazione di due punti, per illecito amministrativo.\nNell'estate 2006, a causa dei debiti, la societ\u00e0 venne rilevata da un gruppo capeggiato da Gianni Bisanti, che rese possibile l'iscrizione al campionato di Serie C2 e il ritorno alla denominazione di Associazione Sportiva Viterbese Calcio con, alla guida della squadra, il duo tecnico Tamborini e Pochesci e con quest'ultimo che ufficialmente ricopr\u00ec la carica di direttore tecnico. Nei primi giorni di febbraio si dimise l'allenatore Sandro Pochesci e al suo posto venne chiamato il tecnico reatino Sergio Pirozzi che per quasi tutto il campionato fece rimanere la Viterbese a ridosso della zona play-off, centrando la salvezza con diverse giornate di anticipo. Da segnalare, nel corso della stagione, il cambio di presidenza che pass\u00f2, dopo una lunga diatriba, all'imprenditore Alberto Maggini.\nLa stagione 2007-08 incominci\u00f2 con un punto di penalizzazione assegnato alla squadra e con l'ingaggio come allenatore di Roberto Rambaudi, famoso ex giocatore di parecchie squadre di Serie A tra cui la Lazio. La squadra nelle prime partite stent\u00f2 e i risultati non arrivarono. Dopo alcune giornate in cui la Viterbese era rimasta a 0 punti in classifica e distanziata di parecchi punti dalla penultima, incominciarono ad arrivare le prime vittorie e alla 18\u00aa giornata arriv\u00f2 a soli 2 punti dalla zona play-out. La squadra retrocesse in Serie D in seguito ai play-out persi con il Viareggio.\nIl ritorno tra i dilettanti.\nNell'estate 2008 dopo numerosi fallimenti in Serie C1 e Serie C2 che alimentarono la speranza di un ripescaggio che non si verific\u00f2, la squadra fu iscritta nel girone G della Serie D.\nNella stagione 2008-2009 la Viterbese giunge 3\u00ba nel proprio girone accedendo cos\u00ec ai play-off, nei quali elimina in casa rispettivamente il Gaeta (2-1) e l'Arzachena (4-1).\nGrazie a questi successi si aggiudica l'accesso al triangolare a gironi, dove incontra in trasferta il Chioggia ottenendo un'inaspettata vittoria (0-1) che, sommata alla sconfitta casalinga del Renate (altra squadra del girone) contro lo stesso Chioggia (1-2), la pongono in una posizione favorevole per il passaggio alle semifinali.\nTuttavia la compagine giallobl\u00f9 deve ancora ospitare al Rocchi il Renate, il quale otterrebbe la qualificazione solo in caso di successo; la Viterbese si trova per 2 volte in vantaggio, ma i lombardi si impongono per 3-2 accedendo alle semifinali ed eliminando la Viterbese.\nNei due campionati successivi (2009-2010 e 2010-2011), la compagine giallobl\u00f9 non riesce a centrare la promozione che consentirebbe il ritorno nel campionato professionisti, concludendo entrambi i campionati al ridosso dei posti utili per i play-off. Nella seconda stagione di Serie D, va ricordato il ritorno a Viterbo del bomber Omar Martinetti.\nLa stagione 2011-2012 incomincia sotto i migliori propositi per la vittoria finale del campionato, ma dopo la prima giornata viene esonerato l'allenatore Raffaele Sergio a causa di diverbi con la societ\u00e0 e viene chiamato Alessandro Conticchio alla prima esperienza come allenatore. L'11 marzo 2012 il presidente Giuseppe Fiaschetti lascia la presidenza per volare a Londra per la costruzione di \"Casa Italia\" i Giochi Olimpici ospitati nella capitale britannica. Successivamente, il 28 marzo 2012 l'allenatore Conticchio si dimette dopo un campionato vissuto a centro classifica senza particolari sussulti e due sonore sconfitte consecutive: lo 0-4 casalingo contro il Todi e il 4-0 subito nella semifinale di Coppa Italia di Serie D in Campania contro il Sant'Antonio Abate. In sostituzione del precedente tecnico, viene chiamato l'allenatore Oberdan Biagioni che porter\u00e0 la squadra al nono posto finale, peggior risultato degli ultimi ventidue anni.\nLa stagione 2012-2013 anche se molto problematica a causa delle vicende legate all'ambito societario, si chiuse al terzo posto del girone E con alla guida tecnica Massimiliano Farris. La squadra partecipa ai play-off ma viene eliminata dal Virtus Castelfranco. Al termine della stagione, la Viterbese rinuncia allo Stadio Enrico Rocchi sancendo il fallimento dell'Associazione Sportiva Viterbese Calcio.\nA.S. Viterbese Castrense.\nNell'estate del 2013, Piero Camilli, presidente dell'A.D.C. Castrense, porta a Viterbo il titolo sportivo della sua squadra creando l\"'A.D.C. Viterbese Castrense\" dopo la fusione con l'A.S.D. Real Pool Viterbo.\nLa stagione, in Eccellenza Laziale, incomincia bene con cinque vittorie consecutive e la testa della classifica, ma al primo stop (3-3 in casa de Ladspoli) viene esonerato l'allenatore Claudio Solimina. Al suo posta torna Sergio Pirozzi, la cui avventura sulla panchina giallobl\u00f9 dura solo quattro giornate, infatti dopo due sconfitte, un pareggio e una sola vittoria, torna Claudio Solimina. Il suo ritorno porta undici risultati utili consecutivi, nove vittorie (di cui una nello scontro al vertice con il Rieti) e due pareggi, e il ritorno in vetta alla classifica. La sconfitta nella finale regionale di Coppa Italia Dilettanti contro l'Empolitana Giovenzano (3-1), non gradita dalla societ\u00e0, unitamente alla prima sconfitta del suo nuovo corso per 5-1 sul campo del Grifone Monteverde, per\u00f2, porta il tecnico alle dimissioni. A sostituirlo viene chiamato l'ex portiere Attilio Gregori che trascina la squadra a dieci vittorie (nove consecutive), un pareggio e una sola sconfitta, conquistando cos\u00ec la promozione in Serie D proprio nello scontro diretto contro il Rieti, con due giornate d'anticipo.\nNella stagione 2014-2015 la Viterbese si classifica seconda nel girone G della Serie D, raggiungendo i play-off, nei quali viene eliminata nella quinta fase dal ai tiri di rigore.\nIl ritorno nel calcio professionistico.\nNella stagione 2015-2016 la Viterbese vince il girone G della Serie D e torna tra i professionisti dopo otto anni di assenza, ottenendo la promozione in Lega Pro. Il 5 giugno 2016 si aggiudica per la prima volta nella propria storia lo scudetto di Serie D, battendo il Piacenza.\nNella stagione 2016-2017 \u00e8 inserita nel girone A della Lega Pro dove riesce a piazzarsi in zona play-off, da cui \u00e8 per\u00f2 eliminata al primo turno dalla .\nNella stagione 2017-2018 nuovamente inserita nel girone A la Viterbese ottiene il quinto posto in classifica e raggiunge la finale di Coppa Italia di Serie C, dove \u00e8 sconfitta dall'. Nei play-off elimina il , la e il , non riuscendo per\u00f2 a superare nei quarti di finale il .\nNella stagione 2018-2019, inserita nel girone C, arriva dodicesima in campionato ma vince la Coppa Italia Serie C 2018-2019 in finale contro il , qualificandosi di diritto ai quarti di finale della fase nazionale dei play-off dove per\u00f2 viene eliminata dall' dopo aver perso 3-0 all'andata in trasferta e 0-2 in casa il ritorno.\nIl 18 luglio 2019 la societ\u00e0 viene acquistata dall\u2019imprenditore Marco Arturo Romano, originario di Cassino, e la squadra partecipa nella stagione 2019-2020 alla Serie C. Il campionato viene interrotto a marzo 2020 a causa della pandemia di coronavirus. Nel giugno 2020 si decide di cambiare la denominazione sociale in U.S. Viterbese 1908.\nAllenatori e presidenti.\nDi seguito la cronologia degli allenatori e dei presidenti.\nCalciatori.\nContributo alle Nazionali.\nUn giocatore ha disputato incontri della nazionale durante la militanza in giallobl\u00f9, si tratta di Linas M\u0117gelaitis che \u00e8 sceso in campo 7 volte con la Nazionale lituana.\nTifoseria.\nI primi gruppi di tifosi organizzati risalgono alla fine degli anni '70 ed erano di matrice destroide. Nel 1997, dall'unione di vari gruppi formatisi negli anni quali i \"Viking\" e l\"Opposta Fazione\", nasce la \"Brigata Etrusca\", che per circa dieci anni divenne il gruppo principale, affiancato da formazioni minori come \"Avanguardia\" e \"Regime\". La \"Brigata Etrusca\" \u00e8 stata il gruppo a cui la citt\u00e0 era pi\u00f9 affezionata e quello che \u00e8 riuscito a catalizzare allo stadio un sostegno unito e genuino per la squadra. Negli anni successivi, in tempi di crisi sia per la societ\u00e0 che per il movimento ultras, sono nati e durati pochi anni i gruppi \"Questione di Stile\", \"N.S.L.M. 1908\" (acronimo di Noi Sopra Le Macerie) ed \"Estrema Appartenenza\".\nPrecedentemente, era presente il gruppo dei \"Cani sciolti\".\nAttualmente, il gruppo ultras principale dei giallobl\u00f9 \u00e8 il \"VETUS URBS 1908\", posizionato al centro della curva Nord, nato dalle ceneri dell\"N.S.L.M. 1908\". Oltre a quest'ultimo, a partire dal 2013, sono nati anche altri gruppi che seguono le partite dei giallobl\u00f9 come: \"Antichi Valori\", \"Old Manners\", \"Figli di Maria\", \"Ceres\", \"Gruppo Bomba\" e \"Made in Etruska\"."}
{"id": "1411063", "revid": "339392", "url": "https://it.wikipedia.org/wiki?curid=1411063", "title": "Associazione Sportiva Viterbo Calcio", "text": ""}
{"id": "1411066", "revid": "112455882", "url": "https://it.wikipedia.org/wiki?curid=1411066", "title": "Antonio Abbondanti", "text": "Biografia.\nAl servizio di Pier Luigi Carafa, governatore di Fermo, poi vescovo di Tricarico e, dal giugno 1624 al settembre del 1634, nunzio apostolico a Colonia, l'Abbondanti vi rivest\u00ec l'incarico di segretario della nunziatura, assumendone anche l'interim nel 1652.\nNella citt\u00e0 tedesca pubblic\u00f2 nel 1625 il poemetto satirico ed eroicomico \"Viaggio di Colonia\" raccontando del viaggio intrapreso da Fermo a Roma e a Colonia col Carafa, rifacendosi a un modello gi\u00e0 utilizzato da altri scrittori come Cesare Caporali, Francesco Berni e Camillo Scroffa. Nel 1630, dopo un altro viaggio nei Paesi Bassi, pubblic\u00f2 ad Anversa, il poemetto sacro \"La Giuditta\", le \"Rime sacre, morali e varie\", dedicate al Carafa, dalle quali si rileva, in particolare, che l'Abbondanti era stato membro dell'\u00abAccademia degli Avvivati\u00bb di Bologna, e un \"Elogio\" del conte di Tilly, quest'ultimo sotto lo pseudonimo di Ercole Cristiano.\nAncora a Colonia, nel 1641 pubblic\u00f2 il \"Breviario delle guerre dei Paesi Bassi\", narrando della rivolta antispagnola del 1559."}
{"id": "1411077", "revid": "1652635", "url": "https://it.wikipedia.org/wiki?curid=1411077", "title": "Latifoglie", "text": "Si definiscono latifoglie quelle piante, alberi o arbusti, erbacee o legnose, caratterizzate da foglie larghe a prescindere dalla loro forma. Il termine latifoglie si contrappone all'altro aghifoglie, cio\u00e8 con foglie filiformi. Il termine \u00e8 impreciso se usato in ambito scientifico, ed \u00e8 comunemente utilizzato come sinonimo di \"Angiospermae\". Molte piante latifoglie sono anche caducifoglie, ma ce ne sono anche di sempreverdi con la lamina ampia, per esempio: il carrubo Ceratonia siliqua.\nEsempi tra le caducifoglie sono: il pistacchio (\"Pistacia vera\"), il biancospino comune (\"Crataegus oxyacantha\"), il gelso nero (\"Morus nigra\"), il sorbo domestico (\"Sorbus domestica\"), il kaki (\"Diospyros kaki\"), il corniolo (\"Cornus mas\"), il nespolo comune (\"Mespilus germanica\"), il giuggiolo (\"Ziziphus jujuba\")."}
{"id": "1411078", "revid": "287204", "url": "https://it.wikipedia.org/wiki?curid=1411078", "title": "Himation", "text": "Lhimation () era un capo di abbigliamento dell'antica Grecia, che inizialmente veniva indossato dagli uomini sul chitone svolgendo il ruolo di un cappotto; in seguito fu utilizzato da solo, svolgendo quindi le funzioni di chitone e di cappotto, e si introdusse il termine \"achiton\" () per indicare chi indossava solo l'himation. Si portava sopra una spalla, ma, a differenza della clamide, non richiedeva di essere fissato tramite una fibula. \nFu indossato anche dalle donne, che lo portavano diagonalmente su una spalla insieme al chitone."}
{"id": "1411091", "revid": "123982022", "url": "https://it.wikipedia.org/wiki?curid=1411091", "title": "Galloanserae", "text": "I galloanseri (Galloanserae) sono un clade comprendente i due cladi (Galliformes) e (Anseriformes). \nGli studi sulle similitudini anatomiche e molecolari suggeriscono che questi due gruppi sono strettamente imparentati da un punto di vista evolutivo.\nEvoluzione.\nI galloanseri furono il primo clade di neognati conosciuti, e forse tutti gli altri cladi si sono evoluti da questo. Dagli scarsi fossili che sono stati finora recuperati si \u00e8 intuito che era gi\u00e0 largamente diffuso - infatti forma il gruppo principale dei moderni uccelli - fin dalla fine del Cretaceo, ipotesi, questa, al giorno d'oggi, generalmente accettata da tutti. Fossili come \"Vegavis\" indicano anseriformi relativamente moderni - appartenenti, nonostante tutto, a una linea estinta al giorno d'oggi - erano contemporanei dei dinosauri non-aviani. Diversamente dai galliformi, pi\u00f9 conservatori da un punto di vista morfologico, gli anseriformi si sono adattati ad un'alimentazione basata sul filtraggio e sono caratterizzati da un grande numero di autapomorfie in relazione al proprio stile di vita. I sistemi di nutrizione estremamente avanzati degli anseriformi, insieme alle similitudini dell'antico anseriforme \"Presbyornis\" con i pivieri, hanno fatto classificare da alcuni scienziati del passato gli anseriformi con i caradriiformi. Comunque, un valido supporto al raggruppamento dei galloanseri \u00e8 emerso in tempi pi\u00f9 recenti grazie agli studi basati su nuove analisi molecolari e morfologiche; il clade Galloanserae continua ad essere accettato come una genuina linea evolutiva dalla maggior parte degli scienziati."}
{"id": "1411092", "revid": "1522738", "url": "https://it.wikipedia.org/wiki?curid=1411092", "title": "S\u00fcd-Tiroler Freiheit", "text": "S\u00fcd-Tiroler Freiheit (per esteso S\u00fcd-Tiroler Freiheit - Freies B\u00fcndnis f\u00fcr Tirol, in italiano \"Libert\u00e0 Sud-Tirolese - Libera alleanza per il Tirolo\") \u00e8 un partito politico della provincia autonoma di Bolzano, fondato e guidato da Eva Klotz, figlia di Georg Klotz.\nStoria.\nI prodromi della nascita del partito risalgono a maggio 2007, quando in seno all'Union f\u00fcr S\u00fcdtirol (siglato UFS, al tempo uno dei partiti di riferimento dell'indipendentismo sudtirolese) sorsero polemiche tra i due esponenti pi\u00f9 in vista, Eva Klotz e Andreas P\u00f6der. Quest'ultimo aveva infatti presentato al congresso degli iscritti una mozione che rafforzasse le prerogative e le competenze dell'\"Obmann\" (presidente), ottenendone l'approvazione con un risicato margine (76 voti favorevoli contro 70 contrari).\nNon accettando il verdetto congressuale, la Klotz e i dissidenti decisero poco dopo di fuoriuscire dall'UFS e di costituirsi in quello che venne definito come un nuovo \"movimento di raccolta\", la S\u00fcd-Tiroler Freiheit.\nIl nuovo partito fece il suo esordio alle elezioni provinciali del 2008, raccogliendo il 4,9% dei voti ed eleggendo consiglieri la leader Klotz e Sven Knoll.\nAlla successiva tornata elettorale, nel 2013 i consensi del partito salirono al 7,2%, permettendo di eleggere un terzo consigliere: ai riconfermati Eva Klotz e Sven Knoll si aggiunse Bernhard Zimmerhofer.\nSempre nel 2013 il partito lanci\u00f2 l'iniziativa \"Selbstbestimmung 2013\", una sorta di referendum autogestito (privo di effettiva validit\u00e0 legale e giuridica) realizzato in parte online e in parte mediante gazebo per sondare l'opinione dei cittadini provinciali sul tema dell'autodeterminazione: a detta delle fonti interne al movimento, esso avrebbe rivelato una schiacciante maggioranza favorevole alla secessione dall'Italia.\nIl 17 novembre 2014 Eva Klotz si dimise per motivi personali da consigliera provinciale e venne sostituita dalla candidata pi\u00f9 votata tra i non eletti, Myriam Atz Tammerle.\nAlle elezioni provinciali 2018 la S\u00fcd-Tiroler Freiheit scont\u00f2 il complessivo calo di consenso di tutta l'area ideologica secessionista: rispetto al 2013 perde infatti oltre 4000 voti e scende sotto il 6% dei consensi, confermando i soli consiglieri Knoll e Atz Tammerle.\nIdeologia.\nIl partito si presenta come \"alleanza liberale-patriottica che reclama il diritto all'autodeterminazione per il Popolo Sudtirolese\". \nIn dettaglio, l'obiettivo fondamentale \u00e8 l'indipendenza dall'Italia, seguita dalla riannessione del \"Tirolo Meridionale\" (l'odierna provincia autonoma di Bolzano ceduta dall'impero austro-ungarico alla fine della prima guerra mondiale) allo Stato Federato del Tirolo. \nAlcune campagne di propaganda, come quelle effettuate nel 2009 presso il passo del Brennero, con l'apposizione sul lato austriaco di un cartello recante la dicitura \"S\u00fcd-Tirol ist nicht Italien!\", rendono maggiormente evidente la sua natura secessionista.\nUn altro punto imprescindibile del programma \u00e8 la tutela delle popolazioni altoatesine di lingua tedesca e ladina. \nAltre opinioni riguardano l'immediata richiesta di una maggiore autonomia in vari ambiti: la concessione di doppia cittadinanza italo-austriaca ai cittadini altoatesini, ampliamento del diritto all'uso della lingua madre (citando ad esempio i foglietti illustrativi dei farmaci), libert\u00e0 nella scelta dei programmi scolastici, con un maggior spazio concesso all'insegnamento della storia tirolese \"senza mistificazioni\", l'eliminazione dei toponimi italiani introdotti da Ettore Tolomei nel prontuario dei nomi locali dell'Alto Adige in favore di quelli anticamente in uso, nonch\u00e9 l'abbattimento dei monumenti costruiti nel periodo del Fascismo .\nMembro dell'Alleanza Libera Europea, dichiara inoltre di essere distante da qualsiasi forma di estremismo , sebbene alcuni osservatori lo collochino nell'estrema destra ed altri ancora abbiano addirittura rilevato una contiguit\u00e0 con movimenti neonazisti, essenzialmente in riferimento al consigliere provinciale Sven Knoll. In merito a tale circostanza, l'allora procuratore capo di Bolzano Cuno Tarfusser precis\u00f2 che Knoll non era indagato e che, a quanto ne sapeva, il partito aveva in passato allontanato esponenti ritenuti eccessivamente vicini all'estrema destra. \nAltri ancora lo collocano a sinistra. Il movimento sostiene attivamente i diritti civili, compresi quelli degli omosessuali."}
{"id": "1411093", "revid": "44939", "url": "https://it.wikipedia.org/wiki?curid=1411093", "title": "S\u00fcdtiroler Freiheit", "text": ""}
{"id": "1411094", "revid": "92719", "url": "https://it.wikipedia.org/wiki?curid=1411094", "title": "Selvaggina da penna", "text": ""}
{"id": "1411095", "revid": "599013", "url": "https://it.wikipedia.org/wiki?curid=1411095", "title": "Worms (disambigua)", "text": ""}
{"id": "1411101", "revid": "1272592", "url": "https://it.wikipedia.org/wiki?curid=1411101", "title": "Vel'skij rajon", "text": "Il distretto di Vel'sk (, \"Vel'skij municipal'nyj rajon\") \u00e8 un \"rajon\" dell'Oblast' di Arcangelo, in Russia. Il centro amministrativo che dista 750 chilometri da Mosca, \u00e8 la citt\u00e0 di Vel'sk, con 27.000 abitanti. La sua densit\u00e0 \u00e8 di 5,8 abitanti per chilometro quadrato."}
{"id": "1411102", "revid": "767487", "url": "https://it.wikipedia.org/wiki?curid=1411102", "title": "Eisley", "text": "Gli Eisley sono un gruppo musicale statunitense, formatosi nel 1997, proveniente da Tyler (Texas), che comprende i quattro fratelli Chauntelle, Sherri, Stacy, Weston DuPree e il cugino Garron DuPree.\nBiografia.\nOriginari della citt\u00e0 di Tyler nella contea di Smith, Texas, il gruppo si \u00e8 formato nel 1997 quando Chauntelle e Sherri cominciarono ad appassionarsi alla musica ascoltando gruppi come i Beatles, i Radiohead e Jeremy Enigk. La sorella Stacy (8 anni all'epoca) e il fratello Weston (10) si aggiunsero in seguito. Il bassista fu l'unico ruolo che cambi\u00f2 pi\u00f9 volte. Inizialmente ci fu Amy Whittaker (fino al 1998), Taylor Muse (sotto cui apparve il primo nome Mos Eisley), Jonathan Wilson (dal 2001 al 2005) e infine il cugino Garron DuPree (aveva 15 anni).\nAnche il nome cambi\u00f2 pi\u00f9 volte: inizialmente furono The Towheads, ma in seguito lo cambiarono in Mos Eisley, ispirandosi alla base spaziale di Star Wars. Questo nome per\u00f2 avrebbe potuto creare problemi legali e cos\u00ec decisero di diventare gli Eisley.\nCominciarono con i concerti locali, in Texas e nel 2003 si misero ad incidere per la Warner Bros. Records.\nParteciparono al tour dei Coldplay e nel 2003 vinsero il Dallas Observer Music Awards come \"Best New Artist\". Sono andati in tour anche con Brand New, Snow Patrol, New Found Glory, Hot Hot Heat, Switchfoot e Taking Back Sunday.\nCombinations \u00e8 uscito nell'estate 2007 e include il single Invasion. Il loro primo album, Room Noises, include Telescope Eyes, il loro titolo di maggior successo. Il loro ultimo album, The Valley, \u00e8 uscito nel 2011, ed include il singolo Smarter."}
{"id": "1411105", "revid": "287204", "url": "https://it.wikipedia.org/wiki?curid=1411105", "title": "Studiolo di Cosimo I", "text": " \nLo Studiolo di Cosimo I, o Tesoretto o Scrittoio del Duca, \u00e8 un piccolo ambiente \"segreto\" di Palazzo Vecchio a Firenze.\nStoria e descrizione.\nCostruito verso il 1545 nel piano ammezzato del palazzo, a poca distanza dalla camera da letto di Cosimo (che si era trasferito a Palazzo Vecchio nel 1540), era costituito da una stanzetta quadrangolare coperta sulle pareti da armadi con coperchi lignei e con la volta dipinta ad affresco. L'ambiente, che ha una finestrella su via della Ninna, veniva usato come scrigno privato (dove quindi non entrava nemmeno la servit\u00f9) del Duca: doveva conservare non solo oggetti preziosi (per i quali esisteva anche una seconda stanzetta detta del \"tesoretto\"), ma documenti personali, oggetti rari e curiosit\u00e0, piante medicinali e altri oggetti di interesse scientifico. Ci \u00e8 stato tramandato infatti come il futuro Granduca amasse talvolta creare in prima persona rimedi medicinali con complessi procedimenti; queste creazioni venivano talvolta inviate anche come dono ad altri sovrani europei.\nNel 1559 lo stanzino venne ridecorato su progetto di Giorgio Vasari, che dipinse sul soffitto i quattro evangelisti, mentre la sua \u00e9quipe cre\u00f2 nella volta le personificazioni delle \"Arti\" e delle \"Muse\": la \"Pittura\", la \"Scultura\", l'\"Architettura\" e la \"Musica\" agli angoli; l'\"Astronomia\", la \"Filosofia\", la \"Poesia\" e la \"Geometria\" ai lati; al centro i \"Simboli degli evangelisti\".\nQuesto fu il primo studiolo a venire costruito a Palazzo Vecchio, prima del pi\u00f9 grande e celebre Studiolo di Francesco I, figlio di Cosimo. A differenza dello studiolo del padre, Francesco band\u00ec qualsiasi raffigurazione religiosa dalla decorazione del suo studio privato e, per un maggiore isolamento, non fece aprire nessuna finestra.\nDello studiolo di Cosimo, raggiungibile da due scalette che partono dallo studiolo di Francesco, se ne persero le tracce durante il XVIII secolo, quando i Lorena dismisero l'uso del Palazzo. Fu riscoperto solo nel 1908, durante i lavori di restauro e ripristino generale che seguirono gli arbitrari interventi del periodo di Firenze Capitale.\nOggi i due studioli, a pochissima distanza l'uno dall'altro, sono visitabili con uno dei percorsi guidati di Muse. Esiste un'altra stanza, decorata dal pittore Bachiacca con figure vegetali e animali (1545), secondo il gusto per dettaglio minuto allora in voga, ma, pi\u00f9 difficilmente accessibile, \u00e8 in attesa di restauri."}
{"id": "1411106", "revid": "125754131", "url": "https://it.wikipedia.org/wiki?curid=1411106", "title": "Marianne (allegoria)", "text": "Marianne \u00e8 la rappresentazione nazionale allegorica della Repubblica francese.\nOrigine.\nRaffigurata come una giovane donna dal cappello frigio, \"la Marianne\" personifica la Repubblica francese e rappresenta la permanenza dei valori della Repubblica, ossia: \"Libert\u00e9, \u00c9galit\u00e9, Fraternit\u00e9,\" il motto utilizzato durante la Rivoluzione Francese dagli uomini e dalle donne che protestavano per i loro stessi diritti. La prima raffigurazione di quella che successivamente verr\u00e0 identificata con la \"Marianne\" \u00e8 nel celebre quadro \"La Libert\u00e0 che guida il popolo\" di Eug\u00e8ne Delacroix.\nEssa \u00e8 riprodotta fra l'altro nel logo della Repubblica francese, su monete e francobolli, in busti di marmo in tutti i comuni francesi, poich\u00e9 \u00e8 la rappresentazione simbolica della madre patria coraggiosa, nutrice e protettrice, forte nella guerra e nella pace. \u00abLaica, figlia dei Lumi, incarna nella sua bellezza la societ\u00e0 che rappresenta.\u00bb\nQuando in Francia fu instaurata la Terza Repubblica, \"La Marianne\" indic\u00f2 la costituzione e poi anche la Repubblica francese.\nAssociazione politica.\n\"La Marianne\" era anche il nome di un'associazione politica semiclandestina di ispirazione \"socialisteggiante\", sorta nella Francia occidentale dopo il colpo di Stato di Napoleone III e annientata con una forte azione repressiva nel marzo 1854.\nSimbolo.\nLa prima rappresentazione di una donna col berretto frigio, allegoria della Libert\u00e0 e della Repubblica, appare nella rivoluzione francese. L'origine del nome \"Marianne\" non \u00e8 noto con certezza, sebbene fosse molto diffuso nel XVIII secolo. Essa rappresenta la popolazione che si libera dalla monarchia e la nascente Repubblica. Durante la Terza Repubblica, statue e busti della \"Marianne\" si moltiplicano, in particolare nei comuni.\nRappresentazione iconica.\nFino al 1969 la \"Marianne\" era rappresentata da una \"anonima\" bellezza francese. Dal 1969 invece l'Association des maires de France (AMF) sceglie una celebrit\u00e0 francese per personificarla in un busto ed in altre rappresentazioni. La prima bellezza francese chiamata a identificare la \"Marianne\" fu Brigitte Bardot (1970), seguita poi da Mich\u00e8le Morgan (1972), Mireille Mathieu (1978), Catherine Deneuve (1985), In\u00e8s de la Fressange (1989), Laetitia Casta (2000) e Sophie Marceau (2012). \u00c9velyne Thomas fu scelta nel 2003 dal Comit\u00e9 de la Marianne d'Or.\nNumismatica e filatelia.\nLa Marianne \u00e8 effigiata sulle monete euro della Francia e su molti francobolli francesi."}
{"id": "1411109", "revid": "767487", "url": "https://it.wikipedia.org/wiki?curid=1411109", "title": "Heinrich Boie", "text": "Era il fratello di Friedrich Boie.\nBoie studi\u00f2 a Kiel e a Gottinga. All'universit\u00e0 si interess\u00f2 alla storia naturale attraverso le letture di Johann Friedrich Blumenbach e Friedrich Tiedemann. A Leida venne nominato assistente di Coenraad Jacob Temminck. Nel 1825 viaggi\u00f2 sull'isola di Giava con Salomon Muller allo scopo di raccogliere esemplari per il museo. Laggi\u00f9 mor\u00ec di febbre gialla."}
{"id": "1411111", "revid": "44627", "url": "https://it.wikipedia.org/wiki?curid=1411111", "title": "Nullstellensatz", "text": ""}
{"id": "1411115", "revid": "44627", "url": "https://it.wikipedia.org/wiki?curid=1411115", "title": "Ideale radicale", "text": ""}
{"id": "1411116", "revid": "115533", "url": "https://it.wikipedia.org/wiki?curid=1411116", "title": "Giuseppe Olivi (1769-1795)", "text": ""}
{"id": "1411120", "revid": "7077", "url": "https://it.wikipedia.org/wiki?curid=1411120", "title": "Protome", "text": "La protome (pronuncia: pr\u00f2tome; , \"protom\u00e9\", \"parte anteriore, busto\", dal verbo \u03c0\u03c1\u03bf\u03c4\u03ad\u03bc\u03bd\u03c9, tagliare; plurale: protomi) \u00e8 un elemento decorativo dipinto, inciso o in rilievo, molto diffuso nell'arte antica, costituito da testa o busto di uomo, animale o creatura fantastica, posto ad ornamento di elementi architettonici come mensole, cornici, frontoni.\nIl termine \u00e8 stato immesso nella terminologia artistica nel XIX secolo."}
{"id": "1411121", "revid": "287204", "url": "https://it.wikipedia.org/wiki?curid=1411121", "title": "Giuseppe Olivi", "text": ""}
{"id": "1411124", "revid": "125758670", "url": "https://it.wikipedia.org/wiki?curid=1411124", "title": "Genocidio del Ruanda", "text": "Il genocidio del Ruanda fu uno dei pi\u00f9 sanguinosi episodi della storia dell'umanit\u00e0 del XX secolo. Secondo le stime di Human Rights Watch, dal 7 aprile alla met\u00e0 di luglio del 1994, per circa 100 giorni, in Ruanda vennero massacrate sistematicamente (a colpi di armi da fuoco, machete pangas e bastoni chiodati) almeno 500.000 persone; le stime sul numero delle vittime sono tuttavia cresciute fino a raggiungere cifre dell'ordine di circa 800.000 o 1.000.000 di persone. Il genocidio, ufficialmente, viene considerato concluso alla fine dell'Op\u00e9ration Turquoise, una missione umanitaria voluta e intrapresa dai francesi, sotto egida dell'ONU.\nLe vittime furono prevalentemente di etnia Tutsi, corrispondenti a circa il 20% della popolazione, ma le violenze finirono per coinvolgere anche Hutu moderati appartenenti alla maggioranza del paese. L'odio interetnico fra Hutu e Tutsi, molto diffuso nonostante la comune fede cristiana, costitu\u00ec la radice scatenante del conflitto, pur se l'idea di una differenza di carattere razziale fra queste due etnie \u00e8 estranea alla storia ruandese e rappresenta semmai uno dei lasciti pi\u00f9 controversi del retaggio coloniale belga. Fu infatti l'amministrazione coloniale del Belgio che, a partire dal 1926, trasform\u00f2 quella che infatti era una semplice differenziazione socio-economica (gli Hutu erano agricoltori, i Tutsi allevatori; e gli scambi e i matrimoni misti fra i due gruppi erano comuni) in una differenza razziale basata sull'osservazione dell'aspetto fisico degli individui. Essi osservarono che i Twa, un terzo gruppo etnico dell'area, corrispondente ad appena l'1 % della popolazione, erano di bassa statura (come i pigmei), gli Hutu di media altezza, mentre i Tutsi erano di altezza maggiore, con lineamenti del volto e del naso pi\u00f9 sottili.\nCon l'introduzione della differenziazione tra i gruppi, essi si irrigidirono e non fu pi\u00f9 possibile cambiare gruppo. Nel periodo di colonizzazione belga i Tutsi andarono al potere, mentre agli Hutu erano riservate mansioni pi\u00f9 umili e meno retribuite. Dopo sanguinose rivolte e massacri, gli Hutu, con l'accordo dei belgi, presero il potere nel 1959\u20131962, momento che coincise con l'inizio della lunga persecuzione dei Tutsi. Molti di loro fuggirono nei Paesi limitrofi, soprattutto in Uganda. Nel periodo del genocidio, avvenuto nel 1994, gli Hutu erano il gruppo di popolazione maggiore, ed erano Hutu anche i due gruppi paramilitari principalmente responsabili dell'eccidio: gli Interahamwe e gli Impuzamugambi. \nPremesse.\nLa percezione di una divisione etnica da parte della popolazione del Ruanda \u00e8 in gran parte un effetto del dominio coloniale europeo, prima tedesco e poi belga. In Ruanda come in Burundi, i Tutsi rappresentavano l'aristocrazia della societ\u00e0, possedevano la terra e il bestiame e gestivano il potere politico, mentre gli Hutu svolgevano il lavoro agricolo e sovrintendevano al culto religioso. I belgi hanno ulteriormente allargato e alimentato la differenza tra questi due gruppi: giunti nel territorio alla fine del XIX secolo, presero a dialogare con la parte di popolazione detentrice del potere politico, i Tutsi, e privarono gli Hutu della loro autorit\u00e0 religiosa. Facendo perno, in seguito, sulla falsificazione dei dati storici e su un'interpretazione capziosa dei testi sacri, i belgi inculcarono nei Tutsi l'idea di presunti legami parentali tra gli europei e le popolazioni dell'Africa settentrionale, da dove i Tutsi originariamente sarebbero provenuti, ascrivendoli cos\u00ec ai popoli camiti. Con l'introduzione delle carte di identit\u00e0 negli anni 30 del '900 e la conseguente classificazione rigida dei ruandesi in base al loro status sociale e alle loro caratteristiche somatiche, che in particolare distinsero chiaramente fra Hutu e Tutsi, questi ultimi, in genere pi\u00f9 ricchi e compiacenti verso il potere coloniale, furono favoriti rispetto agli Hutu. L'antropologia razzista teorizz\u00f2 che i Tutsi fossero una razza diversa dagli Hutu, intrinsecamente superiore in quanto pi\u00f9 vicina a quella caucasica. Il fatto che Tutsi e Hutu siano due gruppi etnici distinti \u00e8 stato oggetto di un notevole dibattito, e oggi l'ipotesi di un'importante differenza di origine etnica viene raramente presa in considerazione.\nNel 1959 la rivolta degli Hutu contro la monarchia Tutsi condusse al referendum del 1961 e all'indipendenza del 1962, accompagnata dallo sterminio di oltre 100.000 Tutsi ed alla loro emigrazione in Uganda e Burundi. Nel 1966, in Burundi, una serie di colpi di stato alimentata dalle due etnie si concluse con la presa del potere da parte dell'aristocrazia Tutsi; nel 1972, un tentativo di colpo di stato Hutu port\u00f2 alla reazione violenta del governo, con lo sterminio di 200.000 Hutu. Nel 1973, in Ruanda, il generale Hutu Juv\u00e9nal Habyarimana procedette al colpo di stato e nel 1975 instaur\u00f2 un regime autoritario. In Burundi i sanguinosi scontri del 1988 provocarono decine di migliaia di vittime e furono seguiti da un governo parlamentare a maggioranza Hutu; ma l'esercito controllato dai Tutsi scaten\u00f2 la guerra civile ruandese e port\u00f2 un milione di profughi nei paesi vicini.\nNel 1990 il Fronte Patriottico Ruandese (RPF), gruppo politico-militare nato nella comunit\u00e0 Tutsi rifugiatasi in Uganda, tent\u00f2 il colpo di stato in Ruanda ed aliment\u00f2 una guerra civile, cui segu\u00ec il genocidio del 1994 e la presa del potere da parte dell'RPF. Profughi Hutu si rifugiarono in Zaire, dove furono massacrati a migliaia dai Tutsi nel 1996; inoltre la Tanzania venne accusata di ospitare ribelli Hutu. Il genocidio del 1994 si inserisce quindi in un contesto di rivalit\u00e0 etniche bilaterali e stermini di massa che coinvolsero l'intera regione fin dal 1962, per continuare anche dopo il 1994. Teatro degli eccidi, oltre al Ruanda, sono stati tutti i paesi confinanti: l'Uganda a nord, il Burundi a sud (che costituiva, insieme al Ruanda, la colonia belga Ruanda-Urundi), il Congo ad ovest e la Tanzania ad est.\nCronistoria.\nI Tutsi erano stati estromessi dal potere dagli Hutu che costituivano l'80% della popolazione e che, dalla rivoluzione del 1959, detenevano completamente il potere. Il 6 aprile 1994 l'aereo presidenziale dell'allora presidente Juv\u00e9nal Habyarimana, al potere con un governo dittatoriale dal 1973, fu abbattuto da un missile terra-aria, mentre il presidente era di ritorno insieme al suo omologo del Burundi Cyprien Ntaryamira, da un colloquio di pace.\nSubito dopo lo schianto dell'aereo, ma anche nella stessa mattinata del 6 aprile, con il pretesto di una vendetta trasversale, cominciarono i massacri, che si intensificarono dal 7 aprile a Kigali e nelle zone controllate dalle forze governative (FAR, Forze Armate Ruandesi), della popolazione Tutsi e di quella parte Hutu imparentata con questi o schierata su posizioni pi\u00f9 moderate, ad opera della Guardia Presidenziale e dei gruppi paramilitari Interahamwe e Impuzamugambi, con il supporto dell'esercito governativo. Il segnale dell'inizio delle ostilit\u00e0 fu dato dall'unica radio non sabotata, l'estremista \"RTLM\" che invitava, per mezzo dello speaker Kantano, a \"seviziare e ad uccidere gli \"scarafaggi\" tutsi\". Un ruolo rilevante, nell'istigazione del genocidio, lo hanno avuto anche gli ideologi del \"Akazu\" (composto dal circolo dei parenti pi\u00f9 stretti del presidente): intellettuali, studiosi, professori dell'universit\u00e0 ruandese di Butare, come F. Nahimana, C. Bizimungu, L.Mugesira. Per quest'ultimi il genocidio rappresentava l'unica via d'uscita, l'unico mezzo di sopravvivenza. Secondo questi \"ideologi\" i Tutsi sono una razza estranea proveniente dal Nilo, che ha occupato con la forza le terre degli Hutu riducendoli in schiavit\u00f9. Con lo sterminio dei Tutsi, finalmente, il popolo Hutu avrebbe recuperato l'identit\u00e0 e la dignit\u00e0 perdute.\nPer 100 giorni si susseguirono massacri e barbarie di ogni tipo; vennero massacrate pi\u00f9 di un milione di tutsi e hutu moderati in maniera pianificata e capillare. Uno dei massacri pi\u00f9 efferati fu compiuto a Gikongoro, l'allora sede dell'istituto tecnico di Murambi: oltre 27.000 tutsi vennero massacrati senza piet\u00e0 e la notte dalle fosse comuni il sangue usc\u00ec andando ad inumidire il terreno. Per dare un'idea sommaria di quello che avvenne, basti pensare che in un giorno vennero uccise circa ottomila persone di etnia tutsi, circa 333 all'ora, ovvero 5 vite al minuto.\nIl massacro non avvenne per mezzo di bombe o mitragliatrici, ma principalmente con il pi\u00f9 rudimentale ma altrettanto efficace machete. Il genocidio dei tutsi ebbe termine nel luglio 1994 con la vittoria dell'RPF nel suo scontro con le forze governative. Giunto a controllare l'intero paese l'RPF attu\u00f2 un programma di giustizia contro i responsabili del genocidio che aggrav\u00f2 ulteriormente la situazione umanitaria in quanto comport\u00f2 la fuga di circa un milione di profughi Hutu mischiati con gli estremisti Hutu verso i paesi confinanti Burundi, Zaire, Tanzania e Uganda per paura di essere giustiziati.\nUn genocidio preparato.\nL'uccisione dei Tutsi era stata ben organizzata dal governo ruandese. Quando il massacro \u00e8 iniziato, i miliziani hutu erano circa 30.000, o un membro della milizia ogni dieci famiglie. Venne organizzato a livello nazionale, con rappresentanti in ogni quartiere. Alcuni membri della milizia erano in grado di acquisire i fucili d'assalto AK-47 compilando il modulo di richiesta. Altre armi, come le granate, non venivano richieste tramite alcun lavoro d'ufficio e sono state quindi ampiamente distribuite dal governo. Molti membri dell'Interahamwe e Impuzamugambi erano muniti solo di machete.\nAnche dopo l'accordo di pace firmato ad Arusha nel 1993, alcuni uomini d'affari vicini al generale Habyarimana fecero importare 581.000 machete dalla Cina per aiutare gli Hutu nell'uccidere i Tutsi, perch\u00e9 erano pi\u00f9 economici delle pistole. Durante un notiziario del 2000 il \"The Guardian\" rivel\u00f2 che \"l'allora Segretario generale dell'ONU, Boutros Boutros-Ghali, gioc\u00f2 un ruolo importante nella fornitura di armi al regime Hutu, il quale ha realizzato una campagna di genocidio contro i Tutsi in Ruanda nel 1994. Come ministro degli esteri in Egitto, Boutros-Ghali ha facilitato un affare di armi nel 1990, che era di $26 milioni (18 milioni di sterline) di bombe di mortaio, lanciarazzi, granate e munizioni, trasferite da Il Cairo al Ruanda. Le armi furono utilizzate dagli Hutu in attacchi che hanno portato fino a 1.000.000 di morti\".\nIl Primo Ministro del Ruanda, Jean Kambanda, rivel\u00f2 durante la sua testimonianza davanti al Tribunale penale internazionale per il Ruanda che all'interno del governo ci furono apertamente delle discussioni riguardanti il genocidio e che \"...uno dei ministri del governo disse che era personalmente in favore di sbarazzarsi di tutti i Tutsi; senza i Tutsi, disse il ministro, tutti i problemi del Ruanda sarebbero risolti\". Oltre a Kambanda, gli organizzatori del genocidio includono il colonnello Th\u00e9oneste Bagosora, un ufficiale dell'esercito in pensione e molti funzionari governativi di alto livello e membri dell'esercito, come il generale Augustin Bizimungu.\nA livello locale, i pianificatori del genocidio includono sindaci e poliziotti. Gli Hutu e i Tutsi furono costretti a utilizzare carte d'identit\u00e0 che specificassero la loro etnia d'appartenenza. Queste carte venivano utilizzate come simboli che l'Interahamwe poteva controllare tramite la minaccia della forza. Il colore della pelle, la forma del naso, l'altezza e i lineamenti erano dei tratti fisici generali che venivano in genere utilizzati nella identificazione \"etnica\". I ruandesi dal colore pi\u00f9 chiaro, alti, naso fine e lineamenti sottili erano tipicamente Tutsi, il gruppo di minoranza, mentre i ruandesi dalla pelle pi\u00f9 scura in genere erano Hutu, il gruppo di maggioranza in Ruanda. In molti casi, gli individui Tutsi erano separati dalla popolazione generale e talvolta costretti ad essere schiavi degli Hutu. Le donne Tutsi sono state spesso invidiate per la loro bellezza e sono state frequentemente vittime di violenza sessuale.\nL'atteggiamento del mondo.\nLa storia del genocidio dei tutsi \u00e8 anche la storia dell'indifferenza dell'Occidente di fronte ad eventi percepiti come distanti dai propri interessi. Emblematico fu l'atteggiamento dell'ONU che si disinteress\u00f2 del tutto delle tempestive richieste di intervento inviategli dal maggiore generale canadese Rom\u00e9o Dallaire, comandante delle forze armate (2.500 uomini, ridotti a 500 un mese dopo l'inizio del genocidio) dell'ONU. Un passo tratto dal fax inviato all'ONU da Dallaire denuncia il rischio dell'imminente genocidio: \"Dal momento dell'arrivo dell'UNAMIR, (l'informatore) ha ricevuto l'ordine di compilare l'elenco di tutti i tutsi di Kigali. Egli sospetta che sia in vista della loro eliminazione. Dice che, per fare un esempio, le sue truppe in venti minuti potrebbero ammazzare fino a mille tutsi. (...) l'informatore \u00e8 disposto a fornire l'indicazione di un grande deposito che ospita almeno centotrentacinque armi... Era pronto a condurci sul posto questa notte - se gli avessimo dato le seguenti garanzie: chiede che lui e la sua famiglia siano posti sotto la nostra protezione.\"\nIl Dipartimento per le Missioni di Pace con sede a New York non invi\u00f2 la richiesta d'intervento alla Segreteria Generale n\u00e9 al Consiglio di sicurezza. Il 20 aprile 1994 il Segretario Generale delle Nazioni Unite present\u00f2 al Consiglio di Sicurezza il rapporto speciale S/1994/470 nel quale, descrivendo la situazione degli scontri etnici sottolineava l'impossibilit\u00e0 per la forza dell'UNAMIR, composta da 1705 uomini dopo il ritiro del contingente belga e del personale non essenziale, di perseguire gli obiettivi del suo mandato (di pace). Il rapporto conteneva quindi tre alternative di intervento:\nIl 21 aprile 1994 il Consiglio di Sicurezza delle Nazioni Unite vot\u00f2 all'unanimit\u00e0 la risoluzione 912 (1994) che adotta tra le tre alternative presentate dal Segretario Generale, la seconda. Nonostante i diversi rapporti presentati alla Commissione per i Diritti Umani dell'ONU, il Consiglio di Sicurezza, a causa del veto degli Stati Uniti d'America, non riconosce il genocidio in Ruanda. Inoltre, diversi paesi occidentali mandarono dei contingenti con l'unico scopo di salvare i propri cittadini. Fra questi spiccano il Belgio e la Francia; quest'ultima non solo non volle fermare i massacri (negli anni precedenti aveva armato e addestrato le FAR), ma anzi fiancheggi\u00f2 le milizie Hutu in ritirata dopo l'arrivo del RPF (tutsi).\nGli USA parlarono di \"atti di genocidio\" il 10 giugno 1994, dopo 2 mesi: tale atteggiamento attendista \u00e8 da mettere in relazione con la memoria ancora viva dei soldati americani massacrati nella Battaglia di Mogadiscio appena cinque mesi prima (3 ottobre 1993). Fatto da non trascurare, e che spesso viene tralasciato, \u00e8 il ruolo della Francia nel genocidio del Ruanda ed in particolare di Mitterrand, che prima appoggi\u00f2 i Tutsi per poi spingere gli Hutu alla rivolta (il commando pi\u00f9 violento nel genocidio dei tutsi, gli Interahamwe, voluto dal clan Habyarimana, era addestrato dall'esercito ruandese e anche da soldati francesi). Nel Regina Coeli del 15 maggio 1994, Papa Giovanni Paolo II chiese ai ruandesi la fine del massacro, affermando che \"essi stanno portando il paese verso l'abisso. Tutti dovranno rispondere dei loro crimini davanti alla storia e, anzitutto, davanti a Dio. Basta col sangue!\".\nConseguenze.\nNumerosi autori delle stragi rimasero impuniti o indirettamente protetti da paesi occidentali, come la Gran Bretagna, a causa dell'assenza di trattati di estradizione con il Ruanda. L'UNAMIR rest\u00f2 in Ruanda fino all'8 marzo 1996, con l'incarico di assistere e proteggere le popolazioni oggetto del massacro. L'ufficio dell'ONU fu capace di lavorare a pieni ranghi solo dopo il termine del genocidio, e questo ritardo cost\u00f2 alle Nazioni Unite una quantit\u00e0 di accuse che le portarono, nel marzo 1996 appunto, a ritirare i propri contingenti.\nNel corso del mandato, avevano perso la vita 27 membri dell'UNAMIR, 22 caschi blu, 3 osservatori militari, un membro civile della polizia in collaborazione con l'ONU e un interprete. Gran parte dei responsabili trovarono rifugio nel confinante Zaire (poi Repubblica Democratica del Congo). Gli odi razziali passarono cos\u00ec alle nazioni vicine: si suppone infatti che essi abbiano alimentato la Prima e la Seconda guerra del Congo (rispettivamente, 1996-1997 e 1998-2003), e che siano stati uno dei principali fattori della Guerra civile in Burundi (1993-2005).\nNel marzo 2008, un processo di appello ha condannato il sacerdote cattolico Athanase Seromba all'ergastolo, accusandolo di aver partecipato attivamente ai massacri dei tutsi senza mostrare segni di pentimento. Il 18 dicembre 2008, il tribunale internazionale speciale istituito ad Arusha, in Tanzania, ha condannato all'ergastolo per genocidio dei tutsi il colonnello Th\u00e9oneste Bagosora, nel 1994 a capo del Ministero della Difesa ruandese e ritenuto l'ideatore del massacro, il maggiore Aloys Ntabakuze e il colonnello Anatole Nsengiyumva. La vicenda \u00e8 stata ricostruita in film come \"Hotel Rwanda\" (2004), \"Accadde in aprile\" (2005), \"Shooting Dogs\" (2005) e \"Shake Hands with the Devil\" (2007) e nel primo episodio della serie documentario TV di AMAZON Prime \"This is Football\" (2019)."}
{"id": "1411125", "revid": "1522738", "url": "https://it.wikipedia.org/wiki?curid=1411125", "title": "Minoranza Tedesca", "text": "Minoranza Tedesca (in polacco: \"Mniejszo\u015b\u0107 Niemiecka\" - MN) \u00e8 un partito politico polacco rappresentante della minoranza tedesca in Polonia, nella Slesia di Opole (\"\u015al\u0105sk Opolski\").\nEssendo un partito di minoranza nazionale, non \u00e8 tenuto a raggiungere la soglia del 5% dei voti come gli altri partiti per potere accedere al Parlamento. La sua popolarit\u00e0 \u00e8 tuttavia diminuita dal momento della fondazione, nel 1990."}
{"id": "1411129", "revid": "1649409", "url": "https://it.wikipedia.org/wiki?curid=1411129", "title": "Pol Pot", "text": "Considerato uno dei pi\u00f9 spietati dittatori del novecento, fu diretto ispiratore e responsabile della tortura e del massacro stimato di circa un milione e mezzo di persone, fra i quali migliaia di morti a causa del lavoro forzato, della malnutrizione e della scarsa assistenza medica. In totale si stima che circa un terzo della popolazione cambogiana perse la vita nel periodo tra il 1975 e il 1979, in quello che \u00e8 noto come genocidio cambogiano. Dopo l'invasione della Cambogia da parte del Vietnam, Pol Pot e i khmer rossi ricostituirono nel 1979 un movimento armato in funzione anti-vietnamita e anti-sovietica alla frontiera con la Thailandia, con il sostegno di Stati Uniti, Cina e Thailandia.\nAssunse svariati pseudonimi (\"Fratello Numero 1\", \"Pouk\" e \"Hai\" sono solo alcuni tra quelli noti), ma \u00e8 universalmente noto come Pol Pot. Sulla genesi di quest'ultimo esistono due scuole di pensiero: quella dello studioso Philip Short, secondo cui Saloth Sar lo avrebbe assunto nel 1970 ispirandosi per la prima parte di esso al nome degli schiavi dei sovrani khmer discendenti da un'antica trib\u00f9 sottomessa (i \"Pol\", appunto) e completandolo con un monosillabo eufonico (come da tradizione per i cambogiani privi di secondo nome), e quella del giornalista William T. Vollmann, che lo riconduce all'abbreviazione dei termini francesi \"Politique Potentiel\" (in italiano \"Politico Potenziale\").\nBiografia.\nL'infanzia e gli anni parigini.\nPol Pot nacque nel 1925 a Prek Sbauv (in quella che allora era una parte dell'Indocina francese, ma che adesso si trova nella provincia di Kampong Thom, in Cambogia), da una famiglia mediamente benestante, con frequentazioni della famiglia reale. Essendo una delle sue sorelle concubina del Re, al giovane capitava spesso di visitare il palazzo di residenza del sovrano.\nIntorno al 1934, la famiglia di Saloth S\u00e2r mand\u00f2 il figlio in un monastero buddhista di Phnom Penh per un tirocinio religioso. Due anni dopo inizi\u00f2 a frequentare la \"Miche School\", una scuola religiosa di Phnom Penh. Il soggiorno a Phnom Penh con tre dei suoi fratelli pi\u00f9 grandi diede a Saloth S\u00e2r una nuova visione dello stato della popolazione Khmer, che rappresentavano una minoranza nella citt\u00e0; i mercanti erano generalmente cinesi, i lavoratori del governo vietnamiti, e risiedevano in citt\u00e0 anche alcuni ufficiali francesi. Nel 1947 riusc\u00ec ad entrare nel prestigioso Liceo Sisowath, ma i suoi studi non furono proficui, cos\u00ec entr\u00f2 in una scuola tecnica di Russey Keo. Qui nel 1949 vinse una borsa di studio per radioingegneria all'EFREI di Parigi.\nGrande ammiratore della Rivoluzione francese, entr\u00f2 ben presto in contatto con gli ideali marxisti di Jean-Paul Sartre che fu suo mentore e ispiratore, e nel 1950 entr\u00f2 addirittura in una brigata internazionale di operai che si rec\u00f2 nella Jugoslavia del Maresciallo Tito per costruire strade. Nel 1951, dopo essere entrato nel Circolo Marxista Khmer, che aveva nel frattempo monopolizzato l'Associazione degli Studenti Khmer, si un\u00ec al Partito Comunista Francese (il quale, come Saloth S\u00e2r, appoggiava la lotta anti-colonialista dei Viet Minh nell'Indocina francese). Nel gennaio del 1953, dopo tre anni di studio disastrosi - a causa dell'impegno politico - fece ritorno nella madrepatria, primo tra i membri del \"Circolo\".\nLa guerra di liberazione nazionale.\nLa Cambogia di quegli anni era teatro - assieme al Vietnam e al Laos - di una rivolta, quasi interamente di matrice comunista, contro l'occupazione francese dell'Indocina. Nell'agosto del 1953 Saloth S\u00e2r raggiunse insieme a Rath Samoeun il villaggio di Krabao, quartier generale orientale dei Viet Minh situato al confine tra le province di Kampong Cham e Prey Veng, e si un\u00ec al movimento. Tuttavia, ben presto constat\u00f2 in esso un'effettiva prevalenza degli interessi nazionali vietnamiti. Infatti nel 1954 i francesi lasciarono l'Indocina, e i Viet Minh si ritirarono nel Vietnam del Nord comunista, portando con s\u00e9 anche quadri comunisti cambogiani tramite i quali estendere, in un imprecisato futuro, la rivoluzione al paese confinante.\nNascita del gruppo dei khmer rossi.\nSaloth S\u00e2r rimase in Cambogia e fu tra i fondatori del Partito Rivoluzionario del Popolo Khmer, poco pi\u00f9 che una sezione locale del Partito dei Lavoratori del Vietnam. Il re Norodom Sihanouk indisse elezioni, abdic\u00f2 e form\u00f2 un partito politico. Usando la sua popolarit\u00e0 e qualche intimidazione, spazz\u00f2 via l'opposizione comunista e conquist\u00f2 tutti i seggi del parlamento. Pol Pot sfugg\u00ec alla polizia segreta di Sihanouk e trascorse dodici anni in latitanza, addestrando le reclute. Nel 1968 il capo della sicurezza interna di Sihanouk, Lon Nol, intraprese un'azione brutale contro i rivoluzionari, conosciuti come Partito Comunista di Kampuchea. Pol Pot inizi\u00f2 una sollevazione armata contro il governo, venendo appoggiato dalla Repubblica Popolare Cinese.\nPrima del 1970, il Partito Comunista di Kampuchea fu di insignificante importanza nella politica cambogiana. Ad ogni modo, nel 1970, il Generale Lon Nol, appoggiato dagli Stati Uniti d'America, depose Sihanouk, poich\u00e9 quest'ultimo veniva visto come fiancheggiatore dei Viet Cong. Per protesta, Sihanouk diede il suo supporto alla parte di Pol Pot. Quello stesso anno, Richard Nixon ordin\u00f2 un'incursione militare in Cambogia, allo scopo di distruggere i santuari Viet Cong al confine con il Vietnam del Sud.\nLa popolarit\u00e0 di Sihanouk, unita all'invasione statunitense della Cambogia, portarono molti a fianco di Pol Pot e ben presto il governo di Lon Nol si trov\u00f2 a mantenere il controllo delle sole citt\u00e0. Nel suo libro \"Sideshow\" (1979), William Shawcross sostiene che i khmer rossi avrebbero potuto non prendere il potere se non fosse stato per la destabilizzazione causata dalla Guerra del Vietnam, e in particolare per le campagne di bombardamento atte a \"spazzar via i rifugi vietnamiti\" in Cambogia.\nGuerra civile e rivoluzione.\nQuando gli Stati Uniti lasciarono il Vietnam nel 1973 i Viet Cong lasciarono la Cambogia, ma i khmer rossi continuarono a combattere. Incapace di mantenere qualsiasi controllo sulla nazione, il governo di Lon Nol collass\u00f2 rapidamente. Il 17 aprile 1975 il Partito Comunista di Kampuchea prese Phnom Penh e Lon Nol scapp\u00f2 negli Stati Uniti. Meno di un mese dopo, il 12 maggio, le forze navali dei khmer rossi operanti in acque territoriali cambogiane sequestrarono la nave mercantile statunitense \"S.S. Mayaguez\", l'ultima che aveva lasciato il Vietnam, innescando la Crisi della Mayag\u00fcez.\nNorodom Sihanouk ritorn\u00f2 nei ranghi ufficiali - bench\u00e9 senza alcun incarico formale n\u00e9 ufficio - nel 1975, ma presto si trov\u00f2 affiancato dai suoi pi\u00f9 radicali colleghi comunisti, che sospettavano avesse piani di restaurazione della monarchia.\nKampuchea Democratica.\nAll'inizio del 1976 i khmer rossi che appoggiavano la linea dura si stancarono di tollerare le trovate di Sihanouk, e lo posero agli arresti domiciliari. Il governo esistente fu velocemente smantellato e Sihanouk fu rimosso dalla posizione di capo di Stato. La Cambogia divenne una repubblica comunista, e Khieu Samphan ne divenne il primo Presidente.\nIl 13 maggio 1976 Pol Pot fu nominato Primo ministro di Cambogia, e inizi\u00f2 a varare delle radicali riforme comuniste, denominando il processo \"Super grande balzo in avanti\", ispirandosi alle politiche maoiste. I bombardamenti statunitensi avevano portato allo svuotamento di parte delle aree rurali e la citt\u00e0 si era sovraffollata. Pol Pot pensava che l'unica via al comunismo fosse ripartire da zero.\nQuando i Khmer Rossi presero il potere, evacuarono i cittadini dalle citt\u00e0 verso la campagna, dove venivano costretti in fattorie comuni. La propriet\u00e0 fu collettivizzata seguendo i gi\u00e0 sperimentati modelli sovietico, cinese e vietnamita, e l'educazione si teneva in scuole comuni. Ma l'effetto della dittatura non si limit\u00f2 a queste riforme: il regime di Pol Pot fu infatti una delle pi\u00f9 spietate dittature della storia. Migliaia di politici e burocrati furono uccisi, mentre Phnom Penh veniva trasformata in una citt\u00e0 fantasma dove molti morivano di fame, malattie o perch\u00e9 giustiziati. Venivano perseguitate e uccise tutte le persone non iscritte al Partito che avessero un'istruzione, e anche il solo fatto di portare gli occhiali era sufficiente per essere indicati come intellettuali e quindi come nemici del popolo. Le mine, che Pol Pot lodava come \"soldati perfetti\", erano ampiamente distribuite in tutto il territorio. Il governo dei khmer rossi ripeteva spesso attraverso la radio che la nuova utopia cambogiana necessitava solo di un milione o due di persone; per gli altri valeva il proverbio del \"Tenervi non comporta alcun beneficio, eliminarvi non comporta alcuna perdita\".\nIl numero di vittime causate da Pol Pot \u00e8 controverso. Una cifra di tre milioni tra il 1975 e il 1979 fu fornita dal regime di Phnom Penh sponsorizzato dai Vietnamiti, la Repubblica Popolare di Kampuchea. Le analisi storiche successive tendono a rimodulare la cifra pi\u00f9 al ribasso, ma resta il fatto che in Cambogia, negli anni tra il 1975 e il 1979, una persona su quattro fu assassinata e il paese, gi\u00e0 non densamente popolato, si svuot\u00f2 quasi del tutto. Padre Fran\u00e7ois Ponchaud sugger\u00ec 2,3 milioni, anche se questo numero comprende centinaia di migliaia di persone che morirono prima dell'ascesa del PCdK; l'Universit\u00e0 Yale stim\u00f2 1,7 milioni di vittime, Amnesty International 1,4 e il Dipartimento di Stato degli Stati Uniti d'America 1,2. Khieu Samphan e Pol Pot, da cui ci si poteva attendere delle sottostime, diedero cifre di 1 milione e di 800.000 rispettivamente. La CIA stim\u00f2 un numero di esecuzioni tra le 50.000 e le 100.000. Tuttavia queste sono le esecuzioni accertate o fatte per decisione, ma il numero totale di persone uccise \u00e8 superiore. Le stime variano da 700.000 a 2.000.000 di persone sterminate sotto Pol Pot, tra le quali ci furono molti anziani, disabili e bambini.\nFra le torture commesse dai khmer rossi ve ne sono fra le pi\u00f9 inimmaginabili: scariche di elettroshock, dita mozzate, unghie strappate, detenuti costretti a mangiare i propri escrementi. Spesso la ferocia dei khmer rossi si attuava uccidendo le persone a bastonate, badilate, colpi di zappa e armi da taglio, per evitare lo \"spreco\" di pallottole. Dall'epoca dell'entrata in clandestinit\u00e0, Pol Pot non fece assolutamente nulla per mantenere i contatti con i suoi familiari, che difatti furono deportati come gli altri. Suo fratello Saloth Nhep dichiar\u00f2 in un'intervista alla BBC di essere venuto a conoscenza della vera identit\u00e0 di Pol Pot solo dopo aver casualmente visto un suo ritratto ufficiale in una cucina collettiva.\nInvasione della Cambogia.\nLe tensioni tra Cambogia e Vietnam iniziarono gi\u00e0 alla fine del 1976 quando Pol Pot accus\u00f2 il paese vicino d'essersi impossessato di territori storicamente appartenenti al popolo Khmer. Le prime scaramucce armate ai confini iniziarono nel settembre 1977. Nel frattempo, l'ala pro-vietnamita del Partito Comunista Cambogiano inizi\u00f2 ad esser brutalmente epurata, tanto che i suoi capi, al fine di evitare una morte barbara, si rifugiarono in Vietnam e iniziarono ad accusare di genocidio Pol Pot e i suoi accoliti. Nel dicembre 1978 s'intensificarono gli sconfinamenti dei khmer rossi in territorio vietnamita.\nAlla fine del 1978 il Vietnam invase la Cambogia (guerra cambogiano-vietnamita). L'esercito cambogiano fu sconfitto facilmente, e Pol Pot fugg\u00ec verso il confine tailandese. Nel gennaio 1979 il Vietnam instaur\u00f2 un governo fantoccio guidato da Heng Samrin, composto da Khmer Rossi che erano fuggiti in Vietnam per evitare le purghe. A questo fece seguito l'ampia defezione verso il Vietnam degli ufficiali appartenenti ai khmer rossi della Cambogia orientale, largamente motivata dalla paura che sarebbero stati accusati di collaborazionismo. Pol Pot mantenne un seguito sufficiente a mantenere il combattimento in una piccola area nell'ovest della nazione.\nA questo punto la Cina, che aveva in precedenza appoggiato Pol Pot, attacc\u00f2 il Vietnam, creando una breve guerra sino-vietnamita. Il 7 gennaio 1979 cadde anche la capitale cambogiana, Phnom Penh. Pol Pot, in quanto autonomista, era un oppositore dell'ortodossia sovietica. Si trattava ovviamente di una scelta pragmatica pi\u00f9 che di un'avversione ideologica; ottenne perci\u00f2 supporto dalla Thailandia e dagli Stati Uniti d'America. In particolare, gli Stati Uniti e la Cina posero il veto all'assegnazione del seggio riservato alla Cambogia nell'Assemblea generale delle Nazioni Unite, al rappresentante del governo di Heng Samrin.\nLe dimissioni e la nuova guerra civile.\nInfluenzati dalla realpolitik, gli Stati Uniti e la Cina appoggiarono direttamente e indirettamente Pol Pot e la sua ostilit\u00e0 nei confronti dell'URSS dopo il 1979. Gli Stati Uniti tentarono di incoraggiare un'alleanza anti-vietnamita tra Pol Pot, Sihanouk e il nazionalista Son San. Per perseguire questo fine Pol Pot si dimise ufficialmente nel 1985, ma continu\u00f2 come capo \"de facto\" del Partito Comunista di Kampuchea e come forza dominante dell'alleanza. Gli oppositori al PCdK sostennero che agiva ancora in maniera disumana nelle aree controllate dall'alleanza.\nNel 1989 i vietnamiti si ritirarono dalla Cambogia. Pol Pot si rifiut\u00f2 di cooperare al processo di pace, e continu\u00f2 a combattere il nuovo governo di coalizione. I khmer rossi tennero in scacco le forze governative fino al 1996, quando le truppe demoralizzate iniziarono a disertare; l'esempio fu imitato da diversi ufficiali dei khmer rossi, che si ritrovarono cos\u00ec fortemente indeboliti e disorganizzati.\nLa morte.\nNel 1997 Pol Pot giustizi\u00f2 il suo braccio destro di sempre, Son Sen, per aver voluto giungere a un accordo col governo, ma poi egli stesso fu arrestato dal capo militare dei khmer rossi, Ta Mok, e fu condannato agli arresti domiciliari per il resto della vita. Nell'aprile 1998, Ta Mok fugg\u00ec nella foresta a seguito di un nuovo attacco dei governativi, e port\u00f2 Pol Pot con s\u00e9. La notte del 15 aprile 1998, il programma radio \"La voce dell'America\", che Pol Pot ascoltava regolarmente, annunci\u00f2 che i khmer rossi avevano accettato di consegnarlo a un tribunale internazionale.\nSecondo la testimonianza di sua moglie, mor\u00ec nel suo letto quella stessa notte. Il generale Ta Mok annunci\u00f2 che la morte era dovuta ad un infarto. Nonostante la richiesta del governo cambogiano di ispezionare il corpo, esso fu cremato pochi giorni dopo a Anlong Veng, nella zona ancora sotto il controllo dei khmer rossi; ci\u00f2 provoc\u00f2 forti sospetti che Pol Pot si fosse suicidato o fosse stato avvelenato."}
{"id": "1411133", "revid": "767487", "url": "https://it.wikipedia.org/wiki?curid=1411133", "title": "Sex and the City (film)", "text": "Sex and the City \u00e8 un film del 2008 diretto da Michael Patrick King con Sarah Jessica Parker, Jason Lewis, Kim Cattrall, Kristin Davis e Cynthia Nixon.\nIl film \u00e8 uscito il 30 maggio 2008; la trama riprende personaggi e temi dell'omonima serie tv ed \u00e8 ambientato tre anni dopo il finale della stessa (2004).\nTrama.\nIl film riprende tre anni dopo la fine della serie tv. Dopo un riassunto iniziale per spiegare brevemente cosa \u00e8 successo alle protagoniste nel corso delle sei stagioni e dei tre anni intercorsi dall'ultima puntata il film ha realmente inizio. Carrie \u00e8 alla ricerca di una casa in cui andare a vivere con Big, Miranda \u00e8 stressata dal lavoro e non ha pi\u00f9 rapporti sessuali con Steve, Charlotte cerca di crescere la sua bambina cinese e Samantha fa avanti e indietro da Los Angeles, dove vive con Smith, a New York.\nAl trentaquattresimo tentativo Carrie e Big trovano la casa dei loro sogni sulla Quinta Strada e dopo alcune indecisioni la donna decide di vendere il suo appartamento per collaborare all'acquisto della nuova casa. Qualche giorno dopo, a cena, discutendo con Big, i due decidono di sposarsi. Carrie rifiuta un anello di diamanti preferendo che lui le costruisca \u00abun armadio gigantesco\u00bb nella nuova casa. Il giorno dopo, a pranzo, Carrie comunica a Charlotte e Miranda la notizia e nel pomeriggio telefona a Samantha, chiedendole di essere la sua damigella d'onore.\nCon il passare dei giorni cominciano i preparativi per il matrimonio. Carrie sceglie il vestito, un tailleur bianco trovato in un negozio \"vintage\", ma dopo avere posato per un servizio sulle spose quarantenni della rivista \"Vogue\" decide che indosser\u00e0 il vestito che le ha regalato Vivienne Westwood. Dopo qualche indecisione Carrie trova anche il luogo del matrimonio: il piano superiore della Biblioteca di New York. Dopo una discussione con le amiche su quanto copulano in una settimana Miranda rivela che lei lo fa una volta ogni sei mesi. Quest'ultima scopre che Steve l'ha tradita: l'uomo glielo confessa una sera, scusandosi e chiedendole di perdonarlo, ma Miranda si rifiuta di farlo e se ne va di casa.\nAnche Samantha comincia a dubitare del suo rapporto: Smith le regala un anello che lei avrebbe voluto pagarsi da sola e inoltre scopre di essere attratta dal vicino di casa, che vede ogni giorno con una donna diversa. Alla cena della prova prima del matrimonio Miranda incontra Steve e, presa dalla rabbia e dallo sconforto, dice a Big che sposarsi con Carrie sarebbe un errore perch\u00e9 rovinerebbe tutto. Questa frase provoca dei ripensamenti in Big che, quella stessa sera, al momento di scrivere le sue promesse comincia a dubitare di volersi sposare. Cos\u00ec il giorno dopo, davanti alla Biblioteca, chiama Carrie al cellulare, ma lei non risponde perch\u00e9 Lily, la figlia di Charlotte, ha infilato il telefono nella sua borsetta. Quando Carrie arriva scopre che Big non c'\u00e8 e scappa via in limousine con le amiche. Per la strada incrocia la macchina di Big che stava tornando indietro; Big scende dalla macchina e Carrie gli lancia addosso i fiori del suo \"bouquet\", scappando poi in lacrime.\nSamantha non riesce ad annullare la luna di miele di Carrie in Messico, cos\u00ec prenota altri tre posti sul volo: le amiche partiranno insieme. Qui le quattro si confrontano sui loro desideri, sui loro rapporti idealizzati e su quello che realmente hanno. Carrie, una volta tornata a New York, riesce a tornare nel vecchio appartamento e assume come assistente Louise, una giovane ottimista nei confronti dell'amore trasferitasi da Saint Louis dopo avere rotto con il fidanzato. Il film prosegue mostrando Carrie che lentamente si riprende, Charlotte che scopre di essere incinta e rivela di avere paura di perdere le cose che la rendono felice, Miranda che si trasferisce a Chinatown e Samantha che adotta un cane il quale, nonostante sia stato castrato, si accoppia con i cuscini.\nA san Valentino Miranda decide di rivelare a Carrie che \u00e8 stata lei a fare venire paura a Big; le due litigano e Carrie abbandona il ristorante in cui stavano cenando. Qualche giorno dopo fanno pace e Carrie convince Miranda a perdonare Steve; la coppia va da un consulente matrimoniale che suggerisce loro di prendersi due settimane di tempo e poi di incontrarsi sul Ponte di Brooklyn: se entrambi andranno all'incontro potranno ricominciare. Miranda fa una lista di pro e contro e alla fine i due si rimettono insieme. Passano i mesi e Charlotte, ormai al termine della gravidanza, incontra Big in un ristorante: la donna scappa, ma lui la insegue. Lei lo colpisce con le buste della spesa, ma le si rompono le acque, cos\u00ec Big la accompagna in ospedale con la propria auto e resta con lei fino alla nascita del bambino, nella speranza di incontrare Carrie.\nLa bambina nasce e i genitori la chiamano Rose; all'arrivo di Carrie, Harry le rivela che Big \u00e8 rimasto l\u00ec per tutto il tempo e gli ha chiesto di comunicare alla donna che desiderava essere chiamato, in quanto aveva scritto a Carrie varie volte ma lei non gli aveva mai risposto. Carrie controlla la sua posta, ma non trova lettere di Big: poi ricorda di avere detto a Luise di mettere le email dell'uomo in un posto nel \"cyberspazio\" dove non avrebbe pi\u00f9 dovuto vederle e la sua collaboratrice le aveva salvate in un file protetto dalla password \"Love\". Carrie trova i messaggi: sono tutte lettere d'amore che Big ha ricopiato da un libro che lei gli aveva mostrato, pi\u00f9 una scritta da lui. Carrie vorrebbe chiamarlo, ma ancora una volta non lo fa.\nL'appartamento sulla Quinta Strada \u00e8 stato venduto e Carrie ha solo un'ora - prima che il nuovo proprietario ne entri in possesso - per recuperare un paio di \"Manolo\" che aveva lasciato l\u00ec il giorno che Big le aveva mostrato il nuovo armadio. \u00c8 l\u00ec che i due si incontrano dopo tanto ed \u00e8 l\u00ec che entrambi capiscono che non possono prescindere l'una dall'altro: i due pronunciano il fatidico s\u00ec in comune, come il neosposo aveva desiderato, e Carrie indossa il suo abito bianco e le sue scarpe. Il film si conclude con le quattro amiche che escono ancora insieme, a bere cosmopolitan in un locale alla moda per festeggiare i cinquanta anni di Samantha, di nuovo single.\nPersonaggi.\nIl cast comprende tutti i protagonisti della serie tv, pi\u00f9 alcuni personaggi creati appositamente per il film. Il cast al completo:\nProduzione.\nIdeazione.\nIl film riprende le vicende narrate nel telefilm, terminato nel febbraio del 2004. Appena terminata la sesta stagione il cast (soprattutto la Parker) e i produttori cominciarono a parlare di un film per il cinema che proseguisse le vicende della serie TV, e questo veniva gi\u00e0 dato in produzione nel corso del 2004. Successivamente non se ne seppe pi\u00f9 niente; il progetto era stato abbandonato a causa del rifiuto di Kim Cattral a partecipare alla produzione: l'attrice non accettava il fatto che la Parker avesse un compenso pi\u00f9 alto rispetto alle altre tre protagoniste. Al contrario, Cynthia Nixon e Kristin Davis si dissero ben felici di partecipare all'eventuale progetto.\nNel novembre del 2006 cominciarono nuovamente a girare voci sul film, nonostante fosse noto che la Cattral era ben lontana dall'aver firmato un contratto. Addirittura, alcuni cominciarono ad ipotizzare che, per risolvere la questione, i produttori avrebbero deciso di non includere il personaggio di Samantha nel film, facendola morire di cancro. Si susseguirono voci contrastanti: la Parker dava gi\u00e0 per avviata la produzione del film, la Nixon e la Davis volevano la certezza che la sceneggiatura fosse scritta da Michael Patrick King, uno dei \u00abpap\u00e0\u00bb della serie, mentre la Cattral, impegnata a teatro, smentiva di aver firmato per partecipare al progetto.\nCasting.\nIl 4 luglio 2007 Variety rese noto che tutte le quattro attrici avevano firmato il contratto, e che le riprese del film sarebbero poi cominciate in settembre, a New York. Il film avr\u00e0 la regia di Michael Patrick King, anche sceneggiatore. L'accordo che la Cattral ha firmato la vedr\u00e0 impegnata anche in una futura serie targata HBO.\nIl primo degli attori secondari a firmare per il film \u00e8 stato Chris Noth, che riprender\u00e0 il ruolo di Big; poco dopo anche Evan Handler ha firmato per apparire ancora nel ruolo di Harry, il marito di Charlotte. Il sito IMDB rende noto che anche Jason Lewis (Smith, fidanzato di Samantha), David Eigenberg (Steve, marito di Miranda), Mario Cantone (Anthony Marentino) e Wille Garson (Stanford Blatch) hanno tutti firmato per riprendere i loro vecchi ruoli. Anche Jennifer Hudson, vincitrice del premio oscar per Dreamgirls, parteciper\u00e0 al film: interpreter\u00e0 Louise, l'assistente di Carrie.\nRiprese.\nLe riprese del film sono iniziate a settembre del 2007 e sono terminate i primi giorni di dicembre. Secondo alcune fonti sembra che gli sceneggiatori abbiano filmato alcune sequenze, come quella in cui Charlotte gira per la citt\u00e0 con il pancione e un'altra che mostra il matrimonio tra Carrie e Big, esclusivamente per distrarre i fans da quella che \u00e8 la reale trama del film. Queste scene avrebbero potuto apparire come sogni nel film, oppure non apparire affatto. L'unico dettaglio della trama, che era stato dato per certo, \u00e8 che il film era ambientato tre anni dopo la puntata finale della sesta stagione. Il cast, la troupe e i produttori hanno mantenuto il totale riserbo anche sul finale, che potrebbe anticipare dei seguiti.\nColonna sonora.\nLa colonna sonora del film \u00e8 uscita il 27 maggio 2008 e include le seguenti canzoni:\nA seguito del successo commerciale della colonna sonora nel settembre dello stesso anno venne pubblicata una seconda produzione, intitolata .\nAccoglienza.\nIncassi.\nNel primo fine settimana di programmazione \"Sex and the City\" ha guadagnato in Italia 1.760.735 \u20ac, risultando come secondo film pi\u00f9 visto dopo \"Indiana Jones e il regno del teschio di cristallo\"; in America il film ha guadagnato oltre 26 milioni di dollari nel primo giorno di programmazione e quasi 57 milioni nel primo week-end: cifre che lo hanno decretato il miglior risultato di sempre per una commedia romantica, e il record di incassi per un film che, negli Stati Uniti, \u00e8 vietato ai minori di 17 anni. Il film \u00e8 inoltre il maggiore successo (sempre nei primi tre giorni di programmazione) tra quelli i cui protagonisti sono donne.\nA livello mondiale il film ha totalizzato un incasso pari a 415.253.641 di dollari.\nCritica.\nIl film ha ricevuto sia buone critiche che giudizi negativi.\nAl 5 giugno 2008 il sito Rotten Tomatoes riportava che il 53% del pubblico aveva dato al film un giudizio positivo. La restante parte di esso aveva dato un giudizio negativo, affermando che \u00ab\"Sex and the City\" ha perso parte della sua carica nel passaggio sul grande schermo, ma continuer\u00e0 ad appassionare i fan del telefilm\u00bb. Metacritic riporta invece che il film ha ricevuto un giudizio medio di 53 su 100 dalla critica, e di 6,2 su 10 dal pubblico. Il giudizio sul sito IMDB \u00e8 di 4,8 su 10, basato sul giudizio di oltre diecimila utenti (5,6/10 e 116.000 utentii a Gennaio 2021).\nIl film ha ricevuto dalla stampa americana critiche di qualsiasi genere: \u00e8 stato definito \u00abIl miglior film americano sulle donne finora, e probabilmente il miglior film di quest'anno\u00bb, ma anche \u00abuna volgare e superficiale - e oltremodo lunga - aggiunta ad uno show che, nel corso degli anni, si \u00e8 evoluto ed espanso in maniera sorprendente\u00bb.\nPi\u00f9 in generale, da molti \u00e8 stata criticata l'eccessiva lunghezza del film, definito un episodio molto allungato dello show; ma il lavoro dello sceneggiatore e regista King \u00e8 stato elogiato cos\u00ec come la recitazione delle attrici, in particolar modo della Parker e dalla Davis.\nAnche in Italia il film ha ricevuto critiche contrastanti: \u00e8 stato definito \u00abnon necessario, come nel caso de \"I Simpson\" espansi a film\u00bb, \u00absmielato per le giovani del passato, ironico ma ancora attuale per le donne del presente\u00bb, e \u00abpi\u00f9 romantico che graffiante, un film nato classico, elegante, brillante, smaliziato, che non dimentica la morale\u00bb. Il voto medio della critica rilevato da MyMovies \u00e8 stato 3 su 5, mentre il voto del pubblico di 3,5 su 5.\nRiconoscimenti.\nIl film ha ricevuto la nomination come miglior film estivo agli MTV Movie Awards 2008 e il trailer ha ricevuto la nomination per il premio Golden Trailer.\nHa ricevuto il Premio YoGa come peggior film nel 2009.\nSequel.\nIl 6 gennaio 2009 un annuncio di Michael Patrick King fa sapere che le quattro attrici Sarah Jessica Parker, Cynthia Nixon, Kim Cattrall e Kristin Davis hanno firmato un nuovo contratto per l'atteso sequel di \"Sex and the City\". \"Sex and the City 2\" \u00e8 uscito nelle sale cinematografiche il 27 maggio 2010 negli Stati Uniti e il 28 maggio in Italia."}
{"id": "1411135", "revid": "1005847", "url": "https://it.wikipedia.org/wiki?curid=1411135", "title": "Sejmik del voivodato", "text": "Il Sejmik del voivodato (in polacco: \"sejmik wojew\u00f3dztwa\") \u00e8 un consiglio regionale polacco composto da consiglieri eletti nei vari Voivodati della Polonia. I sejmik sono eletti ogni quattro anni, effettivi dal giorno delle ultime elezioni. Il numero dei consiglieri varia in maniera dipendente dalla popolazione; nei voivodati pi\u00f9 piccoli il numero \u00e8 30, mentre nel popoloso Voivodato della Masovia sale fino a 51.\nI membri di un sejmik scelgono un Presidente, responsabile degli affari del sejmik e della moderazione dei dibattiti.\nI sejmik possono adottare leggi su materie concernenti il voivodato che non sono riservate all'amministrazione governativa (gran parte della quale \u00e8 diretta dal voivoda); i poteri del sejmik variano dall'approvazione del budget del voivodato alla strategia per lo sviluppo alle regole per la manutenzione e la gestione del patrimonio del voivodato. I sejmik eleggono e controllano i corpi autogovernativi esecutivi di ogni voivodato."}
{"id": "1411138", "revid": "709565", "url": "https://it.wikipedia.org/wiki?curid=1411138", "title": "Rolf Hochhuth", "text": "Biografia.\nLa sua opera pi\u00f9 famosa \u00e8 \"Il Vicario\" (1963), in cui viene denunciato il presunto atteggiamento acquiescente di Papa Pio XII verso il Nazismo e la Shoah.\nFu anche autore di numerose sceneggiature per il cinema e la televisione."}
{"id": "1411144", "revid": "367445", "url": "https://it.wikipedia.org/wiki?curid=1411144", "title": "Tavola di composizione", "text": "In algebra la tavola di composizione (o anche tavola di moltiplicazione) degli elementi di un insieme formula_1 rispetto ad una legge di composizione interna formula_2 \u00e8 una tabella a doppia entrata in cui l'elemento che occupa la posizione \"ij\" \u00e8 dato dalla composizione tramite formula_2 tra l\"'i-\"esimo elemento di S e il \"j-\"esimo:\nLe tavole di composizione sono particolarmente utili nella definizione o nello studio di leggi di composizione interne in un insieme finito: in tale caso, infatti, la legge di composizione \u00e8 completamente determinata dalla sua tavola di composizione. Alcune propriet\u00e0 di una legge di composizione formula_2, nel caso in cui l'insieme S in cui \u00e8 definita \u00e8 finito, possono essere dedotte dalla tavola di composizione corrispondente. Ad esempio, una legge di composizione commutativa \u00e8 caratterizzata da una tavola di composizione in cui l'elemento formula_6 \u00e8 uguale all'elemento formula_7, e questo fa in modo che la tavola di composizione sia simmetrica rispetto alla diagonale principale della tavola.\n (-)x(-)=+\n (+)x(+)=+\n (+)x(-)=-\n (-)x(+)=-"}
{"id": "1411152", "revid": "838137", "url": "https://it.wikipedia.org/wiki?curid=1411152", "title": "The Essential Judas Priest", "text": "The Essential Judas Priest \u00e8 una raccolta dei Judas Priest, pubblicata l'11 aprile 2006.\nFormazione.\nAltri"}
{"id": "1411161", "revid": "33751", "url": "https://it.wikipedia.org/wiki?curid=1411161", "title": "Coppa Libertadores 1974", "text": "La Coppa Libertadores 1974 \u00e8 stata la 15\u00aa edizione della massima competizione calcistica sudamericana per club.\nPrimo turno.\nGruppo 1 (Argentina, Cile).\n28.02 Rosario Central - Hurac\u00e1n Buenos Aires 1:0\n14.03 Hurac\u00e1n Buenos Aires - Colo Colo Santiago del Cile 2:0\n02.03 Uni\u00f3n Espa\u00f1ola Santiago del Cile - Colo Colo Santiago del Cile 2:1\n05.03 Uni\u00f3n Espa\u00f1ola Santiago del Cile - Hurac\u00e1n Buenos Aires 1:3\n07.03 Colo Colo Santiago del Cile - Hurac\u00e1n Buenos Aires 1:2\n12.03 Rosario Central - Colo Colo Santiago del Cile 2:0\n19.03 Uni\u00f3n Espa\u00f1ola Santiago del Cile - Rosario Central 0:1\n21.03 Colo Colo Santiago del Cileo - Rosario Central 1:3\n26.03 Colo Colo Santiago del Cile - Uni\u00f3n Espa\u00f1ola Santiago del Cile 0:2\n26.03 Hurac\u00e1n Buenos Aires - Rosario Central 1:0\n02.04 Rosario Central - Uni\u00f3n Espa\u00f1ola Santiago del Cile 4:0\n04.04 Hurac\u00e1n Buenos Aires - Uni\u00f3n Espa\u00f1ola Santiago del Cile 5:1\n11.04 Hurac\u00e1n Buenos Aires - Rosario Central 4:0\nGruppo 2 (Bolivia, Brasile).\n30.03 S\u00e3o Paulo - Palmeiras San Paolo 2:0\n04.04 Jorge Wilstermann Cochabamba - Palmeiras San Paolo 1:0\n07.04 Municipal La Paz - Palmeiras San Paolo 0:1\n14.04 Jorge Wilstermann Cochabamba - S\u00e3o Paulo 0:1\n17.04 Municipal La Paz - S\u00e3o Paulo 1:1\n21.04 Jorge Wilstermann Cochabamba - Municipal La Paz 1:0\n24.04 Palmeiras San Paolo - S\u00e3o Paulo 1:2\n28.04 Palmeiras San Paolo - Municipal La Paz 3:0\n30.04 S\u00e3o Paulo - Municipal La Paz 3:3\n08.05 S\u00e3o Paulo - Jorge Wilstermann Cochabamba 5:0\n11.05 Palmeiras San Paolo - Jorge Wilstermann Cochabamba 2:0\n19.05 Municipal La Paz - Jorge Wilstermann Cochabamba 5:2\nGruppo 3 (Colombia, Venezuela).\n06.02 Portuguesa Acar\u00edgua - Valencia 0:0\n14.02 Atl\u00e9tico Nacional Medell\u00edn - Millonarios Bogot\u00e0 0:3\n19.02 Portuguesa Acar\u00edgua - Millonarios Bogot\u00e0 2:0\n19.02 Valencia - Atl\u00e9tico Nacional Medell\u00edn 1:2\n21.02 Valencia - Millonarios Bogot\u00e0 1:1\n21.02 Portuguesa Acar\u00edgua - Atl\u00e9tico Nacional Medell\u00edn 0:0\n07.03 Millonarios Bogot\u00e0 - Atl\u00e9tico Nacional Medell\u00edn 2:1\n07.03 Valencia - Portuguesa Acar\u00edgua 0:1\n20.03 Millonarios Bogot\u00e0 - Portuguesa Acar\u00edgua 2:1\n20.03 Atl\u00e9tico Nacional Medell\u00edn - Valencia 2:1\n22.03 Millonarios Bogot\u00e0 - Valencia 2:1\n22.03 Atl\u00e9tico Nacional Medell\u00edn - Portuguesa Acar\u00edgua 3:0\nGruppo 4 (Ecuador, Per\u00f9).\n17.02 Defensor Lima - Sporting Cristal Lima 2:0\n17.02 Nacional Quito - Universidad Cat\u00f3lica Quito 2:0\n24.02 Universidad Cat\u00f3lica Quito - Defensor Lima 1:0\n27.02 Nacional Quito - Defensor Lima 0:0\n03.03 Universidad Cat\u00f3lica Quito - Sporting Cristal Lima 0:0\n06.03 Nacional Quito - Sporting Cristal Lima 3:0\n10.03 Universidad Cat\u00f3lica Quito - Nacional Quito 0:0\n13.03 Sporting Cristal Lima - Defensor Lima 0:2\n20.03 Sporting Cristal Lima - Nacional Quito 1:3\n27.03 Defensor Lima - Nacional Quito 2:1\n03.04 Sporting Cristal Lima - Universidad Cat\u00f3lica Quito 2:1\n09.04 Defensor Lima - Universidad Cat\u00f3lica Quito 1:0\nGruppo 5 (Paraguay, Uruguay).\n05.02 Cerro Porte\u00f1o Asunci\u00f3n - Olimpia Asunci\u00f3n 1:0\n06.02 Nacional Montevideo - Pe\u00f1arol Montevideo 0:1\n13.02 Pe\u00f1arol Montevideo - Olimpia Asunci\u00f3n 0:0\n16.02 Nacional Montevideo - Cerro Porte\u00f1o Asunci\u00f3n 1:2\n19.02 Nacional Montevideo - Olimpia Asunci\u00f3n 1:1\n20.02 Pe\u00f1arol Montevideo - Cerro Porte\u00f1o Asunci\u00f3n 1:0\n24.02 Pe\u00f1arol Montevideo - Nacional Montevideo 0:2\n24.02 Olimpia Asunci\u00f3n - Cerro Porte\u00f1o Asunci\u00f3n 1:1\n01.03 Olimpia Asunci\u00f3n - Pe\u00f1arol Montevideo 0:2\n03.03 Cerro Porte\u00f1o Asunci\u00f3n - Nacional Montevideo 2:2\n05.03 Olimpia Asunci\u00f3n - Nacional Montevideo 2:0\n08.03 Cerro Porte\u00f1o Asunci\u00f3n - Pe\u00f1arol Montevideo 1:1\nSemifinali.\nGruppo 1.\n04.09 Hurac\u00e1n Buenos Aires - Independiente Avellaneda 1:1\n11.09 Pe\u00f1arol Montevideo - Hurac\u00e1n Buenos Aires 1:1\n18.09 Pe\u00f1arol Montevideo - Independiente Avellaneda 2:3\n20.09 Independiente Avellaneda - Hurac\u00e1n Buenos Aires 3:0\n25.09 Hurac\u00e1n Buenos Aires - Pe\u00f1arol Montevideo 0:3\n02.10 Independiente Avellaneda - Pe\u00f1arol Montevideo 1:1\nGruppo 2.\n08.09 Millonarios Bogot\u00e0 - S\u00e3o Paulo 0:0\n11.09 Defensor Lima - S\u00e3o Paulo 0:1\n15.09 Millonarios Bogot\u00e0 - Defensor Lima 1:0\n24.09 Defensor Lima - Millonarios Bogot\u00e0 1:4\n27.09 S\u00e3o Paulo - Millonarios Bogot\u00e0 4:0\n02.10 S\u00e3o Paulo - Defensor Lima 4:0\nFinale.\nS\u00e3o Paulo - Independiente Avellaneda 2:1 0:2, spareggio 0:1\n12 ottobre 1974 San Paolo Est\u00e1dio do Pacaembu (50000)\nS\u00e3o Paulo - Independiente Avellaneda 2:1(0:1)\nArbitro: P\u00e9rez (Per\u00f9)\nMarcatori: 0:1 Saggioratto 28, 1:1 Rocha 48, 2:1 Mirandinha 50\nS\u00e3o Paulo Futebol Clube: Valdir Peres, Nelsinho Baptista, Paranhos, Arlindo, Gilberto, Ademir (Chic\u00e3o), Z\u00e9 Carlos (Mauro), Rocha, Terto, Mirandinha, Piau.\nClub Atl\u00e9tico Independiente: Gay, Commisso, S\u00e1, L\u00f3pez, Ricardo Pavoni, Galv\u00e1n, Raimondo, Saggioratto, Balbuena, Bochini, Bertoni.\n16 ottobre 1974 Buenos Aires (Avellaneda) Estadio Almirante Cordero (55000)\nIndependiente Avellaneda - S\u00e3o Paulo 2:0 (1:0)\nArbitro: Barreto (Uruguay)\nMarcatori: 1:0 Bochini 34, 2:0 Balbuena 48\nClub Atl\u00e9tico Independiente: Gay, Commisso, S\u00e1, L\u00f3pez, Ricardo Pavoni, Galv\u00e1n, Raimondo, Saggioratto, Balbuena, Bochini, Bertoni (Semenewicz).\nS\u00e3o Paulo Futebol Clube: Valdir Peres, Nelsinho Baptista, Paranhos, Arlindo, Gilberto, Chic\u00e3o, Rocha, Mauro, Terto, Mirandinha, Piau.\n19 ottobre 1974 Santiago del Cile Estadio Nacional (?)\nIndependiente Avellaneda - S\u00e3o Paulo 1:0(1:0)\nArbitro: ?\nMarcatori: 1:0 Ricardo Pavoni 37\nClub Atl\u00e9tico Independiente: Gay, Commisso, S\u00e1, L\u00f3pez, Ricardo Pavoni, Galv\u00e1n, Raimondo, Semenewicz, Balbuena (Carrica), Bochini, Bertoni (Giribet).\nS\u00e3o Paulo Futebol Clube: Valdir Peres, Forl\u00e1n, Paranhos, Arlindo, Gilberto (Nelsinho Baptista), Chic\u00e3o, Z\u00e9 Carlos (Silva), Rocha, Mauro, Mirandinha, Piau."}
{"id": "1411170", "revid": "793215", "url": "https://it.wikipedia.org/wiki?curid=1411170", "title": "Zeroshell", "text": "Zeroshell \u00e8 una piccola distribuzione per server e dispositivi embedded il cui scopo \u00e8 di fornire i principali servizi di rete. Come il suo nome lascia intendere, non \u00e8 necessario utilizzare una shell ad interfaccia a riga di comando per amministrare e configurare Zeroshell, poich\u00e9 \u00e8 disponibile un'interfaccia web utile allo scopo.\nZeroshell \u00e8 disponibile nel formato di LiveCD, CompactFlash e di immagine VMWare. Il 30 Settembre 2021, il progetto giunger\u00e0 alla fine del suo supporto ed il dominio verr\u00e0 ceduto o venduto.\nHardware.\nZeroshell viene installato su hardware embedded progettati e prodotti da alcune aziende."}
{"id": "1411172", "revid": "122027411", "url": "https://it.wikipedia.org/wiki?curid=1411172", "title": "Nicky Hilton", "text": " \u00c8 una degli eredi dell'omonima catena di alberghi.\nGiovinezza e famiglia di origine.\nFiglia di Richard Hilton e Kathy Richards, ha tre fratelli: Paris Hilton, Barron Hilton II e Conrad Hilton III.\nSi \u00e8 diplomata presso il \"Convent of the Sacred Heart\" a New York e ha frequentato il \"Fashion Institute of Technology\" e la \"Parsons School of Design\", senza tuttavia laurearsi.\nIl suo nome, \"Nicholai/Nicky\", deriva da quello del prozio Conrad Hilton Jr., soprannominato \"Nicky\", uno dei mariti di Elizabeth Taylor, morto nel 1969.\nCarriera.\nModella.\nNicky Hilton ha cominciato a muovere i primi passi nella moda come modella, sfilando, tra gli altri, per 2BFree, L.A.M.B. di Gwen Stefani, Just Cavalli, e dal 2004 ha iniziato a lavorare anche come stilista.\nNel 2005 \u00e8 stata, insieme alla modella e attrice statunitense Kimberly Stewart, la testimonial della linea di biancheria intima per il marchio australiano \"Antz Pantz\". Come modella ha anche partecipato al catalogo di Frederick's of Hollywood.\nNel 2003 \u00e8 stata una delle protagoniste del calendario della rivista For Him Magazine \"Bacardi &amp; FHM 2003\", e la stessa rivista le ha dedicato la copertina del marzo 2002 e, nell'edizione tedesca, del maggio 2003. Nella sua carriera di modella diverse riviste le hanno dedicato servizi e copertine (\"FHM\", \"Vanity Fair\", \"Vogue\", \"Maxim\", \"Stuff\", \"Marie Claire\", e altre).\nStilista.\nNel 2004 ha lanciato negli Stati Uniti una linea di abiti chiamata \"CHICK by Nicky Hilton\" e ha inoltre collaborato con Samantha Thavasa per la creazione di borse e con la catena di accessori \"Claire's\" per la creazione di collane, orecchini e anelli.\nNel 2007 ha lanciato una seconda linea di abbigliamento, destinata alla moda primavera/estate 2008, chiamata \"Nicholai\".\nAttrice.\nLa Hilton ha debuttato anche come attrice nel 2006 nel film per l'home video \"National Lampoon's Pledge This!\", in cui recitava anche la sorella Paris Hilton, ma in precedenza aveva fatto un cameo (interpretando s\u00e9 stessa) nel film Pauly Shore Is Dead.\nNicky Hilton e la sorella Paris Hilton annunciarono nel 2006 la creazione di un cartone animato sulle loro vite.\nImprenditrice.\nOltre a ci\u00f2, la Hilton ha aperto a Miami Beach il primo \"Nicky O Hotel\": un misto di hotel/appartamenti di lusso. Un secondo hotel, che doveva aprire a Chicago nella primavera del 2007, ha subito dei ritardi nell'apertura che hanno portato i partner commerciali a denunciare Nicky Hilton.\nVita privata.\nIl 15 agosto 2004, Nicky Hilton ha sposato l'amico d'infanzia e uomo d'affari Todd Andrew Meister nella Vegas Wedding Chapel di Las Vegas, in Nevada. Il matrimonio \u00e8 stato annullato tre mesi dopo, il 9 novembre, la Hilton e Meister che hanno spiegato di essersi sposati solo per capriccio.\nIl 12 agosto 2014 Nicky Hilton si \u00e8 fidanzata con James Rothschild, figlio di Amschel Rothschild. La coppia si \u00e8 sposata il 10 luglio 2015 a Kensington Palace. L'8 luglio 2016 nasce la primogenita Lily Grace Victoria Rothschild. Nel dicembre 2017 ha una seconda figlia Teddy Marilyn Rothschild"}
{"id": "1411176", "revid": "6923", "url": "https://it.wikipedia.org/wiki?curid=1411176", "title": "Giovanni d'Andrea (giurista)", "text": "Fu un esperto di diritto canonico.\nBiografia.\nNacque da un membro della famiglia Calderini e l'anno di nascita \u00e8 incerto (1270 \u2013 1275).\nStudi\u00f2 legge a Bologna, dove inizi\u00f2 il suo insegnamento di diritto nell'anno in cui mor\u00ec Dino Rosoni. Insegn\u00f2 anche a Padova e a Pisa, come altri giuristi dell'epoca, quali: Giovanni Fagioli, Ugo Benci, Baldo da Forl\u00ec.\nDal matrimonio con la figlia del canonista Bonincontro dallo Spedale, Milancia, ebbe cinque figli, tra cui Bonincontro (m. 1350) che segu\u00ec la stessa carriera del padre e Novella (1312 - prima del 1346), canonista, che pi\u00f9 volte lo sostitu\u00ec nelle lezioni e che all'et\u00e0 di quattordici anni spos\u00f2 il giurista Filippo Formaglini.\nScrisse alcuni commenti ai libri delle \"Decretali\" papali, fra cui \"Novella sive commentarius in decretales epistolas Gregorii IX\" (1234). Un'altra sua opera fu lo \"Hierominianum\". Ebbe come allievi Cino da Pistoia e Francesco Petrarca. Mor\u00ec di peste nell'anno 1348, dopo quarantacinque anni di insegnamento.\nL'epitaffio nella chiesa dei Domenicani di Bologna nella quale \u00e8 sepolto, lo definisce \"Rabbi Doctorum, Lux, Censor, Normaque Morum\"."}
{"id": "1411178", "revid": "14606", "url": "https://it.wikipedia.org/wiki?curid=1411178", "title": "Politiche pubbliche", "text": ""}
{"id": "1411180", "revid": "486946", "url": "https://it.wikipedia.org/wiki?curid=1411180", "title": "Michail Moiseevi\u010d Botvinnik", "text": ""}
{"id": "1411187", "revid": "1573940", "url": "https://it.wikipedia.org/wiki?curid=1411187", "title": "Ptyodactylus", "text": "Ptyodactylus \u00e8 un genere di piccoli sauri della famiglia Phyllodactylidae.\nDescrizione.\nSono gechi di grossa taglia, caratterizzati dalle dita che terminano con un polpastrello molto ampio e dotato di lamelle subdigitali adesive che conferiscono a questi sauri una notevole abilit\u00e0 di arrampicatori.\nDistribuzione.\nGechi del genere \"Ptyodactylus\" si trovano in Nordafrica e Medio Oriente.\nBiologia.\nHanno abitudini prevalentemente notturne ma la loro motilit\u00e0 si spinge fino alle ore diurne.\nSi nutrono di insetti."}
{"id": "1411188", "revid": "1876278", "url": "https://it.wikipedia.org/wiki?curid=1411188", "title": "Livio Galanti", "text": "Biografia.\nDantista e poeta, alla sua figura \u00e8 dedicato il Museo Dantesco Lunigianese, presso la \"Casa di Dante in Lunigiana\", a Mulazzo.\nInsegnante e preside di scuola elementare, \u00e8 stato sindaco di Villafranca in Lunigiana e di Mulazzo. Durante la sua amministrazione mulazzese ha promosso la riqualificazione della cosiddetta \"Zona Dantesca\" del Borgo Storico Monumentale in occasione del VII centenario della nascita del Poeta, nel 1965, commissionando, tra l'altro, allo scultore carrarese Arturo Dazzi la statua del \"Dante\". Alla sua figura \u00e8 stata dedicata dal Centro Lunigianese di Studi Danteschi l\"'Epigrafe del Centenario\" (DCC anniversario della venuta di Dante in Lunigiana), affissa sulla parete ovest della casa-torre del XIII secolo che ospita la \"Casa di Dante in Lunigiana\", a Mulazzo.\nStudi.\nLivio Galanti \u00e8 da ricordare soprattutto per la determinazione del termine \"ad quem\" dell'arrivo di Dante in Lunigiana (12 aprile 1306), ricavato dalla profezia astronomica del Canto VIII del \"Purgatorio\". Lo studio, vincitore del concorso nazionale dantesco del 1965 (commissione d'esame presieduta da Umberto Bosco), fu pubblicato dall'Autore vent'anni dopo (\"Il soggiorno di Dante in Lunigiana\", 1985).\nNel corso della sua carriera di studioso il Galanti ha proposto una nuova interpretazione per la profezia del veltro legata agli ordini mendicanti (\"La lupa e il veltro\", 1983), mentre per quanto concerne gli argomenti lunigianesi ha soprattutto compiuto una eccezionale opera di ordinazione delle Referenze Dantesche Lunigianesi (\"Il soggiorno di Dante in Lunigiana\", 1985) in cui spicca l'analisi degli Atti della Pace di Castelnuovo. Ha lasciato anche lavori specialistici originali intorno all\"'Epistola di frate Ilaro\" (\"La lettera di frate Ilaro del Corvo\", 1984) e alla produzione poetica del Malaspina poeta provenzale (\"Il marchese poeta Alberto Malaspina\", 1984).\nNegli ultimi anni ha ipotizzato l'esistenza in Lunigiana di un possibile sepolcro della moglie del conte Ugolino (\"La Lunigiana nella Divina Commedia - Postilla storica all'episodio del conte Ugolino\", 1988); inoltre si \u00e8 soffermato su tutti i possibili influssi che il soggiorno di Dante in Lunigiana pu\u00f2 avere avuto sulla composizione della Divina Commedia (\"La Lunigiana nella Divina Commedia - Contributi che la regione ha fornito al Poeta per il suo immortale capolavoro\", 1988), ha sostenuto nel Poema un ruolo centrale della Madonna (\"La Madonna nel concetto strutturale della Divina Commedia\", 1989) ed ha cercato di dimostrare che la redazione della cantica del \"Purgatorio\" \u00e8 avvenuta nel corso di una seconda venuta del poeta in Lunigiana (\"Il secondo soggiorno di Dante in Lunigiana e la composizione del Purgatorio\", 1993, prefazione di Giorgio Barberi Squarotti).\nL'ultima opera, considerata il suo testamento spirituale, \u00e8 stata l'analisi della leggenda del ritrovamento dei primi sette canti dell\u2019\"Inferno\" (\"Io dico seguitando\u2026 - Il ritrovamento dei primi sette canti dell'Inferno e la ripresa della composizione della Commedia\", 1995, con prefazione di Vittorio Vettori).\nLivio Galanti \u00e8 stato anche un interessantissimo poeta, del cui valore si \u00e8 occupato il Centro Lunigianese di Studi Danteschi il 7 settembre del 2013, in occasione del centenario della nascita, quando presso la struttura museale della 'Casa di Dante in Lunigiana' \u00e8 stato anche emesso uno speciale annullo filatelico. Sue schede sono presenti sull'ultima edizione della Storia della Letteratura Lunigianese."}
{"id": "1411189", "revid": "309289", "url": "https://it.wikipedia.org/wiki?curid=1411189", "title": "Upa (fiume)", "text": "La Upa (in russo \u0423\u043f\u0430\u0301) \u00e8 un fiume nella Russia europea, affluente di destra della Oka (bacino idrografico del Volga).\nPercorso.\nHa origine sull'altopiano di Volovskoe, tre chilometri a nord del villaggio di Volovo, scorre all'interno dal Rialto Centrale Russo poco prima della citt\u00e0 omonima compie una larga svolta verso ovest, successivamente verso sud per dirigersi poi definitivamente verso ovest, sfociando nel fiume Oka dopo 345 km di percorso, vicino al villaggio di Kule\u0161ovo.\nLa principale citt\u00e0 lungo il suo corso \u00e8 Tula, capoluogo dell'omonima \"oblast\"'; un'altra cittadina importante \u00e8 Sovetsk, nei pressi della quale \u00e8 stata costruita una diga che ha originato l'omonimo piccolo bacino artificiale."}
{"id": "1411195", "revid": "196390", "url": "https://it.wikipedia.org/wiki?curid=1411195", "title": "Scudo extransformer", "text": ""}
{"id": "1411196", "revid": "122490563", "url": "https://it.wikipedia.org/wiki?curid=1411196", "title": "Tragedie shakespeariane", "text": "Shakespeare, scrittore e drammaturgo del Rinascimento fiorente in Inghilterra, scrisse le tragedie fin dall'inizio della sua carriera. Una delle sue prime opere fu la tragedia romana \"Tito Andronico\", che fu seguito qualche anno dopo da \"Romeo e Giulietta\". Comunque, le sue tragedie pi\u00f9 famose furono scritte nei sette anni compresi tra il 1601 e il 1608, durante il quale scrisse anche le sue quattro tragedie maggiori \"Amleto\", \"Otello\", \"Re Lear\" e il \"Macbeth\", accompagnate dall\"'Antonio e Cleopatra\" e le meno conosciute \"Timone di Atene\" e \"Troilo e Cressida\".\nTragedie.\nMolti hanno collegato queste opere ai precetti aristotelici sulla tragedia: i protagonisti hanno un carattere ammirevole ma imperfetto; il pubblico \u00e8 capace di capire e simpatizzare con i protagonisti. Sicuramente, tutti i protagonisti delle opere tragiche shakespeariane sono capaci di fare sia del bene che del male. Il drammaturgo insiste molto sull'operazione della dottrina del libero arbitrio; l'(anti)eroe sa sempre fare un passo indietro, per redimersi. Ma, secondo dettami dell'autore, essi si muovono inesorabilmente verso il loro tragico destino.\nTragedie d'amore.\n\"Romeo e Giulietta\", \"Antonio e Cleopatra\", e l\"'Otello\" possono essere considerate tragedie d'amore. Queste tragedie si differenziano dalle altre in quanto gli amanti non sono destinati all'errore da loro stessi, ma a causa di qualche ostacolo nel mondo che li circonda. In queste opere, la morte \u00e8 quasi una sorta di compimento del loro amore, come se l'amore non potesse avere successo in un mondo tragico."}
{"id": "1411197", "revid": "339392", "url": "https://it.wikipedia.org/wiki?curid=1411197", "title": "Sistema ONU", "text": ""}
{"id": "1411198", "revid": "339392", "url": "https://it.wikipedia.org/wiki?curid=1411198", "title": "Organi secondari delle Nazioni Unite", "text": ""}
{"id": "1411205", "revid": "125592041", "url": "https://it.wikipedia.org/wiki?curid=1411205", "title": "Strada statale 372 Telesina", "text": "La strada statale 372 Telesina (SS 372), detta anche strada statale 372 della Valle Telesina \u00e8 una strada statale italiana che ha inizio presso il casello di Caianello della A1 Milano-Napoli e termina a Benevento sul raccordo autostradale 9 di Benevento all'intersezione con la SS 7 Appia.\nDescrizione.\nQuesta arteria riveste sia importanza locale per il collegamento del capoluogo provinciale con la valle Telesina, quanto ancor di pi\u00f9 importanza regionale e nazionale perch\u00e9 permette di raggiungere l'A1 (e quindi Roma) agevolmente dal beneventano. Permette inoltre un percorso alternativo tra la stessa A1 ed il casello di Benevento della A16 Napoli-Canosa ben pi\u00f9 breve di quello interamente autostradale (via Caserta Sud - A 30 - Nola).\nPer tutta l'estensione della strada vigono limiti di velocit\u00e0 molto restrittivi a causa delle cattive condizioni del manto stradale: 60\u00a0km/h in parte del tratto a carreggiata singola e in prossimit\u00e0 degli svincoli, 80\u00a0km/h nel tratto ammodernato a carreggiata singola e nel breve tratto a doppia carreggiata con corsia di emergenza.\nStoria.\nLa strada fu inizialmente classificata, con decreto ministeriale del 1\u00ba febbraio 1962 (allora ministro Zaccagnini), con un'estesa chilometrica di 44,2 e i seguenti capisaldi di itinerario: \"Innesto S.S. n. 88 in localit\u00e0 Olivola Pacca (presso Benevento) - Telese - Innesto S.S. n. 158 dir a Piedimonte d'Alife\".\nSino alla recente riorganizzazione della viabilit\u00e0 gestita dall'ANAS intorno a Benevento, il tracciato terminava sulla strada statale 88 dei Due Principati in localit\u00e0 Masseria De Cicco, nel comune di Benevento. A seguito del D.P.C.M. del 23 novembre 2004, la statale ha assimilato il tratto di SS 88 che la separava dal RA 9 e la tangenziale Nord Est di Benevento fino all'innesto con il RA 9 (impropriamente considerata parte integrante di quest'ultimo), raggiungendo la sua estensione attuale.\nPercorso.\nLa sede stradale \u00e8 composta da una sola carreggiata per tutta l'estensione sino alle porte di Benevento: diviene a doppia carreggiata solo nei tratti da poco assimilati e prima facenti parte rispettivamente della SS 88 e del RA 9.\nProgetti.\nOrmai questa arteria ha avuto un aumento del traffico negli anni '90 in modo esponenziale, tuttavia il tracciato \u00e8 rimasto uguale alla posa della prima pietra (negli anni 60/70).\nProprio per questo l'ANAS insieme al Governo Berlusconi, ha inserito nel programma \"Grandi Opere\" (Delibera CIPE n. 121/2001 relativa al 1\u00b0 Programma delle Infrastrutture Strategiche, emanata in attuazione della Legge 443/2001 (Legge Obiettivo) e risulta confermato dal documento \"Infrastrutture Prioritarie\" redatto dal Ministero delle Infrastrutture).\nIl raddoppio di tutto il tracciato della 372 sar\u00e0 accompagnato dal sistema \"project finance\", ovvero la superstrada diventer\u00e0 un'autostrada a pedaggio ma di propriet\u00e0 ANAS.\nIl tracciato subir\u00e0 qualche piccola variazione rispetto a quello esistente.\nI lavori di raddoppio, dopo ben diciannove anni di stop e posticipazioni, sono stati approvati dal CIPE nel dicembre 2019, e sarebbero dovuti iniziare nel maggio 2020."}
{"id": "1411208", "revid": "125316613", "url": "https://it.wikipedia.org/wiki?curid=1411208", "title": "Isba", "text": "L'isba ( \"izba\") \u00e8 una tipica abitazione rurale russa, a uno o due piani, interamente costruita di tavole di legno e di tronchi d'albero, abitata di solito da contadini.\nDescrizione.\nEra la casa di una tipica fattoria russa, costruita in genere vicino alla strada e accanto ad una stalla, un fienile ed un orto. Fra questi edifici era racchiusa un'aia circondata da un semplice recinto di ramoscelli intrecciati. Per la costruzione di isbe tradizionali bastava usare alcuni semplici strumenti, come corde, asce, coltelli e vanghe. Di solito non s'usavano chiodi, visto che il ferro, o altri metalli duri, era costoso e nemmeno la sega era uno strumento molto comune. Tutte le componenti dell'edificio venivano semplicemente tagliate ed assemblate usando un'ascia.\nEra tradizione piazzare monete, lana e incenso sotto gli angoli della casa in modo che chi ci avesse vissuto si sarebbe mantenuto ricco e in salute."}
{"id": "1411215", "revid": "1833487", "url": "https://it.wikipedia.org/wiki?curid=1411215", "title": "Blackfriars", "text": "Blackfriars \u00e8 un'area centrale di Londra, collocata nell'angolo sud-est della \"City\" Londinese\".\nIl nome \"Blackfriars\" fu usato per la prima volta nel 1317 e deriva dal copricapo nero usato dall'Ordine dei Domenicani che spostarono la loro residenza religiosa da Holborn all'area che sta tra il Tamigi e Ludgate Hill nel 1276. Edoardo I diede il permesso di ricostruire le mura della citt\u00e0 di Londra, che stavano proprio tra il fiume e Ludgate Hill. Il sito era usato per le grandi occasioni di stato, incluse le sedute del Parlamento e il Consiglio della Corona, fu anche il luogo per l'udienza di divorzio nel 1529 di Caterina d'Aragona e Enrico VIII. La residenza religiosa alla fine fu chiusa nel 1538 a seguito dello scioglimento dei monasteri durante il regno di Enrico VIII.\nSuccessivamente alcuni edifici vennero dati in affitto ad alcuni impresari che vi costruirono il Blackfriars Theatre, non lontano dal Globe Theatre di William Shakespeare che si trova quasi di fronte ma sull'altra sponda del Tamigi. Nel 1632, la Societ\u00e0 dei Farmacisti (una Corporazione), acquist\u00f2 la pensione del monastero e vi stabil\u00ec la propria base. L'edificio venne distrutto dal Grande incendio di Londra ma la societ\u00e0 lo ricostru\u00ec e si trova tuttora a Blackfriars."}
{"id": "1411216", "revid": "842", "url": "https://it.wikipedia.org/wiki?curid=1411216", "title": "MicroSD Card", "text": ""}
{"id": "1411219", "revid": "287204", "url": "https://it.wikipedia.org/wiki?curid=1411219", "title": "Krzykawka", "text": "Krzykawka \u00e8 una frazione di Boles\u0142aw, comune polacco situato nel voivodato della Piccola Polonia, nel distretto di Olkusz.\nStoria.\nIn questo luogo vi \u00e8 un monumento dedicato a Francesco Nullo, eroe Bergamasco e Garibaldino che il 5 maggio 1863 vi mor\u00ec durante la battaglia di Krzykawka mentre combatteva per la liberazione della Polonia dall'occupazione Russa.\nNegli anni dal 1975 al 1998 questo comune faceva parte del voivodato di Katowice."}
{"id": "1411224", "revid": "767487", "url": "https://it.wikipedia.org/wiki?curid=1411224", "title": "S\u00e2ntandrei", "text": "S\u00e2ntandrei \u00e8 un comune della Romania di 3.978 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 2 villaggi: Palota e S\u00e2ntandrei.\nDal 2005 fa parte della Zona metropolitana di Oradea"}
{"id": "1411225", "revid": "287204", "url": "https://it.wikipedia.org/wiki?curid=1411225", "title": "Santandrei", "text": ""}
{"id": "1411226", "revid": "123833009", "url": "https://it.wikipedia.org/wiki?curid=1411226", "title": "Quilmes Atl\u00e9tico Club", "text": "Il Quilmes Atl\u00e9tico Club, \u00e8 una societ\u00e0 calcistica con sede a Quilmes, in Argentina. Fondato nel 1887, \u00e8 la squadra di calcio pi\u00f9 antica dell'Argentina. Milita in Primera B Nacional, la seconda serie del campionato argentino di calcio.\nStoria.\nOrigini britanniche.\nLe origini del club risalgono al 1880, quando il Quilmes and Polo Club fu fondato da immigrati britannici. Nel 1887 il club cambi\u00f2 denominazione in Quilmes Rovers Athletic Club: la sua squadra di calcio era composta interamente da immigrati britannici. Successivamente cambi\u00f2 ancora denominazione in Quilmes Cricket Club nel 1897, assumendo la denominazione attuale di Quilmes Athletic Club nel 1900, quando il club si affili\u00f2 alla Federcalcio argentina.\nQuando il Quilmes fu fondato, l'unico club esistente a Quilmes era il Quilmes Lawn Tennis Club. Guillermo Morgan fu nominato primo presidente della squadra. Nei suoi primi anni, il Quilmes non ammetteva membri non britannici. Il club rappresentava l'enorme comunit\u00e0 britannica che lavorava nella ferrovia Buenos Aires Great Southern Railway. Nei suoi primi anni, il principale sport praticato a Quilmes era il cricket, e i colori del club erano il cremisi e il blu.\nNel marzo 1898 il Quilmes Cricket Club apr\u00ec la sezione calcio. Nel 1901 il club cambi\u00f2 anche i suoi colori sociali, adottando quelli della nazionale inglese, ovvero maglia bianca con colletto e pantaloncini blu. All'inizio del XX secolo il club cominci\u00f2 ad ammettere al suo interno membri argentini, seguendo l'esempio dell'altro club cittadino, l'Argentino de Quilmes, che era stato fondato come reazione al fatto che solo i britannici potevano essere ammessi come membri. A differenza del Quilmes CC, Argentino era aperto ad ammettere membri argentini.\nI primi successi in et\u00e0 amatoriale.\nIl Quilmes fu la prima squadra (tra quelle tuttora in attivit\u00e0) ad affrontare il leggendario Alumni Athletic Club, nel 1901. L'Alumni sconfisse il Quilmes 1-0 e 3-1, mantenendo la sua supremazia fino al 1906 quando il Quilmes ottenne la sua prima vittoria, battendo l'Alumni 4-2.\nNel 1912 il Quilmes vinse il campionato di Primera Divisi\u00f3n. La squadra era composta da molti giocatori britannici che avevano militato in passato nel leggendario Alumni. Durante l'era professionistica, il Quilmes fu retrocesso (insieme con i Argentinos Juniors) in seconda divisione.\nTitoli professionistici.\nLa squadra milit\u00f2 in Primera B fino al 1949 quando vinse il campionato venendo promosso in Primera. Il Quilmes termin\u00f2 la stagione con il miglior attacco del torneo (118 gol fatti). Nel 1959 il club cambi\u00f2 di nuovo denominazione nell'attuale Quilmes Atl\u00e9tico Club traducendo la denominazione inglese in spagnolo.\nDopo una nuova retrocessione nel 1951, il Quilmes vinse di nuovo il campionato cadetto ritornando cos\u00ec in Primera, dopo che la federcalcio argentina condann\u00f2 il Newell's Old Boys (primo sul campo) per illecito sportivo, accusandolo di aver pagato il Excursionistas affinch\u00e9 sconfiggessero il Quilmes. Come risultato della condanna per illecito del Newell, il titolo di campione cadetto fu assegnato a tavolino al Quilmes (2\u00b0 sul campo dietro il Newell's) che venne dunque promosso in Primera al posto della squadra di Rosario.\nIl Quilmes riusc\u00ec a rimanere una sola stagione in massima serie, retrocedendo di nuovo nel 1962 e ritornando in Primera tre anni dopo, insieme al campione cadetto Col\u00f3n de Santa Fe. Il club venne retrocesso di nuovo nel 1970, ma, cinque anni dopo, vinse il campionato di Primera B, venendo promossa insieme al San Telmo. Sono questi gli anni in cui dalla primavera del club vengono sfornati diversi talenti che si affermeranno ad alti livelli negli anni successivi, come Ubaldo Fillol e Daniel Bertoni, entrambi campioni del mondo con la nazionale argentina nel 1978.\nNel 1978 il Quilmes vinse il Torneo Metropolitano. Quella squadra, allenata da Jos\u00e9 Yudica, aveva giocatori di talento quali Jorge G\u00e1spari, Horacio Milozzi, top-scorer Luis Andreuchi e Omar \"El Indio\" G\u00f3mez, considerato il pi\u00f9 grande giocatore della storia del club. L'anno successivo il Quilmes disput\u00f2 la Coppa Libertadores 1979 ma non riusc\u00ec a qualificarsi al secondo turno venendo precocemente eliminato.\nIl declino.\nNel 1980 il Quilmes venne retrocesso in Primera B, ritornando in Primera l'anno dopo, terminando il campionato cadetto al secondo posto insieme ai campioni cadetti del Nueva Chicago. Il Quilmes venne rinforzato e sfior\u00f2 la vittoria del Torneo Nacional 1981 raggiungendo la finale dove per\u00f2 la squadra fu battuta dal Ferro Carril Oeste. Nella stagione successiva il Quilmes non riusc\u00ec a ripetersi, anzi al termine della stagione fu retrocesso di nuovo in cadetteria. Nel 1986, per una ristrutturazione dei tornei, venne istituita una nuova divisione, la \"Primera B Nacional\". Il Quilmes non riusc\u00ec a qualificarsi al nuovo campionati, per cui rimase nella Primera B, declassata dalla riforma a terzo livello del calcio argentino.\nNel 1987 il Quilmes vinse la Primera B Metropolitana 1986-87, conquistando la promozione in National B. In quell'anno cominci\u00f2 la costruzione del nuovo stadio. Nel 1991 il Quilmes ritorn\u00f2 in Primera Divisi\u00f3n dopo 10 anni nelle serie minori, battendo il Club Almirante Brown 1-0. La squadra rimase solo una stagione in Primera, ritornando immediatamente in Nacional B.\nNel 1995 il Quilmes inaugur\u00f2 il suo nuovo stadio, intitolato \"Estadio Centenario Dr. Jos\u00e9 Luis Meiszner\", disputando un'amichevole contro il Club Nacional de Football. Nelle stagioni successive, il Quilmes sfior\u00f2 pi\u00f9 volte la promozione senza mai per\u00f2 raggiungerla, perdendo ai playoff contro Hurac\u00e1n, Los Andes, e Banfield. Inoltre, il Quilmes perse altre due opportunit\u00e0 di ritornare in massima serie venendo sconfitto in entrambe occasioni dal Belgrano.\nNegli ultimi anni.\nIl Quilmes raggiunse finalmente la tanto attesa promozione in Primera nella stagione 2002-03, battendo l'Argentinos Juniors 1-0 e 0-0.\nDopo due buoni campionati di primera, il Quilmes riusc\u00ec addirittura a qualificarsi alla Coppa Libertadores 2005. La squadra riusc\u00ec a superare il primo turno ma fin\u00ec per essere successivamente eliminata. Il Quilmes venne successivamente retrocesso in Nacional B, ma ritorn\u00f2 in massima serie nella stagione 2009-10 insieme a Olimpo e All Boys. Solo un anno dopo il Quilmes precipit\u00f2 in cadetteria.\nNel giugno 2012 il Quilmes ritorn\u00f2 in Primera Divisi\u00f3n, grazie al 2\u00ba posto in Primera B Nacional. I \"Cervecero\" sconfissero il Guillermo Brown de Puerto Madryn 2-0 all'ultima giornata totalizzando 72 punti, venendo di conseguenza promossi insieme al River Plate campione cadetto.\nRivalit\u00e0.\nLo storico rivale del Quilmes \u00e8 l'altro club cittadino, l'Argentino de Quilmes. Le due squadre danno vita alla stracittadina nota come \"cl\u00e1sico quilme\u00f1o\" che tuttavia manca dagli incontri ufficiali dal 1981. Altri due storici rivali del \"Cervecero\" sono le due principali societ\u00e0 del sud della Gran Buenos Aires, ovvero sia il Banfield ed il Lan\u00fas."}
{"id": "1411227", "revid": "125362649", "url": "https://it.wikipedia.org/wiki?curid=1411227", "title": "Santuario della Beata Vergine delle Grazie (Curtatone)", "text": "Il santuario della Beata Vergine delle Grazie \u00e8 una chiesa di stile gotico lombardo, dedicata alla Beata Vergine Maria, e\nsorge nella piccola frazione di Grazie del comune di Curtatone a 9\u00a0km da Mantova.\nEdificata su un ampio piazzale, la basilica sovrasta e s'affaccia sulle acque palustri del Mincio creando un'atmosfera suggestiva per le numerose delegazioni di turisti e fedeli devoti alla Madonna. Il santuario ha la dignit\u00e0 di basilica minore.\nStoria.\nLe origini della chiesa sono da connotare addirittura al 1200; nella localit\u00e0, allora chiamata Prato Lamberto, su un piccolo promontorio emergente da un dedalo di flora e canne lacustri, sorgeva un altarino con l'immagine della Madonna col Bambino a cui i pescatori del lago e i contadini erano particolarmente devoti. La devozione della gente della zona era antica e ben consolidata, in quei tempi l'ambiente lacustre era s\u00ec fonte di sostentamento ma anche di lavoro pesante, stenti e malattie, superstizioni e paure, la forza della fede era quindi di conforto e quella cristiana era solo successiva a quella anteriore pagana. Dal piccolo altare, nel corso degli anni, venne edificato un sacello con una cappella votiva per proteggere l'immagine sacra dalle intemperie. Col crescere della struttura architettonica, crebbe anche l'interesse per questa immagine miracolosa, diffondendo la sua fama per tutto il territorio limitrofo.\nVerso la fine del XIV secolo, per grazia ricevuta, Francesco Gonzaga fece erigere un tempio alla Madonna che aveva fatto cessare l'epidemia di peste, che aveva colpito i mantovani (questo episodio storico, come il precedente viaggio del Gonzaga in Terra Santa \u00e8 forse da collegare a una scomunica ricevuta). I lavori furono affidati all'architetto Bartolino da Novara, che negli stessi anni progett\u00f2 a Mantova il Castello di San Giorgio e quello Estense di Ferrara, la costruzione cost\u00f2 ben 30000 scudi d'oro e, a Ferragosto del 1398, la cappella venne consacrata al cospetto del suo committente e dei vescovi di Mantova e Cremona.\nDalla costruzione della basilica i pellegrinaggi verso questo luogo, che assumeva via via popolarit\u00e0, si intensificarono e assieme alla povera gente dei paesi attorno, nobili, e persino l'imperatore Carlo V d'Asburgo, il papa Pio II e, pi\u00f9 tardi, l'imperatore d'Austria Giuseppe II d'Asburgo-Lorena (allora regnante anche nella Lombardia austriaca, di cui Mantova era capitale insieme a Milano) visitarono l'immagine sacra. Iniziarono cos\u00ec tutta una serie di donazioni che apportarono anche alla struttura architettonica originaria delle modificazioni; alcune importanti famiglie mantovane fecero costruire cappelle private per la preghiera annesse al convento o all'interno della chiesa per seppellirci i propri avi. Persino Giulio Romano, su commissione, lavor\u00f2 nella chiesa delle Grazie, opera sua e della sua scuola sono infatti il Mausoleo Castiglioni ed altri interventi nella sacrestia.\nDal 1412 fino alla fine del secolo vennero edificati il convento, la scuola, l'oratorio, la biblioteca, fino a quando nel 1521 sorse attorno al piazzale un portico di 52 arcate per il riparo dei mercanti dato che l'11 agosto 1425 il marchese Federico Gonzaga aveva fatto spostare la \u201cfiera di Porto\u201d iniziando la tradizione della fiera di ferragosto alle Grazie. Le costruzioni grazie alle donazioni e ai lasciti portarono la basilica a un grande complesso con svariati annessi, nel 1642 venne aggiunta nel piazzale una nuova ala di portici ed edificata la sagrestia con un altare. In ultimo, l'ambizioso progetto del 1700 per l'ulteriore espansione del complesso su richiesta della duchessa Anna Isabella Gonzaga di Guastalla, prevedeva l'edificazione di 15 cappelle sulla strada per Mantova, ma non venne mai terminato. Nel 1782 il convento fu chiuso e convertito a ospedale. Inizi\u00f2 cos\u00ec il declino della Basilica, l'invasione napoleonica priv\u00f2 la collezione di ex voto di buona parte dei suoi tesori e il materiale contenuto nella ricca biblioteca venne disperso o distrutto; nel 1812, infine, venne smantellato buona parte del complesso architettonico.\nDurante la Prima guerra d'Indipendenza contro l'Austria del 1848, qui fecero campo le truppe del Granducato di Toscana prima di recarsi alla famosa Battaglia di Curtatone e Montanara. A seguito della Battaglia di Goito del 30 maggio 1848 le truppe del Regno di Sardegna entrarono in paese. Re Carlo Alberto era curioso di visitare il Santuario in quanto intendeva osservare i manichini presenti all'interno. Tuttavia quando l'esercito arriv\u00f2 all'entrata trov\u00f2 i portoni chiusi. Si seppe solo in seguito che all'interno del Santuario i cittadini avevano portato circa cento feriti dell'esercito austriaco e che, spaventati, volevano nasconderli alla vista dell'esercito sardo. Il Generale Eusebio Bava motiv\u00f2 il gesto con la \"tendenza verso la causa imperiale\" degli abitanti del paese.\nLa struttura architettonica oggi.\nEsterno.\nAlla struttura originaria gotico lombarda, ancora conservata, sono state aggiunte nel corso del tempo varie appendici architettoniche di stili diversi. Negli anni, alcune di esse sono state distrutte, spesso a seguito di invasioni. Dei quattro 4 chiostri, delle cappelle e degli edifici del complesso originario oggi, infatti, sono rimasti solo il chiostro della Porta e l'ala est.\nIl porticato, disposto perpendicolarmente alla facciata della chiesa, \u00e8 ornato di decorazioni in cotto, lunette affrescate verso la fine del Cinquecento che riportano scene della storia della citt\u00e0 e hanno tutti in comune l'immagine della Madonna o suoi eventi miracolosi,\ne tredici arcate a tutto sesto, sostenute da colonne.\nLa facciata \u00e8 completata in alto da tre pinnacoli; il portale rinascimentale in marmo rosso reca, sull'architrave, la scritta \"Sacrum Celesti Reginae Dicatum\".\nInterno.\nL'interno \u00e8 in stile gotico a unica navata, e il soffitto \u00e8 a volta a crociera decorato con affreschi floreali. Appena entrati si rimane colpiti dalla ricchezza delle pareti e da un coccodrillo impagliato che penzola dal soffitto, collocato nel Santuario nel XV o nel XVI secolo. La fascia mediana delle pareti della navata \u00e8 foderata in tutta lunghezza da un'impalcata lignea; prima della sua installazione le pareti della chiesa dovevano essere spoglie e disadorne, come \u00e8 stato rilevato effettuando degli studi dietro all'impalcata. Ricavate nell'impalcata, ottanta nicchie disposte su due file parallele, ospitavano altrettante statue di grandi dimensioni, simili a manichini, rappresentanti episodi di pericolo scampato per intercessione mariana. Oggi le statue rimaste sono solo circa una quarantina.\nSull'impalcata non c'\u00e8 parete, colonna, angolo disadorno, decorazioni composte da filari di modellini anatomici in cera occupano infatti il resto delle pareti non occupato dalle statue, disegnando motivi serpentiformi che avvingono le colonne o che seguono gli archi delle nicchie. Si tratta anche in questo caso di ex voto, di modelli rappresentanti cuori, mani, occhi, seni, bubboni pestiferi, che concorrono a offrire allo spettatore un puzzle unico nel suo genere. La ricchezza della chiesa non si esaurisce con l'opulenza delle sue decorazioni parietali ma comprende le prestigiose cappelle ai lati dell'unica grande navata: la prima cappella a destra, entrando dal grande portone di legno scuro, \u00e8 quella di San Bonaventura con il mausoleo dedicato a Baldassarre Castiglione e alla moglie Ippolita Torelli, progettato da Giulio Romano, e il mausoleo del figlio Camillo Castiglione.\nOpera di Giulio Romano e della sua scuola \u00e8 anche la tela, conservata sempre in questa cappella, raffigurante la Madonna in trono con Bambino e i santi Bonaventura e Francesco d'Assisi. Proseguendo lungo la parete di destra si incontra la cappella della famiglia Bertazzolo con l'opera di Lorenzo Costa Il martirio di S. Lorenzo e la cappella Aliprandi che conserva l'icona lignea composta da una statua di Madonna con Bambino e da pannelli rappresentanti Dio Padre e le sante Elisabetta, Caterina, Anna e Apollonia, opere dell'intagliatore Giovanni Battista Viani e di suo fratello, il pittore Antonio Maria Viani.\nSuperato l'accesso alla sagrestia, si trova la quarta e ultima cappella della parete destra prima dell'abside, quella dedicata all'immagine della Madonna col Bambino. La cappella Mater Gratiae conserva, oltre all'immagine sacra, le spoglie di Carlo II di Gonzaga-Nevers e della moglie e quadretti votivi di epoca pi\u00f9 o meno recente. Sul lato sinistro, nella cappella degli Zimbramonti, di notevole importanza \u00e8 la pala di San Sebastiano realizzata da Francesco Bonsignori. Quest'opera, un pregevole e raffinato olio su tavola, \u00e8 stato recentemente ricollocato nel santuario dopo l'esposizione in Palazzo Te in occasione della mostra evento del 2006 \u201cAndrea Mantegna a Mantova 1460-1506\u201d. Gli affreschi delle pareti laterali della cappella sono invece opera di un discepolo di Giulio Romano, Rinaldo Mantovano.\nIl santuario fu luogo di sepoltura di altri membri della famiglia Gonzaga:\nI manichini.\nI manichini sono stati realizzati con la tecnica della cartapesta, a grandezza naturale (attribuiti per la maggior parte a Frate Francesco da Acquanegra) e dello stesso povero materiale si pensavano costruiti anche gli indumenti e le armature che li ricoprono e gli elmi e le armi che li finiscono.\nLa struttura base delle statue \u00e8 stata realizzata con strati di carta e tela induriti col gesso e dipinti con coloranti e aggiunta di miele nei leganti, ad essa sono state successivamente applicati diversi elementi realizzati con calchi o in alcuni casi in legno per viso mani e piedi (a seconda della posa assunta dal manichino), crine equino per i capelli e ghiande per alcuni particolari, tramite incollaggio.\nPer quanto riguarda gli abiti, si \u00e8 scoperto si trattava di pezzi di cotone tessuto applicati alle statue con ganci, risalenti alla fine dell'Ottocento perch\u00e9 di fabbricazione industriale. Dodici sono le armature che sono state riassemblate dalle varie statue. In realt\u00e0, da studi approfonditi si \u00e8 scoperto che ben sei di queste hanno origine ben pi\u00f9 nobile della creduta. Si tratta infatti di armature difensive in stile gotico-italiano realizzate nel 1400, sono completi che rivestivano completamente il cavaliere perch\u00e9 costituiti da vari elementi d'acciaio che andavano componendosi armonicamente assicurando una protezione efficace.\nEsempi di armature come queste sono di estrema rarit\u00e0, se ne possono trovare infatti solo altri undici pezzi in tutto il mondo; per questo ad oggi non sono pi\u00f9 esposte nel monastero ma sono state trasferite nel Museo Diocesano Francesco Gonzaga a Mantova. Varie ipotesi sono state formulate circa l'arrivo di armature cos\u00ec prestigiose al monastero, verosimilmente sono state oggetto di dono dei Gonzaga, signori di Mantova, a differenza delle altre pi\u00f9 modeste (ma comunque risalenti al 1500) di altra provenienza. Sotto le nicchie sono presenti delle metope (ben leggibili in italiano volgare, ma \u00e8 possibile nel 1400 fossero scritte in latino) riportanti la grazia ricevuta. A volte i manichini non coincidono con la metopa sottostante segno che nel corso degli anni i primi hanno subito degli spostamenti.\nQui di seguito vengono riportati alcuni esempi:\nCon il Giubileo del 2000 tutte le statue e l'impalcatura lignea sono stati oggetti di restauro profondo e sono stati risanati (molte statue vertevano in pessime condizioni per colpa del fisiologico depauperamento dei materiali, per la deposizione di cere e pitture a olio nelle epoche successive alla creazione, per problemi strutturali causati da nidi di topi, e in generale per l'incuria in cui erano state abbandonate).\nIl coccodrillo.\nPresenza del tutto particolare, stupisce il visitatore che entra nel Santuario, un coccodrillo (Crocodilus niloticus) imbalsamato \u00e8 appeso al soffitto al centro della navata.\nSi tratta di un vero e proprio coccodrillo, non un modellino, in tutta la sua interezza che \u00e8 stato aggiunto nella chiesa nel XV o XVI secolo e che \u00e8 stato da poco oggetto di restauro. Questa non \u00e8 l'unica chiesa in cui si pu\u00f2 trovare una simile stranezza ma nemmeno l'unico luogo nella provincia di Mantova. Si possono trovare altri due coccodrilli nel Palazzo degli Studi e nella curia della citt\u00e0. Fuori provincia, nella chiesa di Santa Maria delle Vergini a Macerata e al Santuario della Madonna delle Lacrime a Ponte Nossa (BG).\nNell'antichit\u00e0 venivano viste con promiscuit\u00e0 le figure di draghi, coccodrilli o serpi e spesso, in epoca cristiana, venivano associate al male, considerate personificazioni terrene del diavolo, animali che inducono al peccato.\nLa collocazione di questi animali nelle chiese ha quindi un forte significato simbolico, come furono nelle chiese medievali l'ubicazione di fossili preistorici, quindi, incatenare l'animale in alto, nella volta della chiesa vuol dire renderlo innocuo, bloccare il male che rappresenta e nello stesso tempo esporre un monito concreto per i fedeli contro l'umana predisposizione all'errore.\nLegati al coccodrillo \u201cdelle Grazie\u201d e alla sua derivazione sono nate diverse leggende e teorie, c'\u00e8 chi riporta la sua fuga da uno zoo esotico privato di casa Gonzaga, chi ha elaborato racconti pi\u00f9 vicini alla natura miracolosa dell'evento: due fratelli barcaioli stavano riposando sulla sponda del fiume, a un tratto uno dei due venne assalito dal coccodrillo. L'altro, chiedendo l'intercessione divina, si arm\u00f2 di coltello e riusc\u00ec a uccidere il predatore. Sono stati ipotizzati anche altri significati e collegamenti (anche tra altre strutture architettoniche\u00a0\u2013 simbolismi presenti nella chiesa e i versetti sull'Apocalisse) ben pi\u00f9 elaborati si pensano riconducibili ai Francescani Minori Osservanti (guardiani della chiesa proprio durante il secolo in cui venne esposta la reliquia del coccodrillo) e all'alchimia medievale che attuavano.\nI miracoli e le grazie.\nLa memoria popolare e le cronache del tempo riportano spesso la \"miracolosit\u00e0\" del suolo delle Grazie. Dai pi\u00f9 umili ai pi\u00f9 illustri, molti sono stati riportati, come quello del coccodrillo o quello di San Bernardino da Siena, nel 1420, pos\u00f2 il mantello sulle acque del Mincio vicine alla chiesa e venne traghettato senza che si bagnasse verso Mantova per opera della Madonna.\nA questa \"miracolosit\u00e0\" si devono di conseguenza le grazie e quindi i doni per grazia ricevuta, gli ex voto; pare infatti che la chiesa in passato fosse letteralmente cosparsa di armi di ogni genere, bandiere e gonfaloni e che dal soffitto pendessero imbarcazioni, oltre ovviamente alle statue polimateriche dell'impalcata e le formelle in cera riproducenti parti del corpo che sono ancora presenti.\nMolti di questi ultimi oggetti sono rappresentativi di un'epoca, di uno stile di vita, delle abitudini della vita rurale del luogo, della situazione sociale della campagna del 1400; mani e i piedi indicano guarigioni miracolose verosimilmente per lesioni provocate durante il lavoro nei campi (cos\u00ec come anche testimoniato dagli attrezzi e le tavolette votive presenti in altre zone della chiesa), gli occhi, i bubboni pestiferi, i cuori, i seni a riportarci a considerare l'importanza per una madre di allattare in un'epoca in cui non c'erano alternative al cibo materno.\nPi\u00f9 recente \u00e8 tutto il materiale votivo raccolto nel corridoio che porta alla sagrestia; si tratta di spade, sciabole e protesi di guerra e non, fino a quadretti di tutte le dimensioni con disegni di bambini, ricami, cuori di vari materiali (alcuni persino in argento), fotografie e lettere. Alcune tavolette con pitture ad olio sono state commissionate ad autori famosi, altre pi\u00f9 umili e semplici sono state eseguite dai miracolati stessi, alcune sono state create da abili ricamatrici, altre ancora recano fotografie di intrecci di lamiera per incidenti automobilistici, tutte comunque testimoniano una situazione dolorosa superata e trasmettono l'angoscia prima e la gratitudine poi di chi le ha donate.\nUna curiosit\u00e0 \u00e8 la presenza anche del pallone che permise la promozione in serie A della squadra calcistica del Mantova nel 1961.\nI luoghi e la festa.\nL'11 agosto 1425 Gian Francesco Gonzaga, marchese di Mantova, con grida dichiar\u00f2 il piazzale antecedente la chiesa luogo di \"libero mercato di merci\". Da allora, ogni Ferragosto, viene allestita la Fiera delle Grazie, un connubio tra sacro e profano, che costituisce un enorme laboratorio artistico all'aperto e un forte richiamo tradizionale per i mantovani. Proprio durante la grande festa del 14 e 15, si svolge l'annuale Incontro Nazionale dei Madonnari che raccoglie decine di artisti da tutto il mondo. I madonnari, pittori che dipingono con gessetti colorati sull'asfalto, creano grandi riproduzioni di quadri famosi d'arte sacra o immagini di propria fantasia dedicate alla Madonna o di stampo profano. \nIl concorso prende il via la notte del 14 agosto. Il vescovo benedice i gessetti che gli artisti useranno e il loro lavoro continua imperterrito fino al pomeriggio di Ferragosto. Le opere lasciate poi in balia degli eventi atmosferici, sono destinate a sciogliersi al primo acquazzone, rimanendo fedeli, nella loro stesura iniziale, solo negli scatti fotografici delle centomila, duecentomila persone che ogni anno la piccola frazione ospita.\nAncora oggi \u00e8 frequente l'usanza di raggiungere a piedi il sagrato delle Grazie, proprio nei giorni di Ferragosto, come voto alla Madonna o dopo aver ricevuto una grazia. La Fiera delle Grazie per\u00f2 \u00e8 anche bancarelle, giostre, spettacolo pirotecnico e il tipico appuntamento col cotechino (cibo tipico della fiera nonostante il caldo d'agosto), \u00e8 quindi su tutti i fronti un incontro genuino tra fedeli, curiosi, devoti, tradizione e entusiasmo popolare, un po' come la basilica che la ospita.\nNella cultura di massa.\nL'interno del Santuario delle Grazie di Curtatone \u00e8 il luogo designato dal regista Bernardo Bertolucci per parte delle riprese del suo epocale film Novecento. Nel cosiddetto 'atto primo', alcuni dei padroni locali si ritrovano nella chiesa per discutere di come affrontare l'impellente sciopero contadino. Viene mostrato anche l'esterno della chiesa, dalla prospettiva di alcuni cacciatori di anatre che navigano sul vicino Mincio.\nL'interno della chiesa del santuario compare anche nello sceneggiato televisivo del 1982 \"La Certosa di Parma\", in cui rappresenta per\u00f2 una chiesa della citt\u00e0 emiliana."}
{"id": "1411229", "revid": "2056951", "url": "https://it.wikipedia.org/wiki?curid=1411229", "title": "Sottovalle", "text": "Sottovalle (\"Suttuvalle\" in ligure, \"Sutvala\" in dialetto locale) \u00e8 una frazione del comune di Arquata Scrivia, in provincia di Alessandria\nGeografia fisica.\nLa frazione \u00e8 situata tra la valle Scrivia e la val Lemme ad un'altezza di 477 m s.l.m. e a breve distanza dal confine con la Liguria.\nStoria.\nIl nome antico di Sottovalle \u00e8 \"Ceptualla.\" La radice latina, \"Cepi\" \u00e8 il perfetto del verbo \"capio\" che vuol dire \u201cgiungere in\u201d; un\u2019altra versione significativa potrebbe essere Sette Valli, cio\u00e8 la settima valle prima del giogo mentre, secondo alcuni testi, il significato sarebbe da cercarsi nel nome volgare \"Setvala\" che significherebbe \u201csotto la valle\u201d o dalla traduzione greca \u201csito in valle\u201d. Verso il periodo rinascimentale il nome diventa \"Settualla.\"\nSottovalle ha radici liguri da ricercarsi in due clan: la trib\u00f9 dei Dectunini e la trib\u00f9 dei Cavaturini che abitava la zona della valle del fiume Lemor (Lemme) e i monti circostanti. Le trib\u00f9 dei Liguri dominarono la zona fino all\u2019invasione dei Celti avvenuta nel V e VI secolo a.C.\nIl pi\u00f9 antico scritto inerente al territorio di Sottovalle si pu\u00f2 trovare nella tavola di bronzo del 117 a.C. In questa tavola, nella quale erano riportati i regolamenti circa i confini e il pagamento dei pedaggi, troviamo descritta la controversia tra Genuati e Langati (altre trib\u00f9 liguri). La vicenda riguardava il confine fra alcuni terreni privati e pubblici, nonch\u00e9 le norme d\u2019usufrutto degli stessi da parte delle due trib\u00f9. Cos\u00ec, nell\u2019anno 637 del calendario romano, vale a dire il 117 cristiano, giunsero a Langasco due noti magistrati romani: Quinto e Marco Minuccio Rufo accompagnati dai loro tecnici. I magistrati, dopo aver fatto un accurato sopralluogo, composero la controversia e impartirono le disposizioni per la sistemazione definitiva dei termini confinari.\nDa allora Sottovalle fu un crocevia importante poich\u00e9 vicino vi passava la bretella che dalla via Postumia portava al congiungimento, presso Sezzadio, con la via Jiulia Augusta che giungeva fino al mare nei pressi di Vado. La via Postumia congiungeva nel modo pi\u00f9 breve Genova con la valle del Po per arrivare fino ad Aquileia.\nLe \u201cgrandi opere\".\nLa particolare posizione geografica della frazione di Sottovalle, ha costituito nel corso degli anni il presupposto per la formazione di un particolare carattere dei suoi abitanti.\nSottovalle nei tempi moderni \u00e8 sempre stata una frazione del comune di Gavi. Purtroppo la sua posizione, molto lontana dal e mal servita dalle vie di comunicazione, ha portato gli abitanti a pensare in modo indipendente dal resto del comune. Questo ha portato ad assumere diverse iniziative pubbliche o sociali, che nelle altre frazioni erano prerogativa delle amministrazioni pubbliche. \u00c8 per questo motivo che nel corso degli anni gli abitanti hanno affrontato direttamente diverse opere a favore della frazione tra cui la costruzione della strada carrabile verso Arquata, l'acquedotto rurale, la linea elettrica ecc. \nDal comune di Gavi a quello di Arquata Scrivia: La frazione cambia Comune.\nEssendo raggiungibile solo tramite il comune di Arquata Scrivia e quello di Carrosio, dal novecento in poi, Sottovalle ha sempre avuto una propensione per la Valle Scrivia e Arquata; pertanto gli abitanti hanno deciso, nel 2004, di passare dal comune di Gavi a quello di Arquata Scrivia. Il 7 giugno 2007 (Bollettino Ufficiale n. 26 del 28 / 06 / 2007) con votazione al Consiglio regionale del Piemonte, 34 s\u00ec e 10 astenuti la frazione \u00e8 stata trasferita dal comune di Gavi al comune di Arquata Scrivia, dopo un iter che aveva coinvolto anche la provincia di Alessandria che aveva avuto 15 pareri favorevoli, un astenuto e uno contrario al consiglio provinciale con la votazione del 14 novembre 2005 e i comuni limitrofi nel 2004.\nAltri due erano stati i tentativi da parte dei sottovallesi di passare sotto la \"giurisdizione\" del Comune di Arquata Scrivia: con una raccolta di firme caldeggiata dall'allora parroco Don Cuneo e con una seconda raccolta di firme negli anni settanta. I primi due tentativi fallirono, ma l\u2019ultimo nonostante tutti gli impedimenti burocratici, politici e tecnici dopo diversi anni si concluse in modo positivo. Questa \u00e8 stata l\u2019ultima grande impresa messa in atto dai sottovallesi, anche se non ha previsto nessuna costruzione o impianto da edificare, ma un solido rapporto con il vicino Comune di Arquata Scrivia.\nMonumenti e luoghi di interesse.\nLa chiesa di San Nicola di Bari.\nNella frazione \u00e8 presente la chiesa di San Nicol\u00f2 di Bari, nominata per la prima volta nel 1410 dal 1457 al 1590 alle dipendenze di Sant'Andrea di Rigoroso, parte dell'arcidiocesi di Genova. La data di costruzione della prima chiesa di Sottovalle non \u00e8 conosciuta in quanto non sono stati reperiti documenti, andati distrutti in diverse occasioni. La chiesa \u00e8 intitolata a San Nicola di Bari: Sottovalle, importante nodo stradale di viandanti, vettori, corrieri e pellegrini, possedeva una sorta di ospitale o casa di assistenza e quindi \u00e8 evidente la scelta del mitico Santo taumaturgico.\nFu nominata la prima volta il 15 febbraio 1410 quando venne assegnata a prete Giovanni Retilerio insieme alla chiesa di San Salvatore di Pratolungo. Fu prima chiesa suffraganea di Voltaggio. Il 4 agosto 1457 veniva assegnata a prete Giacomo Isola insieme con le chiese di Rigoroso e Pratolungo; il Vicario Generale confermava il provvedimento in data 13 luglio 1473. Il 16 giugno 1502 inizia il processo per il conferimento della chiesa di Sottovalle, di Pratolungo e di Rigoroso a prete Tomasino Devigevano di Gavi.\nNel 1569 l\u2019arcivescovo Cipriano di Pallavicino provvedeva alla nomina a rettore delle chiese di Sottovalle, Pratolungo e Rigoroso di Giulio de Acerbis, prete diocesi di Luni e Sarzana. Il 24 ottobre 1590 Bartolomeo Pincenti di Voltaggio fu nominato rettore di San Nicol\u00f2 di Sottovalle; la parrocchia, staccata da Rigoroso, riacquist\u00f2 la sua autonomia.\nLa chiesa and\u00f2 distrutta nel 1625 per opera dei Savoia durante la loro invasione. Si conoscono segni di una prima ricostruzione nel 1757, reperibili sull\u2019architrave del portale. Questo fu tolto definitivamente in occasione della ristrutturazione della facciata negli anni \u201970 del secolo appena trascorso, Nel 1872 \u00e8 stata portata a termine la ristrutturazione dell\u2019altare principale. \nLa croce sulla cuspide della facciata \u00e8 datata 1909; l\u2019organo della chiesa, proveniente dalla chiesa di Santa Caterina di Genova, \u00e8 di pregio, ma, a seguito di restauri fatti non a regola d\u2019arte, ha perso la sua perfetta sonorit\u00e0.\nSull\u2019altare maggiore sono presenti due affreschi del Gainotti (1926); pure dell\u2019insigne pittore \u00e8 l\u2019affresco sulla facciata della chiesa raffigurante San Nicola. L\u2019affresco dell\u2019altare maggiore, rappresentante la \"Sacra Famiglia,\" ha una particolarit\u00e0 degna di nota. La figura di San Giuseppe, ritratto intento al suo lavoro di falegname, lievemente chino in avanti, sembra sempre rivolta a chi lo guarda da qualsiasi punto intorno all\u2019altare. Pregevoli sono gli affreschi di De Lorenzi. Degna di nota \u00e8 la statua lignea della \"Madonna\" opera di scuola del famoso Norberto Montecucco. Antistante la navata, con gli altari laterali, sono presenti due affreschi di G.B.Bertelli datati 1932. In tale anno, l\u20198 ottobre, la chiesa fu elevata a prevostura dal cardinale Minoretti. \u00c8 inoltre presente un pregevole gonfalone databile ai primi anni del \u2018900, figurante il paese sotto la protezione della Santissima Madonna del Rosario."}
{"id": "1411230", "revid": "287204", "url": "https://it.wikipedia.org/wiki?curid=1411230", "title": "Rossellini", "text": "Rossellini \u00e8 un cognome comune a diversi personaggi:"}
{"id": "1411231", "revid": "838137", "url": "https://it.wikipedia.org/wiki?curid=1411231", "title": "Metalogy", "text": "Metalogy \u00e8 un CD box set della band heavy metal Judas Priest, pubblicato l'11 maggio 2004."}
{"id": "1411232", "revid": "2166984", "url": "https://it.wikipedia.org/wiki?curid=1411232", "title": "Quirina (trib\u00f9 romana)", "text": "La trib\u00f9 romana Quirina fu una delle ultime a essere istituite, nel 241 a.C. assieme alla Velina per incorporare nelle strutture romane i Sabini cui era stata concessa la cittadinanza romana. Era stanziata lungo la via Salaria con centro principale Rieti ad essa venne iscritto, in et\u00e0 flavia anche il popolo dei Camuni.\nNel 46 a.C. anche la civitas di Carales (odierna Cagliari), venne elevata a municipio e i suoi cittadini iscritti alla trib\u00f9 Quirina.\nNel 74, in seguito alla concessione del diritto latino alle province spagnole da parte dell'imperatore Vespasiano, le \u00e9lite locali che accedevano alla cittadinanza romana furono ascritte alla trib\u00f9 Quirina."}
{"id": "1411233", "revid": "260676", "url": "https://it.wikipedia.org/wiki?curid=1411233", "title": "Bonaventura Rubino", "text": "Biografia.\nIl destino di Bonaventura Rubino, nato a Montecchio, frazione di Darfo Boario Terme, in Lombardia, si incrocia con Palermo per la sua carica di \"Maestro di Cappella\" presso la Cattedrale. Il suo soggiorno palermitano ebbe inizio nel 1643 e si protrasse certamente fino al 1665, le origini e le vicende della vita precedenti questo lasso di tempo sono pressoch\u00e9 sconosciute. Fu uno dei protagonisti della vita musicale palermitana a cavallo della met\u00e0 del secolo insieme a Giovan Battista Fasolo ed ai palermitani Vincenzo Amato e Bonaventura Aliotti, con i quali fu tra i principali compositori della musica devota che risuon\u00f2 nelle cappelle cittadine e durante i festeggiamenti a Santa Rosalia.\nSuo \u00e8 un dialogo sacro, la cui musica non ci \u00e8 purtroppo giunta, composto nel 1652 in onore della patrona palermitana: La Rosalia guerriera.\nL'intera produzione di Rubino consiste in Sette raccolte di musica sacra scritte tra il 1645 e il 1658, durante la sua permanenza a Palermo, tutte stampate presso tipografi della citt\u00e0.\nTra le sue composizioni vanno annoverati i Salmi che compongono il Vespro per lo Stellario della Beata Vergine, del 1644, recuperato e ricostruito attraverso lo studio di manoscritti ritrovati a Malta e a Bologna. Presentato in prima esecuzione moderna nel 1990 presso la stessa Basilica francescana di Palermo.\nBibliografia.\nMESSA IN SCENA\nAllestimento Ente Autonomo Teatro Massimo Palermo,1990 e 1994 ,Basilica di S.Francesco d'Assisi ,Palermo.Direttore G.Garrido, Scene e Costumi Salvo LoIacono ,Hoffman,Buffa,F.Zito, D.Ficola ,G.Collisani-Associazione Antonino Il Verso,Conservatorio Palermo, Accademia di Belle Arti"}
{"id": "1411235", "revid": "767487", "url": "https://it.wikipedia.org/wiki?curid=1411235", "title": "S\u00e2rbi", "text": "S\u00e2rbi \u00e8 un comune della Romania di 2.758 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 7 villaggi: Alma\u0219u Mic, Burzuc, Chioag, Fegernic, Fegernicu Nou, S\u00e2rbi, Sarc\u0103u."}
{"id": "1411236", "revid": "287204", "url": "https://it.wikipedia.org/wiki?curid=1411236", "title": "Sarbi", "text": ""}
{"id": "1411243", "revid": "125687376", "url": "https://it.wikipedia.org/wiki?curid=1411243", "title": "Howard Staunton", "text": "Fu uno dei pi\u00f9 importanti giocatori di scacchi dell'epoca, giornalista e studioso di Shakespeare. Da lui prendono nome i \"pezzi Staunton\", pezzi degli scacchi tra i pi\u00f9 usati nelle competizioni.\nBiografia.\nHoward Staunton cominci\u00f2 a giocare a scacchi verso i 26 anni a Londra e tra i suoi avversari ci fu anche William Evans, l'inventore del famoso Gambetto Evans. Fu giornalista specializzato sul tema per vari giornali inglesi; giocando contro vari avversari europei affin\u00f2 la sua tecnica, finch\u00e9 nel 1843 arriv\u00f2 a battere a Parigi il pi\u00f9 forte dei giocatori francesi, Pierre St. Amant: grazie a questa vittoria Staunton fu definito il pi\u00f9 forte giocatore di scacchi al mondo.\nNel 1849 una confezione di pezzi di scacchi, disegnata da Nathaniel Cook, venne registrata e prodotta da John Jaques. Staunton, dalle colonne del suo giornale \"Illustrated London News\", diede la sua approvazione allo stile di questi pezzi, che divennero presto popolari, usati dai giocatori di ogni livello tecnico e che oggi vengono chiamati \"Pezzi Staunton\".\nNel 1851, in occasione dell'Esposizione Universale di Londra, organizz\u00f2 quello che nelle sue intenzioni doveva essere il Campionato del mondo di scacchi e che egli sperava di vincere. Fu per\u00f2 sconfitto dal tedesco Adolf Anderssen, che si aggiudic\u00f2 il torneo (Staunton si classific\u00f2 quarto dietro a Wyvill e Williams). Negli anni seguenti si scontr\u00f2 con i migliori giocatori, ma i risultati non furono conformi alle aspettative.\nNel 1858 fu sfidato pubblicamente dal campione americano Paul Morphy, ma egli evit\u00f2 accuratamente lo scontro, adducendo come pretesto il suo impegno negli studi Shakespeariani. Nel 1860 il suo lavoro sul grande bardo fu concluso e pubblicato ma non trov\u00f2, presso i critici letterari, l'accoglienza che il suo autore sperava.\n\u00c8 sepolto nel \"Kensal Green Cemetery\" di Londra; nel 1997 fu posta sopra la sua tomba una statua riproducente un cavallo degli scacchi."}
{"id": "1411244", "revid": "767487", "url": "https://it.wikipedia.org/wiki?curid=1411244", "title": "S\u0103c\u0103dat", "text": "S\u0103c\u0103dat \u00e8 un comune della Romania di 1.816 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 3 villaggi: Bor\u0219a, S\u0103bolciu, S\u0103c\u0103dat."}
{"id": "1411245", "revid": "287204", "url": "https://it.wikipedia.org/wiki?curid=1411245", "title": "Sacadat", "text": ""}
{"id": "1411249", "revid": "767487", "url": "https://it.wikipedia.org/wiki?curid=1411249", "title": "Egidio Salvi", "text": "Carriera.\nGiocatore.\nAla destra, ha sempre giocato nel Brescia, dalla stagione 1963-1964 alla stagione 1979-1980, con una sola parentesi al nel campionato 1968-1969, nell'ultima stagione in Italia di Omar S\u00edvori. Con 397 presenze detiene il secondo posto tra i calciatori con pi\u00f9 presenze nel Brescia tra Serie A (195) e Serie B.\nEsordisce nel Brescia il 22 dicembre 1963 nella Serie B 1963-1964 in Brescia- (2-1) valida per la quattordicesima giornata di campionato, mentre segna la sua prima rete nella stagione seguente quando alla 19\u00aa giornata realizza il gol che permette alla sua squadra di battere di misura la Reggina.\nCon la maglia del Brescia ha disputato anche 40 partite in Coppa Italia mettendo a segno 4 reti in questa competizione; infine ha disputato, sempre con la maglia del Brescia, 2 gare in Coppa Mitropa nella stagione 1969-1970.\nDisputa la sua ultima partita con la maglia delle \"rondinelle\" il 1\u00ba giugno 1980 in -Brescia (0-0) alla 37\u00aa giornata di ritorno. Il totale delle presenze realizzate con il Brescia ammonta a 401. Finita la stagione sportiva 1979-1980, che vede la promozione in Serie A della squadra, Salvi decide di giocare per un'altra stagione in Eccellenza e precisamente nella Romanese assieme al suo ex compagno di squadra Adriano Tedoldi.\nAllenatore.\nAlla fine della carriera agonistica \u00e8 passato ad allenare i Giovanissimi Nazionali delle Rondinelle fino alla stagione 2007-2008. \u00c8 stato per un breve periodo anche sulla panchina della prima squadra biancazzurra, dalla 32\u00aa giornata della stagione 1997-1998 in coppia con il direttore tecnico Adriano Bacconi, per sostituire Paolo Ferrario, non riuscendo ad evitare la retrocessione in Serie B della squadra. Dal 2008 al 2011 diventa vice allenatore della Primavera delle Rondinelle affiancando Giampaolo Saurini e assumendo successivamente, nella stagione 2011-2012, il ruolo di primo allenatore fino al 30 giugno 2012.\nNel 2012-2013 \u00e8 nuovamente vice allenatore della Primavera del Brescia affiancando Ivan Javor\u010di\u0107;"}
{"id": "1411255", "revid": "767487", "url": "https://it.wikipedia.org/wiki?curid=1411255", "title": "S\u0103lacea", "text": "S\u0103lacea \u00e8 un comune della Romania di 3.141 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 2 villaggi: Otomani e S\u0103lacea."}
{"id": "1411258", "revid": "287204", "url": "https://it.wikipedia.org/wiki?curid=1411258", "title": "Salacea", "text": ""}
{"id": "1411268", "revid": "125227804", "url": "https://it.wikipedia.org/wiki?curid=1411268", "title": "Storia dello Zimbabwe", "text": "La storia dello Zimbabwe ripercorre gli avvenimenti che hanno coinvolto le diverse popolazioni stabilitesi nel territorio dell'odierno Zimbabwe, quindi nella porzione di terra situata tra i fiumi Limpopo e Zambesi. Dominate per lungo tempo da genti di lingua bantu, le vicende storiche di questo Stato sono nettamente mutate con la colonizzazione inglese, alla fine del XIX secolo. \u00c8 stato uno degli ultimi paesi africani ad aver raggiunto l'indipendenza, arrivata nel 1980. La storia contemporanea \u00e8 stata caratterizza da dinamismo economico e modernizzazione delle infrastrutture, processo gestito da Robert Mugabe, figura politica dominante, che ha guidato lo Zimbabwe dalla sua indipendenza e ne \u00e8 stato presidente fino al 2017. Ma il paese sta attraversando adesso una crisi umanitaria ed economica senza precedenti, alla quale Mugabe ha cercato di far fronte con atteggiamenti sempre pi\u00f9 autoritari, repressivi e dittatoriali.\nIndipendenza.\nLe elezioni si tennero nel Marzo 1980 e lo ZANU di Robert Mugabe usc\u00ec vincitore ottenendo 53 degli 80 seggi riservati ai votanti neri, lo ZAPU di Joshua Nkomo ne ottenne ventiquattro e l'UANC di Abel Muzorewa solo tre. Parallelamente, Smith si assicur\u00f2 il controllo della componente bianca. Lo ZANU ricorse a molte intimidazioni nel periodo subito prima le elezioni, e questo ha forse avuto un ruolo nella sua netta vittoria. L'indipendenza fu raggiunta il 18 aprile 1980, e come previsto venne internazionalmente riconosciuta, a differenza di quella rhodesiana. E, una volta per tutte, si chiam\u00f2 solo e solamente Zimbabwe. L'epoca nuova fu caratterizzata anche dal cambio di nome che subirono alcuni importanti luoghi: la capitale Salisbury divenne Harare e la sua strada principale, la Jameson Avenue, venne rinominata in onore del presidente mozambicano Samora Machel. La nuova costituzione nomin\u00f2 un presidente che fosse solo un Capo di Stato senza poteri esecutivi, e un Primo Ministro che fosse Capo del Governo. Il primo presidente fu il reverendo Canaan Banana, il cui Primo Ministro fu Robert Mugabe.\nNel 1987 fu cancellata la carica di Primo Ministro e il Capo di Stato assunse i poteri esecutivi, facendo cos\u00ec divenire lo Zimbabwe una repubblica presidenziale: tale provvedimento fu reso ufficiale il 31 dicembre 1987. Da Mugabe rimase presidente fino al golpe del 2017. I primi due anni trascorsero pacificamente, ma in seguito si torn\u00f2 alle armi, questa volta all'interno della maggioranza nera: col tempo infatti crebbe la tensione tra i MaShona e i MaTabele, rispettivamente rappresentati dallo ZANU e dallo ZAPU, che quindi entrarono in lotta, Mugabe e Nkomo si videro quindi l'uno contro l'altro. Nel 1983 Mugabe estromise dal governo Nkomo e l'anno dopo lo costrinse a lasciare il paese, ma il suo partito si rivolt\u00f2 contro il Primo Ministro, poich\u00e9 questi provvedimenti erano visti come una persecuzione verso lo ZAPU.\nNe nacquero numerosi scontri che videro affrontarsi le due principali etnie del paese; ovviamente i maggiori ceppi pro-Nkomo erano situati nel Matabeleland, regione dell'etnia MaTabele, dove il Primo Ministro si occup\u00f2 di fronteggiare i dissidenti, ma i conflitti, cos\u00ec come le persecuzioni ai danni di Nkomo, continuarono fino al 1987. Sempre nel 1983 uno dei principali fondatori dello ZANU, Ndabaningi Sithole, decise di rifugiarsi negli Stati Uniti per proteggersi dal pericoloso clima interno. In realt\u00e0 il conflitto pot\u00e9 dirsi finito nel 1985, quando i due partiti si presentarono insieme, fusi in una sola formazione, alle elezioni del 2 ottobre, raggiungendo una maggioranza elettorale pi\u00f9 che rassicurante: vennero conquistati 67 seggi su 100. Il 22 dicembre di due anni dopo fu siglato tra Mugabe e Nkomo un Accordo di Unit\u00e0, col quale i due partiti si univano definitivamente nello ZANU PF.\nLe ribellioni appena terminate erano state abbastanza crudeli, i morti totali furono tra i 10.000 e i 30.000, le stime non sono precise. La Quinta Brigata dello Zimbabwe aveva causato la maggior parte delle vittime: questo squadrone aveva l'incarico di scovare i sostenitori dello ZAPU PF, in particolare nelle regioni di Matabeleland e Midlands, con lo scopo di eliminarli. Tali omicidi politici cominciarono nel 1983 e l'intera operazione della Quinta Brigata \u00e8 definita Gukurahundi. Il Primo Comandante di questa brigata fu il Colonnello Perence Shiri, attualmente a capo dell'Air Force of Zimbabwe: visto il suo peso nelle persecuzioni ai danni dello ZAPU PF e soprattutto per il suo importante ruolo nei fatti avvenuti durante la riforma agraria del 2000, ha ricevuto pesanti provvedimenti da parte dell'Unione Europea e degli Stati Uniti. Comunque, la pace pot\u00e9 dirsi raggiunta dopo che Mugabe ebbe concesso l'amnistia generale ai sostenitori MaTabele, il 18 aprile 1988. La riconciliazione della componente nera ebbe una conferma nel gennaio 1992 con il ritorno in patria, dopo otto anni, di Sithole.\nAnni novanta.\nLe elezioni tenutesi nel marzo 1990 confermarono la nettissima maggioranza dello ZANU PF, il quale riusc\u00ec addirittura a conquistare 117 seggi su 120. Tale trionfo \u00e8 dovuto anche al buon lavoro svolto dalla leadership nera: Mugabe infatti si era proposto di migliorare le condizioni di vita della popolazione di colore, e se ne occup\u00f2 dando impulso alla pubblica istruzione, che divenne la migliore del continente africano, e favorendo l'uguaglianza sociale. Questo port\u00f2 ad un notevole numero di consensi, che si concretizzarono nel risultato elettorale. Nonostante la guerra scatenata negli anni ottanta l'economia era rimasta molto forte rispetto alla media africana. Ma anche riguardo alle consultazioni di quell'anno ci sono molti dubbi, particolarmente consistenti, di trasparenza. La maggioranza ricorse ad una campagna non libera e che si potrebbe definire intimidatoria.\nInoltre Mugabe, non soddisfatto della presenza di opposizioni, cerc\u00f2 di creare uno Stato socialista con un solo partito legale, ovviamente il suo. il progetto fu decisamente bocciato ma dimostr\u00f2 le tendenze autocratiche e autoritarie del Presidente, che in questo modo manifest\u00f2 abbastanza apertamente di voler concentrare i poteri nelle sue mani, in senso quanto mai non democratico. Il governo allora incominci\u00f2 ad apportare delle modifiche alla costituzione. La magistratura e i difensori dei diritti umani criticarono i provvedimenti, emanati nell'Aprile 1991, che prevedevano tra l'altro la reintroduzione della pena capitale. Pochi anni dopo le condizioni sanitarie cominciarono a peggiorare a causa della diffusione del virus HIV: nel 1997 un quarto degli zimbabweani ne era affetto. Durante gli anni novanta furono frequenti le proteste contro il governo del Presidente, lo scontento and\u00f2 diffondendosi. Nel 1990 gli studenti manifestarono contro le proposte di un aumento del controllo del governo sulle universit\u00e0, e le dimostrazioni continuarono nei due anni seguenti, portando a scontri con la polizia.\nQuesta nel 1992 imped\u00ec ulteriori dimostrazioni antigovernative e nel 1994 vi fu un esteso malcontento in ambito industriale. Nel 1996 gli stipendi di impiegati statali, infermiere e medici generali scesero drammaticamente; i metodi duramente repressivi del Presidente portarono a violazioni di diritti sempre pi\u00f9 numerose. Il 9 dicembre 1997 un colpo di Stato paralizz\u00f2 il paese. Mugabe era terrorizzato dalle dimostrazioni degli ex militanti dello ZANLA, Zimbabwe African National Liberation Army, organizzazione che fu il cuore delle incursioni terroristiche degli ultimi anni settanta contro Ian Smith. Il Presidente allora pag\u00f2 loro generose paghe e larghe pensioni, ma questo impegno si rivel\u00f2 oneroso finanziariamente. Il sempre pi\u00f9 diffuso malcontento cominci\u00f2 a mettere in crisi lo Stato, crisi aggravata dalle risposte sempre peggiori date dal governo.\nSoprattutto negli anni seguenti, i cambiamenti sociali furono molti e profondi. Nel 1998 il Presidente intervenne nella guerra civile in atto nella Repubblica Democratica del Congo, con il fine di proteggere gli investimenti fatti nel paese. Questo intervento port\u00f2 alla sospensione degli aiuti economici allo Zimbabwe: il denaro mancante per questa sospensione e per questa guerra determin\u00f2 la recessione economica seguente. Sebbene il Presidente sia stato confermato dopo tutte le tornate elettorali degli anni novanta, il suo consenso \u00e8 gradualmente diminuito e l'opposizione si \u00e8 fatta sempre pi\u00f9 organizzata, raggruppandosi nel 1999 in un unico partito, il Movimento per il Cambiamento Democratico (MDC). Da sempre aspramente contestatore del regime di Mugabe, questa espressione politica ha ottenuto l'appoggio degli attivisti per la democrazia e i diritti umani, il cui rispetto \u00e8 diminuito con il costante aumentare degli atteggiamenti dittatoriali del Capo dello Stato. Il quale ha risposto in modo sempre pi\u00f9 duro.\nDal 2000 ad oggi.\nDall'inizio del XXI secolo lo Zimbabwe vive una fase di recessione economica, collasso statale e sociale: lo Stato sta affrontando una crisi umanitaria senza precedenti e una situazione di degrado generale di ogni struttura amministrativa, istituzionale ed economica. Nonostante i notevoli passi indietro fatti, ancora oggi lo Zimbabwe \u00e8 uno dei paesi meno poveri dell'Africa e uno dei pi\u00f9 dinamici finanziariamente. Fin dalla nascita del MDC Mugabe ha cercato di liberarsi dell'opposizione, inizialmente inducendo il Parlamento, dominato dallo ZANU-PF, ad emananare leggi che la delegittimassero e la ostacolassero; ma in seguito la repressione divenne molto pi\u00f9 dura. La polizia incominci\u00f2 a disperdere con la forza le manifestazioni e i raduni del MDC, e la tensione politica divenne sempre pi\u00f9 alta e pericolosa, favorita da un'economica in piena crisi e dagli atteggiamenti sempre pi\u00f9 violenti dello stesso Mugabe.\nMa l'origine della spaventosa emergenza attuale fonda le sue radici nella riforma agraria del 2000, il cui perno \u00e8 stata l'espropriazione delle propriet\u00e0 dei bianchi e la loro restituzione alla componente nera. In realt\u00e0 queste restituzioni erano cominciate negli anni ottanta, anche se con molta lentezza: nei primi anni novanta subirono una netta accelerazione per poi arrivare al caos generale del 2000. Da tempo Mugabe progettava di scacciare gli agricoltori bianchi, ma per fermarlo era stata avviata una trattativa triangolare tra il presidente, il governo inglese e i fattori bianchi. Questi negoziati saltarono e cominci\u00f2 l'attuazione della riforma: gran parte delle propriet\u00e0 bianche furono espropriate senza indennizzi, i proprietari sono stati espulsi o sono fuggiti all'estero, perlopi\u00f9 verso Sudafrica, Regno Unito e Australia.\nLa popolazione bianca diminu\u00ec drasticamente: prima possedeva circa il 70% delle terre coltivabili. Molte di queste sono state affidate ad amici del presidente e a veterani di guerra, generalmente inesperti di agricoltura. Economicamente le conseguenze sono state disastrose: se prima il contesto economico era debole, da quel momento era diventato critico; da allora la crisi dello Zimbabwe non \u00e8 pi\u00f9 una questione economica o politica, ma umanitaria. Prima lo Zimbabwe soddisfaceva il proprio fabbisogno alimentare interno, da allora in poi ha incominciato a dipendere dalle importazioni: le produzioni agricole sono crollate, il perch\u00e9 \u00e8 facile. Gli agricoltori bianchi avevano una qualificazione notevole e le loro rendite terriere erano ottime: le produzioni consentivano un buon margine di esportazione. Una volta espulsi questi, l'agricoltura \u00e8 entrata in profondissima crisi: nel settore primario regna il caos dopo questa riforma. Inoltre, le terre sono state prese con veri e propri assalti: i nuovi proprietari hanno preso con la forza le loro propriet\u00e0 costellando la riforma di episodi di sangue.\nNon sono mancate le resistenze: 2.900 bianchi hanno deciso di non andarsene iniziando un durissimo braccio di ferro con il governo. Molti hanno lamentato la presa di terreni non toccati dalla sciagurata riforma, che Mugabe aveva sbandierato con tanta demagogia, ponendola al centro della campagna elettorale del 2002. In queste elezioni Mugabe ha vinto contro Morgan Tsvangirai, leader del MDC, col 56% dei voti. Tali elezioni si sono svolte in un clima violentemente intimidatorio e sono state giudicate irregolari dagli osservatori occidentali, ma pulite da quelli africani, Nigeria e Sudafrica. Queste elezioni hanno diffuso ulteriormente il malcontento all'interno del paese, dove il presidente ha tappato la bocca a molti mezzi di informazione, applicando molto recentemente anche restrizioni ad Internet. In ambito internazionale lo Zimbabwe si \u00e8 ritrovato sempre pi\u00f9 isolato, ricevendo sanzioni dall'Unione Europea e dagli Stati Uniti. I rapporti con il Regno Unito sono diventati pessimi in seguito alla riforma agraria e alle elezioni del 2002.\nCome conseguenza, nel 2003 lo Zimbabwe \u00e8 stato sospeso per un anno dal Commonwealth; in risposta, Mugabe ha annunciato nel Dicembre dello stesso anno l'uscita del paese dall'organizzazione. Morgan Tsvangirai \u00e8 soggetto a una vera e propria persecuzione: arrestato nell'Ottobre 2000 e nel Giugno 2003, l'11 marzo 2007, durante un incontro di preghiera del partito, \u00e8 stato arrestato e picchiato, e rilasciato qualche giorno dopo: ma le sedi del suo partito sono state assaltate dalla polizia. L'MDC \u00e8 ormai l'unico punto di riferimento per le organizzazioni umanitarie, per cercare di avere aggiornamenti sulla violenza politica. La dispersione dell'incontro dell'11 marzo 2007 ha avuto un bilancio pesantissimo: durante gli scontri la polizia ha ucciso a colpi d'arma da fuoco Gift Tandare, importante attivista del MDC, e il giorno dopo \u00e8 morto Itai Manyeruke, un manifestante, in seguito al pestaggio subito dalle forze dell'ordine durante il loro intervento al raduno. Nhamo Musekiwa, guardia del corpo di Tsvangirai, \u00e8 morto il 25 ottobre 2007 in seguito a complicazioni causate dal pestaggio che anch'egli aveva ricevuto l'11 marzo.\nSempre in quel giorno erano stati arrestati decine di membri del MDC, oltre lo stesso Tsvangirai, tutti picchiati e torturati. Desmond Tutu ha affermato che si respira il clima dell'apartheid, del quale sono vittime questa volta i bianchi e gli oppositori. Di recente Mugabe con uno scandalo ha messo fuori gioco l'arcivescovo cattolico di Bulawayo Pius Ncube. Ncube era da molto tempo il pi\u00f9 coraggioso dissidente, aveva pi\u00f9 volte accusato il presidente di assolutismo e tirannia, definendo la sua amministrazione un regime. Aveva chiesto al Regno Unito un intervento militare per deporre il demagogico dittatore, e le sue affermazioni erano state tanto temerarie da farlo definire l'arcivescovo anti-Mugabe. Il monsignore si \u00e8 trovato coinvolto in un caso di adulterio, essendo Stato accusato di aver intrattenuto una relazione con una donna sposata. L'accusa, che sarebbe provata da alcune foto di assai dubbia autenticit\u00e0, \u00e8 stata lanciata nell'Agosto 2007 e il presidente, che controlla i mass media, ha mosso una campagna di informazione che dimostrasse e lasciasse intendere in ogni modo la colpevolezza dell'arcivescovo. Questi ha presentato il 12 settembre le dimissioni, accettate da Benedetto XVI.\nTutti i vescovi dello Zimbabwe hanno sempre difeso Ncube dall'accusa e lo stesso prelato ha affermato la sua innocenza, accusando lo Stato di aver architettato tutto per denigrarlo e farlo tacere. La creazione di questo scandalo sarebbe stato un atto contro l'intera Chiesa cattolica dello Zimbabwe, i cui rapporti col governo si sono fatti sempre pi\u00f9 tesi. Ncube ha inoltre aggiunto che non si sarebbe mai dimesso, ma che era stato opportuno farlo dopo il putiferio scatenato dai mezzi di informazione, sui quali Mugabe ha stretto la morsa per il loro controllo. Intanto la situazione diventa sempre pi\u00f9 tesa e Mugabe ha deciso di candidarsi anche alle prossime elezioni, che si terranno nel 2008. Sebbene il suo potere sembri agli sgoccioli, il vecchio presidente continua a reprimere i dissidenti e le violazioni dei diritti umani da lui commesse si fanno sempre pi\u00f9 gravi.\nLa crisi del 2008.\nLe elezioni presidenziali del 2008 hanno visto come principali sfidanti Robert Mugabe e Morgan Tsvangirai, sostenuto dal Movimento per il Cambiamento Democratico.\nL'opposizione aveva subito chiesto delle elezioni libere e democratiche, in mancanza delle quali avrebbe messo in ginocchio il paese con proteste di massa. Tesa la vigilia del voto: l'MDC si diceva certo della vittoria, esercito e polizia erano in stato di massima allerta. Mugabe, in cerca del sesto mandato, affermava a sua volta di avere la vittoria in pugno. Il 29 marzo si videro lunghe code ai seggi fin dalle prime ore del mattino, per una tornata elettorale storica, perch\u00e9 decisiva per il destino del paese. Votando in una scuola elementare di Harare, il vecchio presidente aveva dichiarato: \"Noi non manipoliamo le elezioni. Siamo gente onesta. Non potrei dormire sonni tranquilli, se avessi barato alle elezioni. Perch\u00e9 dovrei barare? La gente sostiene noi. Nel momento in cui non ci sosterr\u00e0 pi\u00f9, allora lasceremo la politica\".\nIn realt\u00e0 era alto il timore di brogli da parte del regime, infatti era stata scoperta, poco prima delle elezioni, l'esistenza di ben 8.500 elettori fantasma, censiti in una zona disabitata. Inoltre ci sono stati problemi con i seggi di appartenenza. Secondo l'organismo che ha curato la supervisione del voto, l'affluenza alle urne \u00e8 stata alta ma molti elettori sono stati respinti per la confusione fatta sui confini dei singoli distretti elettorali. Fin dalla chiusura dei seggi l'opposizione ha proclamato la propria vittoria. Il segretario generale del MDC, Tendai Biti, ha dichiarato poco dopo la chiusura dei seggi: \"\u00c8 un momento storico per noi tutti. Abbiamo vinto queste elezioni\". Tuttavia lo spoglio delle schede \u00e8 stato molto lento. Durante il conteggio dei voti il dittatore Mugabe aveva lanciato un grave monito:\"Non saranno ammesse proteste\". Subito si sono lanciate accuse contro Mugabe, reo, secondo l'MDC, di aver \"aggiustato\" il risultato del voto.\nI primi risultati davano un testa a testa tra governo e opposizione. Ufficialmente i candidati erano in parit\u00e0, ma secondo dati diffusi dal MDC, calcolando 96 seggi sui 128 del parlamento, Tsvangirai avrebbe ottenuto il 60% delle preferenze. Il silenzio di Mugabe, non apparso in pubblico dal giorno delle elezioni, aveva fatto pensa re che fosse scappato in Malesia, notizia smentita il 1\u00ba aprile. Nonostante i ritardi preoccupanti nello spoglio, un gruppo indipendente di monitoraggio delle elezioni ha dichiarato, pochi giorni dopo il voto, che sarebbe stata concreta la possibilit\u00e0 di un ballottaggio per le presidenziali. Tuttavia, tutti gli osservatori indipendenti e i paesi occidentali davano per finito il regime di Mugabe, dato prossimo alle dimissioni. Il presidente, al potere ininterrottamente dal 1980, ha quindi cominciato in aprile a trattare con l'opposizione le sue dimissioni, secondo insistenti voci, poi smentite. Il quotidiano zimbabwese \"The Herald\" ha annunciato il 2 aprile che secondo i risultati diffusi dalla commissione elettorale nessun partito avrebbe superato la soglia del 50%, rendendo cos\u00ec inevitabile il ballottaggio. Temendo violenze come quelle avvenute in Kenya dopo il voto del 27 dicembre 2007, lo Zambia ha disposto l'esercito lungo il confine con lo Zimbabwe.\nNonostante la perdita della maggioranza in parlamento, Mugabe ha deciso di non farsi da parte. Secondo l'agenzia Fides, il delicato clima post elettorale potrebbe portare a disordini e fughe di massa, peraltro gi\u00e0 verificatisi prima della consultazione elettorale. Non a caso in breve tempo la tensione \u00e8 salita nel paese: il 3 aprile 2008 \u00e8 arrivata la notizia che agenti di polizia hanno circondato un hotel ospitante giornalisti occidentali impegnati a seguire le elezioni nazionali.\nNel corso di questa operazione intimidatoria sono stati arrestati pretestualmente due giornalisti, tra cui un reporter del New York Times, Barry Bearak. Entrambi sono stati in seguito incriminati: l'accusa, per Bearak e il suo collega britannico Steven Bevan, era quella di esercitare la loro professione senza esserne accreditati.\nIl 4 aprile Mugabe ha convocato i vertici del suo partito per discutere della strategia da adottare di fronte alla situazione. Sul punto di presentare un'istanza per cercare di avere i dati chiari delle elezioni, gli avvocati dell'opposizione sono stati fermati da agenti di polizia e quindi \u00e8 stato impedito loro di recarsi all'Alta Corte. Infine, la Commissione elettorale dello Zimbabwe ha ufficializzato un sostanziale pareggio al Senato.\nIn questo periodo sono continuati gli assalti, partiti nel 2000, alle fattorie possedute dai bianchi: ne sono state attaccate una ventina, anche quella di un italiano. Lo ZANU-PF ha chiesto intanto di ricontare le schede elettorali, richiesta tacciata come illegale dall'opposizione; i contadini bianchi sono tornati ad essere nel mirino del presidente Mugabe, innescando il rischio di una guerra civile; inoltre Mugabe ha detto di non permettere che i bianchi possano riprendere le loro terre. Nei primi giorni di aprile sono stati cacciati pi\u00f9 di sessanta farmers bianchi, addirittura \u00e8 stato sfrattato il primo nero, perch\u00e9 accusato di aver votato l'opposizione. In attesa di sapere definitivamente i risultati elettorali, alcuni funzionari della Commissione elettorale sono stati arrestati, dietro l'accusa di aver commesso errori nello scrutinio, a danno dell'ZANU-PF. In continua salita \u00e8 la tensione nel paese, aggravata da una spaventosa crisi alimentare, accentuata a sua volta anche da un lungo periodo di siccit\u00e0; sempre pi\u00f9 probabile si \u00e8 fatto lo scenario di una futura guerra civile, anche a causa della repressione continua della polizia, che l'11 aprile ha addirittura vietato proteste e manifestazioni di matrice politica.\nIn un clima sempre peggiore, dei rappresentanti diplomatici statunitensi e britannici sono stati fermati ad un posto di blocco e per qualche ora trattenuti, anche se sono stati in seguito rilasciati. L'enorme ondata di migranti dei cittadini dello Zimbabwe verso il Sudafrica ha causato il crearsi di una situazione tesissima nel Sudafrica stesso, diventato teatro di attacchi xenofobi e ronde ai danni degli immigrati provenienti dallo Zimbabwe. Nel frattempo il governo ha tentato di bloccare l'attivit\u00e0 dei gruppi umanitari operanti nel paese, cercando cos\u00ec di rafforzare la morsa repressiva. In vista del ballottaggio del 27 giugno, Morgan Tsangirai ha definito il governo dello Zimbabwe una giunta militare, che ha in mano il paese. Appena rientrato dall'estero, il segretario generale dell'Mdc Tendai Biti \u00e8 stato arrestato: i suoi avvocati ne hanno sollecitato la scarcerazione.\nRobert Mugabe ha dichiarato pochi giorni prima del secondo turno delle presidenziali, fissato per il 27 giugno, che in caso di vittoria dell'MDC i veterani della guerra di liberazione sarebbero stati pronti ad imbracciare le armi. Il 18 giugno quattro attivisti dell'opposizione sono stati bruciati vivi, in seguito all'esplosione della casa in cui si trovavano. Il 19 giugno, inoltre, \u00e8 stata annunciata la morte della moglie del sindaco di Harare, facente parte dell'MDC, pestata a morte. Al 20 giugno, secondo fonti mediche, ammontavano ad 85 le vittime delle violenze politiche. Il 22 giugno Tsvangirai ha annunciato il suo ritiro dalle elezioni, in quanto sarebbe stato impossibile che si svolgessero liberamente. Dopo tale decisione il leader dell'opposizione zimbabwese si \u00e8 rifugiato nell'ambasciata olandese di Harare. Il presidente Mugabe si \u00e8 detto disponibile alle trattative solo dopo il ballottaggio del 27 giugno, il cui esito sarebbe stato peraltro scontato dopo il ritiro, in vista del turno di ballottaggio, del candidato dell'opposizione, Tsvangirai. Un alto funzionario del Dipartimento di Stato statunitense, Jendayi Frazer, ha tuttavia affermato che il risultato elettorale non sarebbe stato riconosciuto dagli USA, mentre Tsvangirai, secondo il \"Guardian\", avrebbe chiesto l'invio di un contingente militare internazionale di pace per proteggere il popolo. Tuttavia tale affermazione \u00e8 stata in seguito smentita dallo stesso Tsvangirai.\nIntanto la Gran Bretagna ha revocato il titolo di cavaliere onorario che era stato concesso a Robert Gabriel Mugabe alcuni anni prima. Nel giugno 2008, Nelson mandela ha finalmente denunciato in modo esplicito la gravit\u00e0 della situazione in Zimbabwe, e nello stesso periodo Tendai Biti \u00e8 stato liberato. Sempre a fine giugno, circa 300 oppositori del regime si sono rifugiati presso l'ambasciata sudafricana, probabilmente dopo esser stati costretti a scappare a causa dei raid della polizia; la fuga degli oppositori \u00e8 diventata col tempo di dimensioni sempre maggiori e la crisi economica sempre pi\u00f9 acuta. Critiche sulla legittimit\u00e0 del voto sono giunte anche da Barack Obama. Lo Zimbabwe \u00e8 diventato uno dei paesi pi\u00f9 pericolosi ed instabili del mondo, per esattezza il terzo, per il Foreign Policy. Tsvangirai ha definito il giorno del ballottaggio come un giorno di vergogna, essendo Mugabe candidato unico; con l'intento di isolare lo Zimbabwe anche diplomaticamente, il Ministro degli Esteri Frattini ha chiesto all'UE di valutare un possibile ritiro degli ambasciatori europei dal paese.\nDopo il ballottaggio.\nCome nelle previsioni, a vincere il ballottaggio del 27 giugno \u00e8 stato il presidente in carica Robert Mugabe, anche se il voto \u00e8 stato definito dagli osservatori africani \"n\u00e9 libero, n\u00e9 giusto\", specie considerando le violenze e le intimidazioni cui sono andati soggetti coloro che hanno deciso di non votare Mugabe. Sempre pi\u00f9 allarmanti le notizie riguardanti il trattamento degli oppositori: alcuni di quelli rifugiatisi in Gran Bretagna sarebbero stati terrorizzati da agenti della Central Intelligence Organisation(CIO), i servizi segreti del regime, mentre alcuni di quelli ancora residenti in patria sarebbero stati torturati in centri di rieducazione. Dopo il ballottaggio, sono stati minacciati perfino i sacerdoti missionari, ai quali \u00e8 stato impedito di recare aiuto agli sfollati. Mugabe ha giurato come presidente il 29 giugno, ottenendo cos\u00ec ufficialmente il sesto mandato presidenziale. Parallelamente al giuramento, il premier del Kenya Raila Odinga e l'arcivescovo di Citt\u00e0 del Capo, il celebre Desmond Tutu, hanno chiesto un invio di forze di pace nel paese, e hanno detto di non riconoscere l'esito del voto.\nIl secondo turno presidenziale \u00e8 stato giudicato illegittimo anche dal Segretario Generale delle Nazioni Unite Ban Ki Moon. Intanto, Tsvangirai ha chiesto ai leader dei paesi arabi, riuniti in Egitto per un vertice dell'Unione Africana, di non riconoscere il voto. La stessa Unione Africana ha condannato il ballottaggio, noto anche come \"ballottaggio-farsa\", definendolo non democratico. Secondo quanto annunciato dal Times, dopo nemmeno un'ora di distanza dal giuramento di Mugabe, \u00e8 stato attaccato un farmer bianco, Ben Freeth, che il giorno prima del voto aveva denunciato le violenze in atto nel paese. Al 30 giugno, in tutto sono stati quattro i farmers attaccati. Il 1\u00ba luglio, Morgan Tsvangirai ha lasciato l'ambasciata olandese, nella quale si era rifugiato qualche tempo prima. In un eccesso d'ira, occorso durante un summit dell'Unione Africana a Sharm el Sheikh, in Egitto, George Charamba, consigliere di Mugabe, si \u00e8 augurato che gli occidentali, non avendo alcun diritto di interferire nella politica interna zimbabwese, si facciano impiccare, e ha dichiarato che l'Occidente pu\u00f2 andare al diavolo mille volte.\nAnche lo stesso Mugabe non si \u00e8 dimostrato pi\u00f9 calmo: intervistato durante lo stesso summit da Julian Manyon, giornalista britannico della rete ITN, il presidente ha perso la pazienza: le sue guardie hanno allontanato Manyon, poi il presidente lo ha chiamato \"maledetto idiota\". L'Unione Africana ha deciso, sempre a Sharm el Sheikh, di esaminare una risoluzione per un governo di unit\u00e0 nazionale. All'inizio di luglio oltre 200 persone hanno cercato rifugio presso l'ambasciata statunitense ad Harare. Nel frattempo le persecuzioni ai danni degli oppositori non hanno dato segno di cessare: i nomi di sette parlamentari dell'opposizione, sempre nello stesso periodo, sono finiti nella lista dei ricercati dalla polizia, con le accuse di incitamento alla pubblica violenza, tentato omicidio ed altre.\nIl 5 luglio il \"Guardian\", noto quotidiano inglese, ha pubblicato sul web un video che mostra esplicitamente i brogli elettorali alle ultime elezioni in Zimbabwe.\nSecondo quanto riportato dall\"'Observer\", la Gran Bretagna ha rimandato indietro oltre 11.000 profughi zimbabwesi che avevano cercato asilo in quel paese. L'opposizione ha inoltre denunciato che le milizie filo-governative attacchino dei campi profughi allestiti per i rifugiati politici, in questi attacchi sarebbero state uccise decine di sfollati, precisamente a Gokwe, a nord di Harare. La situazione dei profughi \u00e8 diventata particolarmente spinosa per il Sudafrica, accusato dall'Unhcr, l'Alto Commissariato dell'ONU per i rifugiati, di aver espulso circa 17.000 profughi provenienti dallo Zimbabwe. La linea italiana \u00e8 sembrata alquanto incerta: mentre il ministro Frattini ha richiamato per consultazioni l'ambasciatore ad Harare e si \u00e8 dimostrato molto critico verso i rapporti diplomatici con lo Zimbabwe, il premier Silvio Berlusconi si \u00e8 dimostrato assai recalcitrante, se non quasi contrario, alla possibilit\u00e0 di colpire Robert Mugabe con ulteriori sanzioni, oltre a quelle gi\u00e0 applicate ed in vigore.\nLo Zimbabwe, con l'andare del tempo, \u00e8 diventato nuovo terreno di scontro tra Stati Uniti e potenze occidentali, da una parte, e Cina e Russia, dall'altra. Questi ultimi due paesi hanno infatti dichiarato di voler porre il veto al Consiglio di Sicurezza dell'ONU riguardo eventuali sanzioni contro Mugabe. Contraria a queste sanzioni praticamente tutta l'Unione Africana, con l'eccezione della Liberia, che invece si \u00e8 dichiarata favorevole. Questi provvedimenti sono per\u00f2 considerati dal governo dello Zimbabwe come \"atti razzisti e colonialisti\", come li ha descritti il ministro della Comunicazione dello Zimbabwe, Sikhanyiso Ndlovu. Come peraltro avevano gi\u00e0 annunciato, Russia e Cina hanno posto il veto sulle sanzioni contro Mugabe al Consiglio di Sicurezza dell'ONU. Precedentemente, era stata espressa dal rappresentante della missione permanente dello Zimbabwe all'ONU la preoccupazione che le sanzioni possano portare ad una guerra civile.\nDopo estenuanti ed altalenanti trattative per un governo di unit\u00e0 nazionale, nelle quali a provvisori successi si sono alternati fallimenti, l'opposizione ha comunque registrato una storica vittoria ottenendo la presidenza della camera bassa del parlamento, sebbene il senato sia rimasto nelle mani di Mugabe. Ci\u00f2 nonostante, il numero di parlamentari del MDC arrestati tra i banchi del parlamento stesso \u00e8 salito fino a 5 nell'Agosto 2008. Nel settembre 2008 sono stati firmati gli accordi per la formazione di un governo di unit\u00e0 nazionale tra Mugabe e opposizione.\nNell'ottobre 2008 in localit\u00e0 \"Marange\" dove da qualche anno \u00e8 stato scoperto un giacimento diamantifero superficiale sul letto di torrenti, 214 minatori artigianali sono stati massacrati dall'esercito per piegare le loro rivendicazioni.\nIl colpo di Stato del 2017.\nIl colpo di Stato in Zimbabwe del 2017 ha avuto inizio nella serata del 14 novembre 2017, quando elementi delle Zimbabwe Defence Forces si radunarono nella capitale Harare, prendendo controllo della televisione pubblica e di alcune zone della citt\u00e0.[1] Il giorno dopo, i soldati negarono, tramite comunicato televisivo, che si trattasse di golpe, sostenendo che l'operazione fosse rivolta a colpire \"i criminali\" che circondavano il presidente Robert Mugabe, considerati responsabili della grave situazione socioeconomica del Paese, dopo di che la situazione sarebbe tornata alla normalit\u00e0.[2] Il golpe scatur\u00ec in seguito a forti tensioni per la successione del presidente interne a due schieramenti del partito di governo ZANU-PF, guidati rispettivamente da Grace Mugabe, moglie del presidente, e dall'ex vicepresidente Emmerson Mnangagwa, supportato dall'esercito. Tali tensioni avevano portato all'allontanamento di quest'ultimo dalla carica di vicepresidente il 6 novembre.[3]"}
{"id": "1411269", "revid": "1067855", "url": "https://it.wikipedia.org/wiki?curid=1411269", "title": "Campionato europeo maschile di pallacanestro 1965", "text": "Il 14\u00ba Campionato Europeo Maschile di Pallacanestro FIBA (noto anche come FIBA EuroBasket 1965) si \u00e8 tenuto dal 30 maggio al 10 giugno 1965 in Unione Sovietica, per la prima volta in due sedi diverse, Mosca e Tbilisi, con la fase finale svolta nella capitale sovietica.\nI Campionati europei maschili di pallacanestro sono una manifestazione biennale tra le squadre nazionali organizzata dalla FIBA Europe.\nPartecipanti.\nPartecipano sedici nazionali divise in due gruppi da otto squadre.\nPrima fase.\nLa vincente di ogni gara si aggiudica due punti, la perdente uno. Le prime due accedono alle semifinali, la terza e la quarta alle semifinali per i posti dal quinto all'ottavo, la quinta e la sesta a quelle per i posti dal nono al dodicesimo e le ultime due si disputano i posti dal tredicesimo al sedicesimo.\nFase finale.\nSemifinali.\n13\u00ba-15\u00ba posto\n9\u00ba-12\u00ba posto\n5\u00ba-8\u00ba posto\n1\u00ba-4\u00ba posto\nFinali.\n15\u00ba-16\u00ba posto\n13\u00ba-14\u00ba posto\n11\u00ba-12\u00ba posto\n9\u00ba-10\u00ba posto\n7\u00ba-8\u00ba posto\n5\u00ba-6\u00ba posto\n3\u00ba-4\u00ba posto\n1\u00ba-2\u00ba posto"}
{"id": "1411271", "revid": "1543377", "url": "https://it.wikipedia.org/wiki?curid=1411271", "title": "S\u0103lard", "text": "S\u0103lard \u00e8 un comune della Romania di 4.340 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 3 villaggi: Hodo\u0219, S\u0103lard e S\u00e2ntimreu."}
{"id": "1411272", "revid": "287204", "url": "https://it.wikipedia.org/wiki?curid=1411272", "title": "Salard", "text": ""}
{"id": "1411274", "revid": "174925", "url": "https://it.wikipedia.org/wiki?curid=1411274", "title": "Il fuoco (film 1916)", "text": ""}
{"id": "1411284", "revid": "124395136", "url": "https://it.wikipedia.org/wiki?curid=1411284", "title": "Guido Nicheli", "text": "Biografia.\nOrfano di padre gi\u00e0 l'anno successivo alla sua nascita, ossia nel 1935, durante la seconda guerra mondiale si trasfer\u00ec con la famiglia a Carobbio degli Angeli e, poi, a Milano. Nel secondo dopoguerra, dopo essersi diplomato nel 1956 in odontotecnica, inizi\u00f2 a lavorare con il cugino, titolare di uno studio dentistico. Per arrotondare i guadagni, negli anni sessanta, la sera lavorava come rappresentante di liquori, attivit\u00e0 che gli consent\u00ec di frequentare diversi locali notturni, tra cui il Derby Club, dove ebbe modo di conoscere e frequentare Steno, Renato Pozzetto, Teo Teocoli e molti altri protagonisti della vita notturna milanese di quel tempo. Tra il 1976 e il 1977 fu interprete di una serie di fotoromanzi pubblicata sulla rivista Grand Hotel, \"Un uomo perduto\".\nAmante dei viaggi, durante uno di questi ebbe modo di conoscere e di diventare amico anche del pittore Salvador Dal\u00ed, conosciuto nel 1967. Nel 1978 lavor\u00f2 con Enzo Jannacci nel programma radiofonico \"Radio Sballa\", insieme a Patricia Pilchard, e lo stesso anno fece il suo esordio ufficiale come attore nella pi\u00e8ce teatrale di Jannacci \"La tappezzeria\". Il suo pittoresco modo di esprimersi e la parlata marcatamente milanese non sfuggirono ai comici del Derby che, data la sua disponibilit\u00e0, spesso lo utilizzarono nei loro sketch per piccole parti da caratterista, nel ruolo del \"cumenda\". \nIn seguito venne chiamato ad interpretare il medesimo ruolo in molte pellicole, fino a divenire l'archetipo cinematografico del ricco imprenditore lombardo, in una versione pi\u00f9 moderna rispetto a quella tradizionalmente resa dalle interpretazioni di Ugo Bologna, con il quale si trov\u00f2 a diretto confronto nei film vanziniani \"Sapore di mare\" del 1983 e \"Yuppies - I giovani di successo\" del 1986.\n\u00c8 dello stesso anno il suo debutto televisivo nel programma \"Drive In\", che prosegu\u00ec con altre partecipazioni e culmin\u00f2 nel successo con la serie TV \"I ragazzi della 3\u00aa C\", dove interpretava \"Il Zampetti\" (Commendator Camillo Zampetti), un ricco industriale nel campo degli insaccati, e la partecipazione a \"Vacanze di Natale\". Nonostante la grande popolarit\u00e0 acquisita, le sue chiamate sul set erano saltuarie e sempre legate all'esistenza di un ruolo adatto, motivo per cui fino alla fine degli anni ottanta Nicheli prefer\u00ec mantenere la principale occupazione di odontotecnico.\nTra i rari ruoli drammatici, fu uno psicologo militare di stanza sul fronte africano nel film \"Scemo di guerra\" di Dino Risi, presentato al Festival di Cannes del 1985, e un imprenditore taglieggiato nella fiction di Rai 2 \"Cronaca di un ricatto\". Negli ultimi anni Guido Nicheli ha vissuto a Zelata di Bereguardo, in provincia di Pavia e ha interpretato ruoli in telefilm e promozioni televisive, prima di tornare per l'ultima volta sul grande schermo nel 2006 con \"Vita Smeralda\" di Jerry Cal\u00e0, suo amico e compagno di scena.\nNicheli mor\u00ec nel pomeriggio del 28 ottobre 2007 all'ospedale di Desenzano del Garda per un ictus fulminante, all'et\u00e0 di 73 anni. \u00c8 sepolto nel cimitero di Zelata; sul suo monumento funebre campeggia una frase emblematica del suo repertorio: \"See you later\".\nDoppiatori.\nIn alcune delle sue prime apparizioni cinematografiche Nicheli fu doppiato da:"}
{"id": "1411288", "revid": "124035712", "url": "https://it.wikipedia.org/wiki?curid=1411288", "title": "Luca Ricci (scrittore)", "text": "Biografia.\nLuca Ricci si dedica alla scrittura dopo aver abbandonato la Scuola d'Arte drammatica Paolo Grassi.\n\"Duepigrecoerre d'amore\" (Addictions 2000). L'esordio \u00e8 un libro di 26 microracconti in cui i protagonisti sono sempre un Lui e una Lei e i temi sono quelli amorosi. Raul Montanari, nella sua prefazione, parla di \"una voce giovane, ma di una giovinezza malata, minata da un'intelligenza divorante, minacciosa\".\n\"Il piede nel letto\" (Alacr\u00e0n 2005, premio Cocito Mont\u00e0 d'Alba). Un libro di 28 racconti che parla ancora di coppie, con o senza figli, per il quale Linnio Accorroni su Stilos scrive: \"Tanto di cappello, di fronte a questa vocazione sbrigliata e faconda che rivela un talento giovanissimo, educato al magistero di Maupassant\".\n\"L'amore e altre forme d'odio\" (Einaudi 2006, Premio Chiara). Un libro di 21 racconti che prosegue nello scavo amoroso e familiare. Nel risvolto di copertina Guido Davico Bonino parla di \"stile minuzioso e traslucido che fa di Luca Ricci uno dei pi\u00f9 originali giovani scrittori degli ultimi anni\".\n\"La persecuzione del rigorista\" (Einaudi 2008). Un racconto lungo che narra la storia di un prete mandato in un paese sperduto sull'appennino tosco-emiliano dove incontra un calciatore dilettante infallibile dal dischetto del rigore, ovvero una rivisitazione contemporanea dello scontro eterrno tra bene e male. Marco Belpoliti sull'Espresso scrive che \"funziona sia come giallo che come inconsueto giornale dell'anima... Un libro inimitabile, probabilmente il pi\u00f9 bel romanzo italiano dell'ultimo anno\".\n\"Come scrivere un bestseller in 57 giorni\", (Laterza 2009). Una favola nera travestita da manuale di scrittura creativa che riflette sul fenomeno della letteratura d'intrattenimento e della cultura bestsellerista. Francesco Longo sul Riformista scrive: \"... \u00e8 un falso manuale di scrittura, molto divertente e intelligente, che mentre fa l'elogio della scrittura \"per tutti\" costruisce un testo elitario, pieno di allusioni e occhiolini\".\n\"Mabel dice s\u00ec\" (Einaudi 2012). Un racconto lungo che indaga ancora sui rapporti amorosi, qui declinati in una storia torbida, lunare, tra un portiere d'albergo aspirante pianista e una donna incapace di negarsi a chi la vuole. Raoul Bruni sul Manifesto scrive che \"c'\u00e8 qualcosa di esemplare, di metafisico, nella rastremata eleganza della prosa di Luca Ricci\".\n\"Fantasmi dell'aldiqu\u00e0 \"(La scuola di Pitagora 2014). Un libro di 12 racconti che \u00e8 una piccola auto-antologia rispetto al corpus di short stories scritte nel passato, con tre inediti. Mario Andrea Rigoni nel risvolto parla di \"fantastico dissimulato, quello che percorre le torbide trame dei nostri rapporti familiari\".\n\"I difetti fondamentali\" (Rizzoli 2017). Un libro di 14 racconti che indaga tic, vizi e manie degli scrittori e del mondo editoriale, ma che in definitiva si rivolge a tutti e mette in scena parabole umane universali. Piersandro Pallavicini su TuttoLibri de La stampa spiega che \"... Ricci scrive racconti con maestria, con intelligenza, con stile pi\u00f9 che bello: lieve, fluido e limpido\". \n\"Gli autunnali\" (La nave di Teseo 2018). Un romanzo che parla della sottile- ma decisiva- differenza tra amore e ossessione amorosa, intrecciando la storia di una rivalit\u00e0 artistica (e sentimentale) con lo struggente e diafano autunno romano. Cristina Taglietti su La lettura del Corriere della Sera osserva che: \"una noia esistenziale, dissipativa e contagiosa, moraviana e novecentesca, rimane il tono dominante (...) e i due scrittori sembrano aggirarsi tra le rovine della letteratura\".\n\"Trascurate Milano\" (La nave di Teseo 2018). Un racconto lungo ambientato durante il natale, una storia d'amore tra un uomo e una ragazzina nella metropolitana milanese come antidoto al male di vivere e alla routine dell'esistenza in superficie. Nadia Terranova su Il Foglio avverte che \u00e8 una storia di \"solitudine e sesso non pruriginosa e non edificante, lontana da moralismi e moraline, che se ne infischia di essere corretta e di accudire i lettori\".\n\"Gli estivi\" (La nave di Teseo 2020). Un romanzo in cui uno scrittore di mezza et\u00e0, mentre \u00e8 a cena con sua moglie, s'innamora perdutamente di una ragazzina notata al tavolo di un ristorante vista mare: un'ossessione che durer\u00e0 ben quindici estati. Gianluigi Simonetti sulla Domenica del sole24ore afferma che \"nel parlare di amore e scrittura Ricci non \u00e8 forse mai stato cos\u00ec lucido e cos\u00ec duro, insomma cos\u00ec disperato\". \n\"Il nero abisso esistente tra noi\" (La nave di Teseo 2020). Un racconto lungo che si occupa della pandemia da Covid-19 che si \u00e8 scatenata nei mesi iniziali del 2020, attraverso una semplice storia d'amore, intima e crudele, in cui una banale mascherina chirurgica diviene l'elemento centrale del velamento e disvelamento del desiderio. Pierangelo Consoli su Satisfiction dice che \"un giorno i nostri figli ci chiederanno di questo momento, di cosa successe. Libri come questo li terremo da parte, glieli consegneremo, il nostro racconto partir\u00e0 da qui\". \n\"Gli invernali\" (La nave di Teseo 2021). Un romanzo corale in cui un gruppo di personaggi appartenenti al terziario culturale, durante una giornata di mezzo inverno romano, si amano e si odiano, si promettono fedelt\u00e0 e si tradiscono. Chiara Fenoglio sulla Lettura del Corriere della Sera dichiara che \"Ricci destabilizza la tradizione letteraria con irriverenza e sagacia\". \nLuca Ricci ha pubblicato racconti su riviste e lit-blog, tra cui Addictions, Nuovi Argomenti, Il Caffe illustrato, The FLR, K rivista, Nazione Indiana, Cattedrale, minima&amp;moralia, Altri Animali, Satisfiction. I suoi racconti in 100 righe escono spesso su quotidiani e supplementi culturali, in particolar modo su La Lettura del Corriere della Sera, La domenica del sole24ore, Il Messaggero, Il Giornale, Domani. \nDal 2013 al 2016 ha curato per Il Messaggero la rubrica di libri Ricci &amp; Capricci. \nHa portato in giro per l'Italia letture sceniche tratte dai suoi racconti in \u201cNessuna enfasi: cinque racconti letti e illuminati\u201d, \"Fantasmi per Voce e Viola\", \"Trascurate Milano\". \nTiene o ha tenuto corsi di scrittura creativa per Scuola Holden, Belleville, Scuola del libro e Fenysia. \nUn'indagine del Sole24ore l'ha indicato come uno tra i 3 migliori scrittori under 40 italiani del 2010 (i critici interpellati: Giovanni Pacchiano, Ermanno Paccagnini, Filippo La Porta, Goffredo Fofi, Marco Belpoliti, Andrea Cortellessa). Nell'antologia \"La terra della prosa \"(L'orma editore 2014), Andrea Cortellessa lo definisce \"il virtuoso pi\u00f9 consumato della tecnica del racconto in Italia\"."}
{"id": "1411291", "revid": "767487", "url": "https://it.wikipedia.org/wiki?curid=1411291", "title": "Spinu\u0219", "text": "Spinu\u0219 \u00e8 un comune della Romania di 1.196 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 5 villaggi: Ciule\u0219ti, Gurbe\u0219ti, N\u0103dar, S\u0103li\u0219te, Spinu\u0219."}
{"id": "1411293", "revid": "1305772", "url": "https://it.wikipedia.org/wiki?curid=1411293", "title": "Spinus", "text": ""}
{"id": "1411295", "revid": "287204", "url": "https://it.wikipedia.org/wiki?curid=1411295", "title": "The Net", "text": "The Net \u00e8 una serie televisiva statunitense. La trama della serie \u00e8 basata sul film omonimo del 1995 interpretato da Sandra Bullock, \"The Net - Intrappolata nella rete\".\nLa serie, oltre a riprendere la trama del film, riprende anche il personaggio principale, \"Angela Bennett\", qui interpretato da Brooke Langton."}
{"id": "1411298", "revid": "767487", "url": "https://it.wikipedia.org/wiki?curid=1411298", "title": "Suplacu de Barc\u0103u", "text": "Suplacu de Barc\u0103u \u00e8 un comune della Romania di 4.522 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 6 villaggi: Borumblaca, Dolea, Fogla\u0219, Suplacu de Barc\u0103u, Valea Cerului, V\u00eelcelele."}
{"id": "1411299", "revid": "287204", "url": "https://it.wikipedia.org/wiki?curid=1411299", "title": "Suplacu de Barcau", "text": ""}
{"id": "1411304", "revid": "767487", "url": "https://it.wikipedia.org/wiki?curid=1411304", "title": "\u0218imian (Bihor)", "text": "\u015eimian \u00e8 un comune della Romania di 3.845 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 3 villaggi: \u0218imian, \u0218ilindru, \u0218imian, Voivozi."}
{"id": "1411314", "revid": "661886", "url": "https://it.wikipedia.org/wiki?curid=1411314", "title": "\u0218inteu", "text": "\u0218inteu \u00e8 un comune della Romania di 1.231 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 3 villaggi: Huta Voivozi, Socet, \u0218inteu, Valea T\u00eernei. La maggior parte di abitanti di \u0218inteu \u00e8 di origine Slovacca."}
{"id": "1411315", "revid": "287204", "url": "https://it.wikipedia.org/wiki?curid=1411315", "title": "Sinteu", "text": ""}
{"id": "1411318", "revid": "119138886", "url": "https://it.wikipedia.org/wiki?curid=1411318", "title": "Corporation", "text": ""}
{"id": "1411321", "revid": "767487", "url": "https://it.wikipedia.org/wiki?curid=1411321", "title": "\u0218oimi", "text": "\u0218oimi \u00e8 un comune della Romania di 2.881 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 8 villaggi: Borz, Codru, Dumbr\u0103vi\u021ba de Codru, Poclu\u0219a de Beiu\u0219, S\u00eenicolau de Beiu\u0219, \u0218oimi, Ursad, Urvi\u0219 de Beiu\u0219."}
{"id": "1411322", "revid": "2149408", "url": "https://it.wikipedia.org/wiki?curid=1411322", "title": "Timbuktu (disambigua)", "text": ""}
{"id": "1411323", "revid": "287204", "url": "https://it.wikipedia.org/wiki?curid=1411323", "title": "Soimi", "text": ""}
{"id": "1411331", "revid": "767487", "url": "https://it.wikipedia.org/wiki?curid=1411331", "title": "\u0218uncuiu\u0219", "text": "\u0218uncuiu\u0219 \u00e8 un comune della Romania di 3.370 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 4 villaggi: B\u0103lnaca, B\u0103lnaca Gro\u0219i, \u0218uncuiu\u0219, Zece Hotare."}
{"id": "1411332", "revid": "339392", "url": "https://it.wikipedia.org/wiki?curid=1411332", "title": "Cattedrale di Copenhagen", "text": ""}
{"id": "1411335", "revid": "986213", "url": "https://it.wikipedia.org/wiki?curid=1411335", "title": "Pietro Sambi", "text": "Biografia.\nFormazione.\nEntr\u00f2 nel seminario vescovile della diocesi del Montefeltro; prosegu\u00ec la formazione nel seminario regionale di Fano. Pass\u00f2 poi a Roma come alunno nel Pontificio Seminario Romano Maggiore.\nFu ordinato sacerdote il 14 marzo 1964 nella chiesa di San Paolo dell'Uso. Nel 1966 inizi\u00f2 a frequentare i corsi propedeutici alla carriera presso la Pontificia Accademia Ecclesiastica proseguendo allo stesso tempo la sua formazione consegu\u00ec, oltre a quella in teologia, anche la laurea in diritto canonico. Suoi m\u00e9ntori furono i cardinali Agostino Casaroli e Achille Silvestrini.\nAttivit\u00e0 diplomatica.\nOttenuta anche la licenza in diplomazia ecclesiastica, nel 1969 entr\u00f2 nel servizio diplomatico della Santa Sede. Successivamente ricopr\u00ec incarichi di rappresentanza in numerosi paesi di diversi continenti. Prest\u00f2 servizio dapprima in Camerun; quindi venne destinato alla delegazione apostolica di Gerusalemme (1971) e alle nunziature apostoliche di Cuba (1974), Algeria (1978), Nicaragua (1979), Belgio (1981) e India (1984).\nIl 10 ottobre 1985 fu nominato arcivescovo titolare di Belcastro e pro-nunzio apostolico in Burundi; ricevette la consacrazione episcopale il 9 novembre dello stesso anno per l'imposizione delle mani del cardinale Jozef Tomko, coconsacranti l'arcivescovo Cesare Zacchi ed il vescovo Giovanni Locatelli. In Burundi si dedic\u00f2 all'opera di riconciliazione fra hutu e tutsi, nell'ambito degli scontri tribali che precedettero la sanguinosa guerra civile.\nNel 1991 fu nominato nunzio in Indonesia e affront\u00f2 la crisi di Timor Est successiva al Massacro di Dili, in cui la popolazione cattolica dell'isola che reclamava l'indipendenza fu trucidata dall'esercito indonesiano.\nSuccessivamente, nel 1998, assunse l'incarico di rappresentante papale a Cipro e in Israele, nonch\u00e9 quello di delegato apostolico per Gerusalemme e la Palestina. Sambi forn\u00ec la mediazione che pose fine all'assedio alla Basilica della Nativit\u00e0, fra l'aprile e il maggio 2002. L'episodio avvenne durante la cosiddetta \"seconda intifada\" nell'ambito dell'operazione scudo difensivo lanciata dalle Forze di Difesa Israeliane. L'assedio alla Basilica della Nativit\u00e0 dur\u00f2 dal 1\u00ba aprile al 22 maggio 2002, per un totale di 52 giorni. Fu ancora monsignor Sambi ad organizzare lo storico viaggio di Giovanni Paolo II in Palestina, nel marzo del 2000, il viaggio pi\u00f9 importante durante il Giubileo.\nDurante gli intensi anni di attivit\u00e0 diplomatica non manc\u00f2 di tornare una volta all'anno nella sua casa di Sogliano al Rubicone, per trascorrere un periodo di riposo nel mese di luglio.\nDal 17 dicembre 2005 fu nunzio apostolico per gli Stati Uniti d'America e osservatore permanente presso l'Organizzazione degli Stati Americani. Negli Stati Uniti si occup\u00f2 di un caso delicato: quello dello scandalo pedofilia, tema che lo afflisse particolarmente, ma che affront\u00f2 con fermezza e delicatezza. Si ricordano la sua determinazione di indagare sugli episodi del passato dei candidati all'episcopato e il suo coraggio nell'affrontare gli interlocutori, a cui non risparmiava domande scomode e scontri veementi.\nIl 27 luglio 2011 si spense a Baltimora all'et\u00e0 di 73 anni, per complicazioni in seguito a un delicato intervento chirurgico ai polmoni.\nIl sindaco del suo paese natale ha proposto di trasformare la sua casa natale in un centro per la pace.\nGenealogia episcopale.\nLa genealogia episcopale \u00e8:"}
{"id": "1411336", "revid": "287204", "url": "https://it.wikipedia.org/wiki?curid=1411336", "title": "Suncuius", "text": ""}
{"id": "1411340", "revid": "1305772", "url": "https://it.wikipedia.org/wiki?curid=1411340", "title": "T\u0103rcaia", "text": "T\u0103rcaia \u00e8 un comune della Romania di 2.025 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 4 villaggi: Mierag, T\u0103rcaia, T\u0103rc\u0103i\u021ba, Totoreni."}
{"id": "1411341", "revid": "287204", "url": "https://it.wikipedia.org/wiki?curid=1411341", "title": "Tarcaia", "text": ""}
{"id": "1411349", "revid": "767487", "url": "https://it.wikipedia.org/wiki?curid=1411349", "title": "T\u0103m\u0103\u0219eu", "text": "T\u0103m\u0103\u0219eu \u00e8 un comune della Romania di 1.946 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 3 villaggi: Parhida, Satu Nou, T\u0103m\u0103\u0219eu."}
{"id": "1411350", "revid": "287204", "url": "https://it.wikipedia.org/wiki?curid=1411350", "title": "Tamaseu", "text": ""}
{"id": "1411351", "revid": "155118", "url": "https://it.wikipedia.org/wiki?curid=1411351", "title": "Atassia con deficit isolato in vitamina E", "text": ""}
{"id": "1411354", "revid": "110157", "url": "https://it.wikipedia.org/wiki?curid=1411354", "title": "Tarcea", "text": "Tarcea \u00e8 un comune della Romania di 2.590 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 3 villaggi: Adoni, Galo\u0219petreu, Tarcea."}
{"id": "1411355", "revid": "1340213", "url": "https://it.wikipedia.org/wiki?curid=1411355", "title": "Episodi di Hercules (prima stagione)", "text": "La prima stagione della serie televisiva Hercules \u00e8 stata trasmessa nel 1996 su Italia 1 in prima serata.\nLa trasmissione di \"Hercules\" in Italia inizi\u00f2 il 21 settembre 1996 con la trasmissione dei cinque film. Il primo di essi fece un ottimo ascolto, lo videro infatti ben 2.887.000 spettatori (12,90% di share). Il secondo fece addirittura meglio, totalizzando 3.262.000 spettatori e il 14,81% di share. Il 25 ottobre iniziarono gli episodi della prima stagione.\nDa notare che in questa prima stagione gli Dei (a parte Giove) non assumono forma umana ma si manifestano attraverso le forze della natura. Per esempio in \"Hercules contro Marte\" Marte non appare mai nella sua forma umana (interpretata da Kevin Smith a partire dalla terza stagione) ma si manifesta attraverso le forze della natura (per esempio attraverso una pozza di sangue o attraverso la luna oppure in forma mostruosa), che verr\u00e0 alla fine sconfitta da Hercules. Dopo la prima stagione i produttori cambiano idea e decidono di dare a Marte una forma umana, che viene interpretata da Kevin Smith. Lo stesso vale per Giunone, che all'inizio non appare mai in forma umana ma che in seguito assume forma umana e viene interpretata da Meg Foster.\nLa creatura malefica.\nTrama.\n\u00c8 un orrore profondo quello che colpisce Hercules al ritorno da una campagna con l'amico Iolao: un'enorme sfera di fuoco s'intrufola nella sua casa attraverso la finestra della camera da letto e consuma la moglie, Deianeira. Subito dopo \u00e8 la volta dei tre figli piccoli. Roso dall'odio, a questo punto Hercules agisce solo per cieca vendetta e intraprende un cammino di distruzione che s'interrompe solo quando un giorno \u00e8 spinto a soccorrere un villaggio inerme contro una demoniaca donna serpente.\nHercules e il ciclope.\nTrama.\nUn intero villaggio \u00e8 terrorizzato da un gigantesco Ciclope, e la situazione suggerisce a Hercules una visita. Il ciclope ha scaraventato un commesso viaggiatore su un albero e ha deviato il rifornimento idrico del villaggio che serve a irrigare la sacra vigna di Era. Ma Hercules ha imparato che ci sono sempre due lati della medaglia. Gli abitanti del villaggio hanno perseguitato i ciclopi per anni. Hercules sconfigge il ciclope in battaglia, ma gli risparmia la vita e i due diventano alleati. Insieme respingono i sanguinari tirapiedi di Giunone, e il ciclope fa la pace con gli abitanti del villaggio.\nHercules contro Marte.\nTrama.\nHercules porta il messaggio di un uomo morente in battaglia alla sua famiglia: la moglie Gianista e il figlio Tiro. Con l'aiuto della donna-fabbro Atalanta, Hercules dovr\u00e0 evitare che il giovane Tito diventi uno dei \"Guerrieri di Marte\" per realizzare il suo sogno di essere un prode soldato."}
{"id": "1411360", "revid": "317645", "url": "https://it.wikipedia.org/wiki?curid=1411360", "title": "Sugar Ray Leonard", "text": "Viene unanimemente considerato uno dei pugili pi\u00f9 forti di ogni epoca e uno dei migliori pesi welter di sempre. I suoi match contro Thomas Hearns, Roberto Dur\u00e1n e Marvin Hagler sono incontri di pugilato indimenticabili.\n\u00c8 stato eletto da \"Sports Illustrated\" \"Atleta dell'anno\" 1981 e \"Fighter of the year\" da \"Ring Magazine\" nel 1979 e 1981.\nIl suo match contro Thomas Hearns nel 1981 \u00e8 stato nominato da \"Ring Magazine\" \"Fight of the year\", come pure quello del 1987 contro Marvin Hagler.\nAnche la International Boxing Hall of Fame lo ha riconosciuto fra i pi\u00f9 grandi pugili di ogni tempo.\nLa nascita di una stella.\nCominci\u00f2 a combattere da dilettante gi\u00e0 nei primi anni settanta del XX secolo e nel 1972, a 16 anni, divent\u00f2 campione nazionale dei pesi leggeri. Fu proprio nel 1972 che, in accordo con il suo trainer, Dave Jacobs, ment\u00ec sull'et\u00e0 per partecipare alle selezioni delle Olimpiadi del 1972. Tentando di realizzare il peso di 132 libbre corse per un giorno intero attorno su una pista di atletica e a fine serata svenne e ci\u00f2 gli precluse i giochi olimpici di quell'anno.\nLeonard per\u00f2 si rifece bissando nel 1973 il successo nei pesi leggeri rivincendo i Golden Gloves esattamente come l'anno prima.\nMa fu nel 1974 che Leonard realizz\u00f2 un capolavoro passando nei superleggeri, vincendo per la terza volta consecutiva i Golden Gloves e centrando l'altrettanto prestigioso torneo nazionale AAU. L'anno successivo decise di non partecipare ai Golden Gloves e si limit\u00f2 a doppiare il successo nel torneo nazionale AAU.\nNel 1975, a 19 anni, vinse l'oro nei giochi Panamericani nei superleggeri, primo successo internazionale da dilettante.\nIl cruciale 1976.\nIl 1976 fu per Leonard un anno di rivincita: vendicare l'esclusione di quattro anni prima. Nell'inverno di quell'anno la sua compagna, Juanita Wilkinson, conosciuta a 14 anni, gli annunci\u00f2 che stava aspettando un bambino, ma ci\u00f2 non lo turb\u00f2 e and\u00f2 alle Olimpiadi come peso welter e si distinse per classe e fantasia, fino ad arrivare alla finale (dopo aver eliminato via via sempre con verdetto ai punti lo svedese Carlsson, il sovietico Limasov, il britannico McKenzie, il tedesco orientale Beyer e in semifinale il polacco Szczerba) contro il temutissimo cubano Andres Aldama, anch'egli diciannovenne. Nonostante il temibile score di Aldama (quattro KO tecnici con il turco Burcu, il dominicano Sanchez, l'ungherese Nagy e in semifinale il bulgaro Kolev), Leonard comp\u00ec un autentico capolavoro mandandolo al tappeto due volte, provocando cos\u00ec lo stop arbitrale: Ray Leonard fu oro.\nGli inizi da professionista.\nDopo il successo olimpico Ray Leonard pensa di lasciare il pugilato, sentendosi gi\u00e0 realizzato. Ma nel 1977 Ray, appena iscrittosi all'universit\u00e0 del Maryland, \u00e8 costretto a tornare a combattere. Impossibilitato a mantenere il figlio, di cui la stampa ha scoperto l'esistenza, Leonard decide di combattere fra i professionisti. Oltre al bambino, per\u00f2, la seconda grande motivazione nel ritorno alla boxe \u00e8 la malattia del padre, che necessita di cure costose per guarire da un tumore.\nLeonard ebbe il merito di crearsi un team vincente: oltre agli storici trainers Janks Morton e Dave Jacobs, si avvalse di Angelo Dundee, allenatore di Muhammad Ali, e chiam\u00f2 l'avvocato Mike Trainer come manager (scartando fra gli altri Don King). \nIl cinque febbraio 1977 Leonard debutt\u00f2 sul ring professionistico contro Luis Vega: stravinse ai punti (tre volte 30 - 24) e il suo match fu trasmesso in televisione, che da allora decise di seguire il talentuoso pugile di bell'aspetto, facendogli subito guadagnare molti soldi: ma Leonard aveva l'anima del combattente e la mentalit\u00e0 da campione e non saliva sul ring solo per i soldi. \u00c8 il leggendario Muhammad Ali che fa nascere in Sugar Ray Leonard la mentalit\u00e0 da campione, parlandogli privatamente in una seduta di allenamento: da quel momento, per Leonard, Ali diventa un maestro ed un idolo.\nUna ascesa irresistibile.\nCon la costante presenza della televisione ad immortalarne le prodezze pugilistiche, Leonard diventa immediatamente un pugile da \"main event\" pur non avendo ancora una cintura alla vita. Ray Leonard vince i primi 25 match professionistici con una buona percentuale di KO nella categoria dei pesi welter; Randy Shields (31-4-1), Daniel Aldo Golzales (52-2-4).\nIl titolo NABF.\nContro Peter Ranzany (45-3-1), detentore della cintura nordamericana dei pesi welter, l'unico ostacolo per il titolo mondiale di categoria, Leonard sbriga la pratica in quattro round. Basta una sola difesa, appena un mese dopo, contro Andy Price, per spalancare nel 1979 al ventitreenne Ray le porte del titolo mondiale.\nConsacrazione.\nAmato per la sua aria da bravo ragazzo, Leonard non \u00e8 dato per favorito nei pronostici contro Wilfred Benitez. Benitez (38-0-1), imbattuto peso welter portoricano, nel 1976 aveva vinto il titolo WBA dei superleggeri difendendolo poi due volte, poi nel 1979 era passato di categoria conquistando contro Carlos Palomino la versione WBC del titolo dei welter e difendendolo una volta prima di incontrare Leonard.\nSugar Ray, con Angelo Dundee presenza fissa all'angolo, riesce a vincere pi\u00f9 riprese di Benitez e, in vantaggio sui cartellini dei giudici, manda al tappeto un esausto Benitez: vince quindi per KO tecnico la cintura WBC dei pesi welter. Appena quattro mesi dopo la difende vittoriosamente contro Dave Green.\nLa doppia sfida contro Roberto Dur\u00e1n.\nNel 1980, a Montr\u00e9al, l\u00e0 dove quattro anni prima Leonard aveva vinto la medaglia olimpica, il campione del mondo difende la cintura contro una leggenda vivente: Roberto Dur\u00e1n. Soprannominato Manos De Piedra per i suoi pugni e per la boxe violenta e aggressiva, Roberto Dur\u00e1n vanta un record di 70 vittorie ed una sola sconfitta, doppiamente vendicata, contro il grandissimo Esteban de Jes\u00fas. Campione per parecchi anni nei pesi leggeri, il panamense \u00e8 all'esordio nei pesi welter. Non smentendo la sua natura folle e aggressiva, Dur\u00e1n nei mesi antecedenti al combattimento insulta Leonard e la moglie. Per vendicare le offese subite, Leonard decide di combattere Dur\u00e1n \"flat-footed\" ovvero rispondendo colpo su colpo alla sua furia selvaggia. Lo scontro feroce si protrae per quindici lunghi round nei quali i pugili si scambiano colpi di intensit\u00e0 incredibile. \u00c8 per\u00f2 Roberto Dur\u00e1n a vincere di pochissimo un'unanime vittoria: 144-145, 147-147, 144-146. Battuto anche nello spirito, Leonard pensa addirittura di ritirarsi dalla boxe. Deciso a ritrovarsi come pugile e come persona Leonard chiude con il suo storico trainer Dave Jacobs e si trasferisce alla Hawaii, ove si allena duramente. Insiste per riavere una rivincita conto Dur\u00e1n e il campione panamense gliela accorda.\nIl \"No M\u00e1s\".\nIl 25 novembre 1980 Ray Leonard sale sul ring a New Orleans con il solo Angelo Dundee all'angolo e adotta una tattica opposta a quella del primo match: usando movimenti laterali, un uso ossessivo del jab e un eccellente gioco di gambe, Leonard tiene a distanza Dur\u00e1n, imponendogli un tipo di boxe poco gradito. Nel corso del match, inoltre, Leonard comincia a provocare Dur\u00e1n con mossette irridenti, non permettendogli di avvicinarsi pungolandolo con il jab sinistro (Leonard stesso anni dopo descriver\u00e0 cos\u00ec la sua tattica: \"per battere un bullo dovevo combattere da bullo\"). Dur\u00e1n, nell'ottavo round, indietro di un solo punto sui cartellini, volta le spalle a Leonard e pronuncia (forse) lo storico \"No M\u00e1s\". La causa dell'abbandono del panamense \u00e8 dibattuta ancora oggi; Dur\u00e1n ha citato pi\u00f9 volte dolorosi crampi allo stomaco aggiungendo che non gli importava di ci\u00f2 che stava compiendo, poich\u00e9 avrebbe sicuramente ottenuto una \"bella\". Questa spiegazione \u00e8 confermata dal fatto che Dur\u00e1n ebbe problemi alimentari prima del match, raggiungendo la folle quota di 200 libbre un mese prima del match, ma c'\u00e8 ancora chi crede che Dur\u00e1n avesse abbandonato perch\u00e9 infastidito dalla boxe di Leonard. Dur\u00e1n spieg\u00f2 pi\u00f9 volte che non pronunci\u00f2 mai la frase \"No m\u00e1s\" (\"Non ho mai detto \"No M\u00e1s\". Come avrebbe potuto Howard Cosell sentirmi, se era dall'altra parte del ring?\") \"I never said no m\u00e1s, how could (television broadcaster) Howard Cosell hear what I was saying, he was on the other side of the ring.\"\nLa sfida contro \"Hitman\".\nRiconquistato il titolo, Leonard lo difende vittoriosamente una volta, per poi conquistare contro il duro Ayub Kalule (36-0-0) il titolo dei superwelter con un KO tecnico alla nona ripresa. Subito dopo la conquista del titolo il promoter di Leonard si accorda per un incontro di riunificazione contro l'arcirivale Thomas \"Hitman\" Hearns, detentore della cintura WBA dei pesi welter con un record di 32 vittorie con 30 KO. Il supermatch, fissato il 16 settembre 1981, riserv\u00f2 gi\u00e0 una sorpresa alle operazioni di peso quando Hearns si present\u00f2 sotto il limite di peso di una libbra, suscitando dubbi sul fatto che si potesse essere sovra-allenato. Ad ogni modo Hearns, temibile picchiatore dotato di ottima tecnica, godeva dei favori del pronostico. Il match cominci\u00f2 con un dominio iniziale di Hearns, forte di un allungo maggiore, che vinse le prime quattro riprese. Nei round centrali Leonard inizi\u00f2 a far uso del gancio sinistro in maniera quasi ossessiva. Verso il nono round per\u00f2, Hearns torn\u00f2 in partita colpendo ripetutamente Leonard all'occhio sinistro, fino a chiuderglielo quasi completamente. La svolta del match si ebbe nell'intervallo fra il tredicesimo ed il quattordicesimo round, quando Angelo Dundee grid\u00f2 a Leonard \"you're blowing it!\": Hearns, in vantaggio di punti, per cui gli sarebbe bastato girare attorno a Leonard per portare a casa il match, fu travolto dalla furia di Leonard che lo mand\u00f2 al tappeto, provocando l'intervento dell'arbitro per salvaguardarne l'incolumit\u00e0. Leonard divent\u00f2 cos\u00ec Undisputed Champ, detenendo sia la cintura WBC che la cintura WBA dei pesi welter.\nIl primo ritiro e il seguente ritorno.\nRay Leonard \u00e8 nominato dal prestigioso \"Ring Magazine\" Fighter Of Year del 1981 e la splendida battaglia contro Thomas Hearns \u00e8 dichiarata match dell'anno. Leonard vince una difesa del suo doppio titolo mondiale nel 1982 contro Bruce Finch e programma un'altra difesa pochi mesi dopo: il match fu tuttavia cancellato poich\u00e9 pochi giorni prima Ray Leonard non aveva superato le visite mediche per un distacco della retina causato dai ripetuti colpi ricevuti da Hearns. Leonard, col serio rischio di diventar cieco da un occhio, nel 1982, a soli 26 anni, decise di ritirarsi, e lo annunci\u00f2 salutando nel suo discorso di addio un oramai improbabile match contro il campione dei pesi medi, Marvin Hagler. Leonard cominci\u00f2 a lavorare per la HBO come commentatore, e nel 1984 sua moglie diede alla luce un secondo figlio. La vita di Ray Leonard, per\u00f2, per sua stessa ammissione, usc\u00ec dai binari a causa dello sconforto di non poter combattere. Invischiato nel mondo della cocaina e dell'alcol, Ray Leonard decise di tornare all'unica vita conosciuta, la palestra. Nel dicembre del 1983 annunci\u00f2 il suo ritorno, citando fra i possibili avversari Marvin Hagler, Aaron Pryor, Thomas Hearns e ancora Roberto Dur\u00e1n. Ostacolato dalla critica, che gli imputava di prendersi rischi inutili, Leonard posticip\u00f2 pi\u00f9 volte, fino a met\u00e0 del 1984, il match di rientro contro un semisconosciuto Kewin Howard. In un match forse pi\u00f9 equilibrato del previsto, Leonard nel corso della quarta ripresa fu messo al tappeto dall'avversario, suscitando non poco clamore tra il pubblico e gli addetti ai lavori. Peraltro, la generale sua superiorit\u00e0 gli permise di superare l'avversario costringendo l'arbitro a fermare il match nel corso della nona ripresa. \nPoco soddisfatto della propria prestazione, Leonard dichiar\u00f2 una seconda volta il suo ritiro dalla boxe nel corso della conferenza stampa del dopo-match.\nIl Superfight.\nLeonard decise di tornare a fare il commentatore per la HBO. Fu pi\u00f9 volte chiamato a commentare i match di Marvin Hagler, indiscusso campione da 5 anni dei pesi medi, vincitore con un clamoroso KO alla terza ripresa su Thomas Hearns e su Roberto Dur\u00e1n. Nel 1987, incredibilmente, Ray Leonard decise, a trent'anni, di tornare per combattere l'uomo che gli aveva rubato la gloria. Giudicato un \"folle\" dalla maggioranza dei media, Leonard insistette per disputare un match contro il possessore della tripla corona dei pesi medi (IBF, WBC e WBA) e il campione trentaduenne (2-2-62) accett\u00f2 il match. Il match fu programmato per il 6 aprile 1987 al Caesars Palace a Las Vegas. Allenato ancora una volta da Angelo Dundee, Ray Leonard rispolver\u00f2 la vecchia tattica usata durante il secondo match contro Dur\u00e1n: perenne movimento, uso ossessivo del jab e rifiuto totale dello scontro diretto. Nonostante questo Marvin Hagler riusc\u00ec pi\u00f9 volte a colpire Leonard duramente: a ci\u00f2 Leonard rispondeva con micidiali, velocissime serie a due mani. Alla campana finale la percezione che il match fosse in totale parit\u00e0 era netta, ma per Split Decision (115-113, 113-115, 110-118) fu dichiarato vincitore Leonard. Il risultato \u00e8 ancora oggi dibattuto, ma soprattutto non fu mai digerito da Marvin Hagler che per protesta, sentendosi derubato, si ritir\u00f2 dalla boxe.\nLe rivincite contro i vecchi avversari.\nPi\u00f9 di un anno dopo, nel novembre 1988, Leonard fece sua la cintura dei supermedi versione WBC contro Donny Lalonde (31-2-0) in un match molto violento in cui l'ex campione olimpico sub\u00ec un profondo taglio al naso. Il match era valido anche per la corona WBC dei mediomassimi, a causa di una bizzarra clausola contrattuale. Leonard, primo nella storia, divent\u00f2 cos\u00ec campione in 5 diverse categorie. Sette mesi dopo Leonard incontr\u00f2 nuovamente Thomas Hearns, sette anni dopo il loro primo match al limite dei supermedi: atterrato due volte, Leonard riusc\u00ec a strappare un pareggio (a detta dei pi\u00f9 immeritato) in virt\u00f9 di una tattica intelligente con cui talvolta imponeva la sua scherma all'aggressivo pugile di Detroit. Leonard stesso un anno dopo, su ESPN, ammise, di fronte ad Hearns \"one for you, one for me\". Dopo il match contro Hearns si disput\u00f2 la \"bella\" contro il vecchio nemico Roberto Dur\u00e1n (il cui record in quel momento era fermo ad un 87-5-0) al limite dei pesi medi: Leonard fece suo il match con una meritata ma noiosa vittoria ai punti contro un avversario spento.\nI dolorosi ritorni.\nNel 1990, a 33 anni, Ray Leonard rimase inattivo. Nel 1991 annunci\u00f2 il suo ennesimo ritorno contro il campione dei pesi superwelter Terry Norris (26-3-0) in un match valido per il titolo WBC. Messo knock down nel secondo e nel settimo round, Ray Leonard con forza e coraggio resistette fino ad arrivare ad ascoltare in piedi il verdetto di sconfitta ai punti (103-119, 104-120, 110-116). La stessa notte Leonard annunci\u00f2 il suo ennesimo ritiro. In quel momento il suo record era di 36 vittorie e due sconfitte. Dopo il disastroso match contro il non irresistibile Norris, per Leonard cominci\u00f2 un periodo buio in cui perdette il lavoro come commentatore alla HBO. Cadde nuovamente nella droga e fra il 1992 e il 1996 divent\u00f2 cocainomane lasciandosi trascinare in episodi di violenza contro la moglie, da cui divorzier\u00e0 nel 1993. Pochi mesi dopo spos\u00f2 Bernardette Robi. Nel 1997, a 40 anni, Leonard prov\u00f2 l'ennesimo ritorno contro Hector \"Macho\" Camacho (62-3-1): la sconfitta in cinque round fu cos\u00ec umiliante e bruciante che Ray Leonard annunci\u00f2 il suo definitivo ed ultimo ritiro poche ore dopo il match.\nLeonard oggi.\nSugar Ray Leonard \u00e8 uscito dalla dipendenza dalla droga e oggi si dichiara un uomo felice. Ha infatti ritrovato nella boxe, come promoter e leggenda vivente, un ruolo importante: tutela e istruisce i giovani che incrociano i guanti per le prime volte in palestra."}
{"id": "1411363", "revid": "1924342", "url": "https://it.wikipedia.org/wiki?curid=1411363", "title": "Amel Bent", "text": "Biografia.\nAmel Bent \u00e8 nata da genitori di origine algerina e marocchina il 21 giugno 1985. Ha sempre vissuto a La Courneuve. Fin da piccola ha seguito corsi di canto ma da adolescente ha deciso di intraprendere la professione di psicologa e si \u00e8 iscritta al liceo scientifico. Gi\u00e0 a 16 anni ebbe l'opportunit\u00e0 di cantare allo stadio \"La Marsigliese\" davanti a 3000 persone.\nIn seguito si iscrisse alla facolt\u00e0 di Psicologia ma la sua partecipazione al programma televisivo \"Nouvelle Star\" nel 2004, dove si classific\u00f2 terza, fu un successo cos\u00ec grande che decise di dedicarsi interamente alla musica. Il suo primo album usc\u00ec il 30 novembre 2004, \"Un jour d'\u00e9t\u00e9\", scritto in collaborazione con Diam's. In Francia fu presto in vetta alle classifiche con brani come \"Ma philosophie\", \"Le droit \u00e0 l'erreur\" e \"Ne retiens pas tes larmes\". L'album ha venduto 650.000 copie."}
{"id": "1411364", "revid": "767487", "url": "https://it.wikipedia.org/wiki?curid=1411364", "title": "T\u0103uteu", "text": "T\u0103uteu \u00e8 un comune della Romania di 4.494 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 5 villaggi: Bogei, Chiribi\u0219, Ciutelec, Poiana, T\u0103uteu."}
{"id": "1411365", "revid": "287204", "url": "https://it.wikipedia.org/wiki?curid=1411365", "title": "Tauteu", "text": ""}
{"id": "1411367", "revid": "767487", "url": "https://it.wikipedia.org/wiki?curid=1411367", "title": "Tileagd", "text": "Tileagd \u00e8 un comune della Romania di 7.098 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 6 villaggi: B\u0103laia, C\u0103l\u0103tani, Po\u0219oloaca, Tileagd, Tilecu\u0219, Uileacu de Cri\u0219."}
{"id": "1411368", "revid": "729019", "url": "https://it.wikipedia.org/wiki?curid=1411368", "title": "Assedio alla basilica della Nativit\u00e0", "text": "L'assedio alla basilica della Nativit\u00e0 avvenne a Betlemme dal 2 aprile al 10 maggio 2002 durante la cosiddetta seconda intifada. Nell'ambito dell'Operazione Scudo difensivo, le Forze di Difesa Israeliane occuparono Betlemme e tentarono la cattura di alcuni militanti palestinesi ricercati, decine dei quali si rifugiarono nella basilica della Nativit\u00e0. Dopo 39 giorni fu raggiunto un accordo con i militanti che furono condotti in Israele e quindi esiliati in Europa e nella Striscia di Gaza.\nAntefatti.\nL'IDF si aspettava che le operazioni a Betlemme sarebbero state relativamente semplici, dopo che la regolare Brigata Paracadutisti aveva svolto delle incursioni nella citt\u00e0 diverse volte durante i mesi precedenti. La missione fu affidata ad una brigata di fanteria, la brigata gerusalemita, sotto il comando del colonnello Rami Tzur-Hacham. Era gi\u00e0 accaduto che durante la precedente missione dell'IDF nella citt\u00e0 alcune persone ricercate avessero trovato rifugio nella basilica. In questa occasione un contingente dell'Unit\u00e0 di Shaldag era stato inviato a bloccare l'entrata al sito.\nLe truppe entrarono in citt\u00e0 e si scontrarono con una disorganizzata resistenza palestinese. Gli elicotteri dell'Israeli Air Force arrivarono con mezz'ora di ritardo. Quando i soldati giunsero a terra, i ricercati erano gi\u00e0 all'interno della chiesa. Decine di miliziani appartenenti agli schieramenti di Hamas, di Fatah del Movimento per il Jihad Islamico in Palestina del Fronte Popolare per la Liberazione della Palestina e gli uomini delle forze di sicurezza palestinesi si rifugiarono nella chiesa insieme con quaranta monaci e decine di altri palestinesi arrivati nel sito per diversi motivi. In totale, circa 220 uomini erano all'interno del monumento. Tra loro c'erano il governatore di Betlemme, Muhammad al-Madani, e Abdullah Daoud, il capo dell'intelligence palestinese a Betlemme.\nL'assedio.\nIl 3 aprile l'IDF schier\u00f2 alcuni carri armati vicino a piazza della Mangiatoia, di fronte alla chiesa, e le truppe presero posizione sugli edifici circostanti. Il governo israeliano afferm\u00f2 di considerare deplorevole la presenza di uomini armati all'interno di luoghi sacri e che i miliziani avevano sparato contro le truppe israeliane dalla chiesa. Il portavoce dell'IDF, il generale di brigata Ron Kitri, dichiar\u00f2: \"\u00c8 complicato perch\u00e9 la Basilica \u00e8 un luogo sacro e non vogliamo usare munizioni letali. Esistono diversi canali di negoziazione per cercare di raggiungere il pi\u00f9 presto possibile una soluzione pacifica\". Michel Sabbah, patriarca latino di Gerusalemme e capo della Chiesa cattolica nella regione, afferm\u00f2 che era stato concesso rifugio a uomini armati, e che \"la basilica \u00e8 un luogo di rifugio per tutti, anche per i combattenti, a patto che essi depongano le armi. Abbiamo l'obbligo di dare asilo sia ai palestinesi che agli israeliani\". L'IDF posizion\u00f2 il suo quartier generale in un centro congressi palestinese denominato \"Peace Center\".\nI guerriglieri palestinesi furono divisi in sei gruppi, sulla base del movimento al quale erano affiliati. Mantennero contatto con il mondo esterno tramite i telefoni cellulari. Dormirono sul pavimento della chiesa e nelle stanze dei monaci. I servizi igienici si ruppero diverse volte a causa della mancata fornitura d'acqua. Un incendio scoppi\u00f2 vicino alla chiesa. L'IDF afferm\u00f2 che esso era stato appiccato dai palestinesi e che questi avevano aperto il fuoco da un campanile, ferendo due guardie di frontiera israeliane di sentinella su un tetto vicino. Un ufficiale israeliano afferm\u00f2 che i suoi soldati avevano risposto al fuoco e una granata fumogena aveva appiccato l'incendio al secondo piano di una sala riunioni che si affaccia sulla basilica di Santa Caterina, adiacente alla chiesa della Nativit\u00e0. Un militante palestinese fu dichiarato morto.\nIl 7 aprile il Vaticano esort\u00f2 Israele a rispettare i luoghi di culto, in accordo con i suoi obblighi internazionali. Il portavoce Joaquin Navarro-Valls afferm\u00f2 che il Vaticano stava seguendo gli eventi \"con estrema apprensione\". Un portavoce dei preti cattolici in Terra Santa accus\u00f2 i soldati israeliani di commettere \"atti di una barbarie indescrivibile\". Il papa esort\u00f2 la gente a pregare per la pace in Medio Oriente e afferm\u00f2 che le violenze avevano raggiunto un livello \"impensabile e intollerabile\". Il primo ministro israeliano, Ariel Sharon, afferm\u00f2 che i soldati israeliani non \"profanano la santit\u00e0 del luogo, come fanno i palestinesi\". Aggiunse inoltre che le truppe sarebbero rimaste sul posto fino a quando i guerriglieri all'interno non fossero stati catturati. Il ministro britannico del Foreign Office Ben Bradshaw descrisse le azioni di Israele nella zona come \"totalmente inaccettabili\".\nIl 16 aprile avvenne il pi\u00f9 feroce scontro a fuoco vicino alla chiesa dall'inizio dell'assedio. Un uomo fu ferito allo stomaco e un altro sub\u00ec un attacco di epilessia. Entrambi furono evacuati verso un vicino ospedale. Due turisti giapponesi entrarono per errore nel perimetro della chiesa, e furono portati al sicuro dai giornalisti. Un sedicenne palestinese, Jihad Abu-Qamil, fugg\u00ec dalla chiesa e si consegn\u00f2 nelle mani dell'IDF.\nI negoziati.\nIl 20 aprile, la Chiesa greco-ortodossa invit\u00f2 i cristiani di tutto il mondo a consacrare la domenica successiva come \"giorno di solidariet\u00e0\" per le persone nella chiesa e per la chiesa stessa, e chiese un intervento immediato per fermare quelle che riteneva essere misure inumane contro le persone e la chiesa. Invit\u00f2 inoltre cristiani, musulmani ed ebrei a raccogliersi presso l'ingresso principale di Betlemme e marciare verso la Chiesa.\nIl 23 aprile iniziarono presso il Peace Center i negoziati per porre fine all'assedio. I negoziati furono mediati dal rappresentante dell'arcivescovo di Canterbury a Betlemme, Canon Andrew White. Gli israeliani misero i negoziati nelle mani del colonnello Lior Lotan, avvocato di professione. In un primo momento, Yasser Arafat nomin\u00f2 Salah Tamari a capo del team di negoziazione. Tamari rigett\u00f2 le richieste di Israele di consegnare un elenco dei militanti assediati, ma poi si scopr\u00ec che Arafat aveva dato un ordine contraddittorio a Daoud. Arafat nomin\u00f2 anche un altro team di negoziazione, guidato da Mohammad Rashid.\nDopo due giorni di negoziati, i palestinesi si dichiararono disposti a discutere di una possibile espulsione dei militanti nella chiesa verso quello che un alto funzionario chiam\u00f2 un \"paese straniero amico\". Il giorno dopo quattro militanti palestinesi si arresero dopo una sparatoria in cui furono feriti due connazionali. Il 30 aprile alcuni funzionari israeliani affermarono che almeno trenta persone sarebbero presto uscire dalla chiesa. Israele dichiar\u00f2 di volere condurre i militari palestinesi all'interno di Israele, o in alternativa mandarli in esilio. I palestinesi chiesero che gli uomini fossero condotto nella Striscia di Gaza e che gli altri passassero sotto il controllo dell'Autorit\u00e0 palestinese per il processo.\nIl 1\u00ba maggio 26 persone uscirono dalla chiesa. Olivier Rafowicz, un portavoce dell'IDF, disse che uno di loro era un alto funzionario della sicurezza palestinese. Esso fu portato via per essere interrogato. Il 2 maggio, dieci attivisti internazionali, compresi alcuni membri dell'International Solidarity Movement, ebbero successo nel loro tentativo di aggirare i soldati ed entrare in chiesa, dove annunciarono che sarebbero rimasti fino a quando l'IDF non avesse tolto l'assedio. Il giorno dopo, un altro gruppo di attivisti internazionali consegn\u00f2 cibo e acqua, che scarseggiavano all'interno della basilica. Il 5 maggio arrivarono sul posto diplomatici britannici e americani. Fu suggerito di esiliare una decina di militanti in Giordania. Nel frattempo, l'esercito israeliano disse di aver trovato una grande quantit\u00e0 di esplosivo in un appartamento a circa 200 metri dalla chiesa. Tra i sei e gli otto soldati sarebbero dovuti essere esiliati in Italia, mentre altri quaranta sarebbero stati inviati a Gaza. I rimanenti sarebbero stati liberati. L'accordo fall\u00ec l'8 maggio, dopo che l'Italia rifiut\u00f2 di accettare tredici militanti. Il governo italiano afferm\u00f2 di non aver ricevuto alcuna richiesta formale di asilo.\nIl 9 maggio fu concordato che 26 militari sarebbero stati mandati nella Striscia di Gaza, ottantacinque civili sarebbero stati controllati dalle forze di difesa israeliane e poi rilasciati e i tredici pi\u00f9 ricercati, tra cui Daoud, sarebbero rimasti in chiesa, controllati da un funzionario dell'Unione europea, fino a che non fossero stati trasferiti in Italia e in Spagna, dopo che questi paesi accettarono di accoglierli all'interno del proprio territorio. Al-Madani fu il primo ad uscire dalla chiesa.\nConseguenze.\nIl 10 maggio i tredici uomini ancora all'interno della chiesa furono raggiunti da Sherard Cowper-Coles, ambasciatore britannico a Israele, con trenta membri della Royal Military Police e un medico donna della RAF. I palestinesi consegnarono le armi all'esercito israeliano dietro una tenda per evitare le macchine fotografiche dei giornalisti. Non fu permesso loro di salutare le famiglie prima di essere mandati in esilio.\nLa polizia antisommossa israeliana rifer\u00ec di aver trovato 40 ordigni esplosivi lasciati all'interno della chiesa da parte dei palestinesi. Inoltre, padre Nicola, un frate francescano proveniente dal Messico, rifer\u00ec che i palestinesi avevano rubato icone, candelabri, candele e libri: \"tutte cose guardate come l'oro\". Alcuni di questi oggetti furono restituiti. Nel parcheggio sotto il Peace Center, i soldati israeliani causarono pesanti danni a decine di automobili. I soldati inoltre vandalizzarono l'ufficio di Arafat nel palazzo presidenziale della citt\u00e0. L'ICOMOS stim\u00f2 il danno a un totale di 1,4 milioni di dollari. I danni diretti al complesso della chiesa causati dai proiettili e dal fuoco furono stimati a un totale di circa 77.000 dollari."}
{"id": "1411370", "revid": "767487", "url": "https://it.wikipedia.org/wiki?curid=1411370", "title": "Tinca (Bihor)", "text": "Tinca \u00e8 un comune della Romania di 7.682 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 5 villaggi: Belfir, Giri\u0219u Negru, Gurbediu, R\u00eepa, Tinca."}
{"id": "1411376", "revid": "830939", "url": "https://it.wikipedia.org/wiki?curid=1411376", "title": "Ultimate Force", "text": "Ultimate Force \u00e8 una serie televisiva britannica.\nTrama.\nLa serie tratta della vita di un gruppo di soldati della SAS, uno dei corpi d'elite pi\u00f9 famosi al mondo.\nNote.\nIl primo episodio della prima stagione ha una durata di 74 min, mentre il primo della quarta ha una durata di 95 min.\nNel Regno Unito gli ultimi tre episodi sono inediti."}
{"id": "1411377", "revid": "767487", "url": "https://it.wikipedia.org/wiki?curid=1411377", "title": "Tulca", "text": "Tulca \u00e8 un comune della Romania di 2.876 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 2 villaggi: C\u0103ua\u0219d e Tulca."}
{"id": "1411378", "revid": "167080", "url": "https://it.wikipedia.org/wiki?curid=1411378", "title": "Minoranza etnica", "text": ""}
{"id": "1411384", "revid": "767487", "url": "https://it.wikipedia.org/wiki?curid=1411384", "title": "\u021ae\u021bchea", "text": "\u021ae\u021bchea \u00e8 un comune della Romania di 3.059 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 4 villaggi: Hotar, Subpiatr\u0103, Telechiu, \u021ae\u021bchea."}
{"id": "1411386", "revid": "287204", "url": "https://it.wikipedia.org/wiki?curid=1411386", "title": "Tetchea", "text": ""}
{"id": "1411387", "revid": "640277", "url": "https://it.wikipedia.org/wiki?curid=1411387", "title": "Achille e Giovanni Judica Cordiglia", "text": "Biografia.\nNel 1959 i due fratelli crearono a Torino una rete televisiva via cavo, di nome TCH - TV Tele Club, che per\u00f2 poche settimane dopo dovettero chiudere a causa degli studi universitari.\nGiovanni Battista, sin dagli anni cinquanta appassionato di telecomunicazioni, audio e fotografia, divenne collaboratore e divulgatore scientifico oltre che documentarista. Inoltre fu perito fonico e fotografico presso il Tribunale di Torino. Nel 1969 e nel 1973, su incarico dell'arcivescovo Michele Pellegrino, effettu\u00f2 numerose fotografie della Sindone, per la prima volta in scala e a colori. Ha effettuato numerose perizie giudiziarie in processi, tra i quali il sequestro Sgarella, il processo SME-Ariosto e il sequestro di Silvia Melis.\nGiovanni ha avuto due figli, Massimiliano e Giancarlo, quest'ultimo attore affermato di teatro e televisione.\nAchille si laure\u00f2 in medicina all'Universit\u00e0 di Torino, dove si specializz\u00f2 in cardiologia, e nel 1967 in medicina aeronautica e spaziale a Roma. Il 21 gennaio 2015, Achille mor\u00ec a Torino all'et\u00e0 di 81 anni.\nL'attivit\u00e0 di radioascolto.\nIn un primo momento utilizzarono le loro riceventi dalla loro casa, ma poi riadattarono un vecchio bunker, da loro rinominato \"Torre Bert\", come sede del loro \"centro di ascolto spaziale\". Le loro imprese suscitarono molto clamore sulla stampa generalista del tempo, fino a far ottenere loro un invito alla trasmissione televisiva \"La fiera dei sogni\" condotta da Mike Bongiorno, che frutt\u00f2 loro in premio una gita alla sede della NASA, realizzando il loro sogno di appassionati.\nTra le molte registrazioni ve ne sono alcune molto suggestive che i fratelli ipotizzano possano essere relative a voli umani effettuati dai sovietici ben prima del volo di Yuri Gagarin, voli non annunciati pubblicamente dai media dell'ex URSS e conclusi in modo tragico con la perdita dell'equipaggio. Le registrazioni contengono quelli che, secondo i fratelli, potrebbero essere gli ultimi rantoli di cosmonauti morenti o i loro disperati appelli prima della morte (il titolo di un loro libro \"...Questo il mondo non lo sapr\u00e0...\" si riferisce proprio alle parole contenute in una di queste registrazioni).\nIn particolare, la prima di queste registrazioni risalirebbe al novembre 1960, la seconda al febbraio 1961. Di queste presunte missioni umane pre-Gagarin l'Unione Sovietica non ha mai confermato l'esistenza; il programma in italiano di Radio Mosca a quel tempo si preoccup\u00f2 di smentire le conclusioni dei fratelli mentre qualche giornale di regime defin\u00ec i fratelli \"banditi\" a causa delle loro insinuazioni.\nAltri per\u00f2 sostengono l'inattendibilit\u00e0 di questa teoria basandosi sul fatto che molti altri radioamatori europei che pure erano all'ascolto negli stessi periodi non abbiano confermato gli ascolti eseguiti dagli Judica Cordiglia riferibili ai cosmonauti perduti (ad eccezione di un altro radioamatore italiano, Mario Del Rosario). Costoro per\u00f2 ignorano le numerose conferme date anche dall'osservatorio tedesco di Bochum, che allora era diretto dal professor Kaminski. Tuttavia lo svedese Sven Grahn, ingegnere ed esperto di comunicazioni radio, ha espresso dubbi sull'origine spaziale di tali intercettazioni, avanzando l'ipotesi che in alcuni casi potrebbe trattarsi di trasmissioni terra-terra o trasmissioni da aerei in volo. Anche l'astronomo britannico sir Bernard Lovell, direttore dell'Osservatorio Jodrell Bank (che era in grado di captare i segnali di satelliti e capsule spaziali grazie al radiotelescopio che porta il suo nome), si \u00e8 dichiarato scettico sull'esistenza di voli spaziali umani prima di Gagarin. \nDopo la caduta del regime sovietico e la successiva apertura al pubblico degli archivi dell'Agenzia Spaziale Russa, non si \u00e8 trovata alcuna traccia di voli spaziali umani prima di Gagarin."}
{"id": "1411388", "revid": "767487", "url": "https://it.wikipedia.org/wiki?curid=1411388", "title": "Uileacu de Beiu\u0219", "text": "Uileacu de Beiu\u0219 \u00e8 un comune della Romania di 2.336 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 3 villaggi: Prisaca, Uileacu de Beiu\u0219, V\u0103lanii de Beiu\u0219."}
{"id": "1411389", "revid": "287204", "url": "https://it.wikipedia.org/wiki?curid=1411389", "title": "Uileacu de Beius", "text": ""}
{"id": "1411392", "revid": "767487", "url": "https://it.wikipedia.org/wiki?curid=1411392", "title": "Vadu Cri\u0219ului", "text": "Vadu Cri\u0219ului \u00e8 un comune della Romania di 4.276 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 4 villaggi: Birtin, Tomnatic, Topa de Cri\u0219, Vadu Cri\u0219ului."}
{"id": "1411393", "revid": "287204", "url": "https://it.wikipedia.org/wiki?curid=1411393", "title": "Vadu Crisului", "text": ""}
{"id": "1411394", "revid": "2143966", "url": "https://it.wikipedia.org/wiki?curid=1411394", "title": "Stazione meteorologica di Radicofani", "text": "La stazione meteorologica di Radicofani \u00e8 la stazione meteorologica dell'omonima localit\u00e0 della Val d'Orcia, utilizzata come riferimento meteo-climatico dal Servizio Meteorologico dell'Aeronautica Militare per conto dell'Organizzazione Mondiale della Meteorologia.\nCaratteristiche.\nLa stazione meteorologica \u00e8 situata nell'Italia centrale, in provincia di Siena, nel comune di Radicofani, nell'area urbana del centro storico, con ubicazione alla sommit\u00e0 di un edificio nei pressi della chiesa di Sant'Agata. L'altezza del suolo su cui si trova la stazione \u00e8 di 787 metri s.l.m., mentre gli strumenti meteorologici sono collocati alla sommit\u00e0 della torretta di un edificio, con il pozzetto del barometro situato ad un'altezza di 816 metri s.l.m. e alle coordinate geografiche .\nL'altitudine a cui si trova, fa s\u00ec che la stazione possa essere annoverata tra i teleposti di montagna, fondamentale per lo studio della sinottica che caratterizza l'area dell'Antiappennino toscano.\nLa sua esistenza \u00e8 gi\u00e0 documentata nella carta delle stazioni meteorologiche del Servizio Meteorologico dell'Aeronautica Militare del 1939. Nel dopoguerra, la stazione meteorologica ha ripreso con continuit\u00e0 le registrazioni termo-pluviometriche a partire dall'aprile 1946.\nIl 1\u00ba gennaio 1965 ha inizio la serie storica completa digitalizzata che si basa sui report dei SYREP. Precedentemente, a partire dall'agosto 1955, era iniziata con continuit\u00e0 l'emissione dei SYNOP, che mediamente erano 6 al giorno, anche se tra il 1955 e il 1959 mediamente soltanto due bollettini al giorno contenevano le registrazioni termometriche.\nMedie climatiche ufficiali.\nDati climatologici 1971-2000.\nIn base alle medie climatiche del trentennio 1971-2000, le pi\u00f9 recenti in uso, la temperatura media del mese pi\u00f9 freddo, gennaio, \u00e8 di 3,7\u00a0\u00b0C, mentre quella del mese pi\u00f9 caldo agosto, \u00e8 di 21,3\u00a0\u00b0C; mediamente si contano 38 giorni di gelo all'anno e 8 giorni annui con temperatura massima uguale o superiore a 30\u00a0\u00b0C. Nel trentennio esaminato, i valori estremi di temperatura sono i +36,4\u00a0\u00b0C del luglio 1983 e i -13,3\u00a0\u00b0C del gennaio 1979.\nLe precipitazioni medie annue si attestano a 736\u00a0mm (valore maggiore della media 1961-1990), mediamente distribuite in 85 giorni, con minimo relativo in estate, picco in autunno e massimo secondario in primavera.\nL'umidit\u00e0 relativa media annua fa registrare il valore di 72,9% con minimo di 63% a luglio e massimo di 80% a novembre; mediamente si contano 90 giorni annui con episodi nebbiosi.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base ai dati di riferimento del trentennio 1961-1990, ancora in uso per l'Organizzazione meteorologica mondiale e denominato Climate Normal (CLINO), la temperatura media del mese pi\u00f9 freddo, gennaio \u00e8 di 3,1\u00a0\u00b0C, mentre la media del mese pi\u00f9 caldo, luglio, \u00e8 di 20,5\u00a0\u00b0C. Si segnalano mediamente 44 giorni di gelo all'anno. Nel medesimo trentennio, la temperatura minima assoluta ha toccato i -13,3\u00a0\u00b0C nel gennaio 1979 (media delle minime assolute annue di -7,4\u00a0\u00b0C), mentre la massima assoluta ha fatto registrare i +36,4\u00a0\u00b0C nel luglio 1983 (media delle massime assolute annue di +31,6\u00a0\u00b0C).\nLa nuvolosit\u00e0 media annua si attesta al valore di 4,2 okta giornalieri, con minimo di 2,5 okta giornalieri a luglio e massimo di 5,1 okta giornalieri a novembre.\nLe precipitazioni, spesso nevose tra la terza decade di novembre e la prima di marzo, sono piuttosto scarse ma costanti nell'arco dell'anno, superando di poco i 600\u00a0mm di media annua ed essendo distribuite mediamente in 83 giorni, con leggero picco autunnale e minimo relativo in giugno e luglio.\nL'umidit\u00e0 relativa media annua fa registrare il valore di 74,9% con minimo di 65% a luglio e massimo di 82% a novembre.\nValori estremi.\nTemperature estreme mensili dal 1946 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1946 ad oggi (mancano i dati del periodo compreso tra il 1951 e il 1959 e del 1964), con il relativo anno in cui queste sono state registrate: nel quarantennio, la minima assoluta ha toccato i -13,3\u00a0\u00b0C nel gennaio 1979, mentre la massima assoluta ha fatto registrare i +38,6\u00a0\u00b0C nell'agosto 1947.\nTemperature estreme decadali dal 1946 in poi.\nDi seguito sono riportate le temperature estreme decadali registrate dal 1946 in poi, con la relativa data in cui si sono verificate."}
{"id": "1411396", "revid": "8862", "url": "https://it.wikipedia.org/wiki?curid=1411396", "title": "Judica Cordiglia", "text": ""}
{"id": "1411397", "revid": "767487", "url": "https://it.wikipedia.org/wiki?curid=1411397", "title": "V\u00e2rciorog", "text": "V\u00e2rciorog \u00e8 un comune della Romania di 2.236 abitanti, ubicato nel distretto di Bihor, nella regione storica della Transilvania."}
{"id": "1411398", "revid": "287204", "url": "https://it.wikipedia.org/wiki?curid=1411398", "title": "Varciorog", "text": ""}
{"id": "1411399", "revid": "116944", "url": "https://it.wikipedia.org/wiki?curid=1411399", "title": "Siero (caseificazione)", "text": ""}
{"id": "1411400", "revid": "339392", "url": "https://it.wikipedia.org/wiki?curid=1411400", "title": "Export", "text": ""}
{"id": "1411402", "revid": "8862", "url": "https://it.wikipedia.org/wiki?curid=1411402", "title": "Achille Judica Cordiglia", "text": ""}
{"id": "1411403", "revid": "8862", "url": "https://it.wikipedia.org/wiki?curid=1411403", "title": "Giovanni Judica Cordiglia", "text": ""}
{"id": "1411404", "revid": "8862", "url": "https://it.wikipedia.org/wiki?curid=1411404", "title": "Giovanni Battista Judica Cordiglia", "text": ""}
{"id": "1411406", "revid": "767487", "url": "https://it.wikipedia.org/wiki?curid=1411406", "title": "Vii\u0219oara (Bihor)", "text": "Vii\u015foara \u00e8 un comune della Romania di 1.360 abitanti, ubicato nel distretto di Bihor, nella regione storica della Transilvania.\nIl comune \u00e8 formato dall'unione di 4 villaggi: Izvoarele, P\u0103dureni, Reghea, Vii\u0219oara."}
{"id": "1411412", "revid": "287204", "url": "https://it.wikipedia.org/wiki?curid=1411412", "title": "Mexicali", "text": "Mexicali \u00e8 uno dei 5 comuni dello stato messicano della Bassa California, di cui \u00e8 capitale.\nIl comune si estende su una superficie di km\u00b2 e conta abitanti secondo il censimento del 2010. \u00c8 il secondo comune dello Stato per abitanti, preceduto solamente da Tijuana.\nLa citt\u00e0 si trova al confine con gli Stati Uniti d'America e il suo nome \u00e8 una parola macedonia che deriva proprio dall'unione delle parole M\u00e9xico e California. Per tale motivo \u00e8 gemellata con Calexico.\nNonostante il nome ufficiale degli abitanti sia Mexicalense, \u00e8 comune il termine \"Cachanilla\", nome di una pianta locale utilizzata dagli antichi abitanti per la costruzione delle loro abitazioni (\"Cucap\u00e1s\"). La fondazione della citt\u00e0 viene riconosciuta ufficialmente il 14 marzo del 1903.\nGeografia fisica.\nConfina a nord con gli Stati Uniti d'America, a est con gli Stati Uniti d'America, lo stato di Sonora e il mare del Golfo di California, a sud con il comune di Ensenada, ed a ovest con il comune di Ensenada e con quello di Tecate. Il litorale si estende per una lunghezza di circa 210\u00a0km al largo del quale sono presenti 10 isole facenti parte della giurisdizione del comune e sono: Montague, Encantada, San Luis, \u00c1ngel de la Guarda, Pond, Partida, Rosa, Salsipuedes y San Lorenzo.\nLocalit\u00e0 principali.\nIl comune comprende oltre localit\u00e0, oltre alla citt\u00e0 di Mexicali, capoluogo comunale con abitanti. Le altre localit\u00e0 urbane, con la relativa popolazione al 2010, sono:\nLe localit\u00e0 rurali sopra i abitanti sono:"}
{"id": "1411413", "revid": "228587", "url": "https://it.wikipedia.org/wiki?curid=1411413", "title": "Mayak", "text": ""}
{"id": "1411417", "revid": "709565", "url": "https://it.wikipedia.org/wiki?curid=1411417", "title": "Mr. A", "text": "Mr. A \u00e8 un personaggio dei fumetti creato da Steve Ditko. A differenza della maggior parte delle sue opere, il personaggio e le storie di Mr. A rimangono propriet\u00e0 di Ditko, che le ha scritte e illustrate da s\u00e9. Il personaggio \u00e8 apparso per la prima volta in \"Witzend\" n. 3, nel 1967. Il nome Mr. A deriva da \"A \u00e8 A\", un modo di dire che sintetizza il principio di identit\u00e0 usato spesso da Ayn Rand.\nBiografia del personaggio.\nRex Graine \u00e8 un reporter per il quotidiano \"Daily Crusader\". \u00c8 conosciuto per i suoi principi di inflessibilit\u00e0 e per la sua incorruttibilit\u00e0. Per combattere il crimine Graine indossa guanti di metallo ed una maschera d'acciaio che assomiglia ad un volto sereno, diventando cos\u00ec Mr. A. In conformit\u00e0 al genere di detective noir, entrambi i personaggi indossano solitamente completi e cappelli fedora; l'abito di Mr. A \u00e8 completamente bianco. Non c'\u00e8 una storia che narri le origini del personaggio, perci\u00f2 non \u00e8 noto perch\u00e9 Graine abbia deciso di diventare un vigilante o perch\u00e9 talvolta si travesta, poich\u00e9 entrambe le sue identit\u00e0 sono ugualmente minacciate dai criminali e a volte odiate dalla gente. Mr. A usa carte met\u00e0 bianche met\u00e0 nere per annunciare il suo arrivo, cos\u00ec come per rappresentare la sua convinzione che ci possano essere solo il bene ed il male, e nessuna area morale grigia."}
{"id": "1411419", "revid": "599013", "url": "https://it.wikipedia.org/wiki?curid=1411419", "title": "Santuario della Madonna delle Grazie (Teramo)", "text": "Il santuario della Madonna delle Grazie \u00e8 un edificio religioso dedicato alla protettrice della citt\u00e0 di Teramo; si trova appena fuori le mura del centro storico della citt\u00e0, nei pressi di Porta Reale (comunemente detta Porta Madonna) e del parco Ivan Graziani.\nLa chiesa si sviluppa da una pianta rettangolare ad una sola navata e tre cappelle per parte. Il soffitto mostra volte a crociera, con una cupola semisferica affrescata da Cesare Mariani. Dietro alla cappella maggiore si trova l'abside.\nLa facciata principale ha un portico con tre ingressi.\nStoria.\nXII secolo - Monastero di Sant'Angelo delle Donne.\nIl monastero di Sant'Angelo delle Donne \u00e8 stato un monastero benedettino femminile di Teramo del XII secolo.\nSorse come dipendenza del monastero di San Giovanni di Scorzione a Pastignano, a sua volta dipendenza femminile dell'abbazia di Montecassino.\nL'inizio dei lavori, prima del 1153, fu reso possibile dalla donazione di un certo Todino, come testimonia l'iscrizione su una \"pietra-documento\".\nXV secolo - Monastero di Maria Santissima delle Grazie.\nPapa Eugenio IV, forse su richiesta di fra' Giacomo della Marca, ne decise la trasformazione in un convento di frati minori osservanti e il vescovo di Penne, Giovanni da Palena present\u00f2 il progetto al papa Niccol\u00f2 V, che lo approv\u00f2 con una bolla del 15 febbraio 1449. Il nuovo convento fu intitolato a Santa Maria delle Grazie e le monache benedettine si trasferirono all'interno della citt\u00e0,\nLa predicazione, e l'azione pacificatrice, dei religiosi attir\u00f2 la devozione di un numero crescente di fedeli, tanto che gi\u00e0 negli anni 1465 - 1475 fu necessario ingrandire e modificare il vecchio complesso.\nSia il convento che la chiesa furono probabilmente ricostruiti ex novo, quest'ultima con un diverso orientamento della facciata, e fu iniziata la costruzione del campanile (per un quarto).\nNel novembre 1521 Teramo fu miracolosamente liberata dall'assedio del duca Andrea Matteo d'Acquaviva, le cui truppe fuggirono precipitosamente alla vista di un'apparizione della vergine.\nIl vescovo Francesco Chierigatto, un nobile vicentino, consacr\u00f2 la chiesa un marted\u00ec di Quaresima del 1524, il 1\u00ba marzo.\nNel XVI secolo dinanzi alla chiesa della Madonna delle Grazie, si tenevano cerimonie pubbliche di pacificazione; dal marzo del 1559, ogni Domenica in albis (l'ottava di Pasqua) si celebr\u00f2 la \"Festa della Pace\".\nXVII secolo - rifacimento barocco.\nNella seconda met\u00e0 del XVII secolo (sulla facciata demolita era inciso l'anno 1687, in grandi numeri romani) la chiesa sub\u00ec una serie di trasformazioni che seguivano il gusto barocco allora dominante.\nSi port\u00f2 anche a termine il campanile, che \u00e8 sopravvissuto fino ai nostri giorni e mostra ancora la differenza di stile tra la base pi\u00f9 antica e lo stile barocco della parte superiore.\nXIX secolo - ricostruzione della chiesa.\nTra il 1892 ed il 1900 la chiesa antica in stile romanico fu demolita e ricostruita come oggi la possiamo vedere. L'operazione fu curata da Francesco Savini, su progetto architettonico del professor Cesare Mariani.\nDell'antico tempio rimane solo il campanile ed alcuni capitelli rinascimentali nel chiostro attiguo. Il monastero si \u00e8 salvato quasi integralmente.\nIl giorno dell'inaugurazione, il 27 settembre 1900, in un'affollata cerimonia l'arcivescovo di Lanciano, monsignor Della Cioppa, consacr\u00f2 la nuova chiesa e l'altare maggiore. Il giorno seguente vennero consacrati gli altari delle famiglie Palma, Savini, Thaulero e Urbani dai tre vescovi, Russo di Pescina, Pietropaoli di Trivento, e Trotta di Teramo..\nSopra agli altari delle riconsacrate cappelle si possono vedere la grande tela di Pasquale Celommi \"Le tre Marie alla Croce\" (donata dal barone Filippone Thaulero), la \"Sacra famiglia\" di Vittorino Scarselli (donata dalla nobile famiglia Palma), il Trapasso di san Giuseppe (copia) di Francesco Tartagliozzi (donata da D. Francesco e D. Giuseppe Savini), una Madonna di Giacinto Stroppolatini.\nXX secolo.\nTra il 1968 e il 1972, al tempo del Soprintendente Mario Moretti, vennero eseguiti importanti lavori resi necessari dal crollo di parte della loggia. Oltre agli indispensabili interventi di consolidamento, il chiostro fu restaurato e \"liberato\" verso la piazza. Sull'esterno del muro del convento, infatti, furono riportati a vista due archi dell'antico portico.\nIl chiostro.\nIl chiostro, a pianta leggermente trapezoidale, si trova accanto alla chiesa.\nSu tre lati vi \u00e8 una loggia doppia di archi a tutto sesto e massicce colonne, in pietra quelle inferiori ed in laterizio quelle superiori, con capitelli in stile lombardo-bizantino risalenti, probabilmente, alla prima met\u00e0 del XII secolo.\nIl lato pi\u00f9 antico, sopra un loggiato di archi a sesto acuto sorretti da brevi colonne in pietra, mostra ancora taccia delle strette finestre a doppio sguancio, risalenti al convento di Sant'Angelo delle Donne.\nLa parte alta con le finestre rettangolari, \u00e8 ascrivibile al rifacimento del XV secolo, come pure il loggiato superiore.\nTesori d'arte.\nStatua della Madonna delle Grazie.\nSull'altare maggiore vi \u00e8 la splendida statua in legno policromo, risalente al XV secolo, della Madonna delle Grazie che, coperta da uno splendente manto d'oro, siede con il Bambino disteso in grembo.\nE un autentico capolavoro dell'arte abruzzese, secondo una tradizione fu donata, approssimativamente tra il 1470 ed il 1476, dallo stesso Giacomo della Marca.\nLa critica lo ha attribuito a Sebastiano di Cola da Casentino, un allievo di quel Silvestro dell'Aquila che pure ne \u00e8 stato ritenuto l'autore; recenti studi l'hanno ascritto invece allo scultore Giovanni di Biasuccio da Fonteavignone, figura strettamente correlata a Silvestro dell'Aquila con il quale apr\u00ec bottega all'Aquila nel 1471. \nUn abate de XVIII secolo afferm\u00f2 che l'autore era un artista di Frattoli.\nLa statua \u00e8 da sempre al centro della devozione popolare, di cui \u00e8 testimonianza la imponente collezione di oltre 800 preziosi ex voto in lamina d'argento. La ricorrenza si festeggia il 2 luglio. C'\u00e8 una copia di questa statua nella chiesa St. James ubicato a Penns Grove in New Jersey negli Stati Uniti.\nAffresco della scuola di Carlo Crivelli.\nNel maggio 2007, dopo circa un trentennio, la Sovrintendenza ha restituito al museo del santuario il suo pezzo pi\u00f9 importante.\nSi tratta di un affresco murale molto rovinato, risalente alla seconda met\u00e0 del XV secolo, della scuola di Carlo Crivelli.\nL'opera fu probabilmente commissionata dalla ricca comunit\u00e0 di mercanti albanesi che all'epoca risiedeva a Teramo.\nAl centro \u00e8 raffigurata la Madonna delle Grazie in trono con il Bambino, in sacra conversazione con un vescovo alla sua destra, probabilmente san Berardo o san Ludovico di Tolosa, ed una suora a sinistra, la cui figura \u00e8 avvolta per met\u00e0 dalle fiamme: forse santa Chiara o la bizantina santa Parasceve.\nL'immagine della Vergine \u00e8 una perfetta riproduzione di quella del polittico che Crivelli realizz\u00f2 per la Chiesa di San Pietro Martire di Ascoli Piceno alla fine del XV secolo.\nL'affresco fu rinvenuto nel 1892, durante la demolizione del vecchio santuario, nella prima cappella di destra.\nFrancesco Savini lo attribu\u00ec allo stesso Carlo Crivelli, ma questo non gli imped\u00ec di danneggiarlo gravemente nel distaccarlo.\nPietro Alamanno fu successivamente indicato come autore dell'opera dal critico d'arte Ferdinando Bologna. La questione \u00e8 ancora dibattuta.\nDipinti del XIX secolo.\nAll'interno oggi si vedono dipinti, tra gli altri, di Giacinto Stroppolatini (I Sacri Cuori, del 1831), Gennaro Della Monica (Martirio di Santa Lucia, del 1898), Vittorino Scarselli (La Sacra Famiglia, del 1899), Pasquale Celommi (Le tre Marie alla Croce, del 1900) ed affreschi di Cesare Mariani, che si raffigur\u00f2 grande vecchio con barba nell'affresco del \"Presepio\"."}
{"id": "1411426", "revid": "729019", "url": "https://it.wikipedia.org/wiki?curid=1411426", "title": "Wichard Joachim Heinrich von M\u00f6llendorf", "text": "La guerra dei sette anni.\nCominci\u00f2 la sua carriera militare come soldato semplice e come paggio del monarca Federico il Grande, nel 1740. Lo scoppio della guerra dei sette anni gli diede la possibilit\u00e0 di entrare in servizio effettivo e di distinguersi sul campo. Partecip\u00f2 alle guerre per il possesso della Slesia, e alla fine della seconda di queste era gi\u00e0 divenuto capitano.\nLa guerra di successione bavarese.\nUscito dalla guerra con il grado di maggior generale, vinse a Brix, durante la guerra di successione bavarese.\nIl dopoguerra.\nNegli anni di non belligeranza, occup\u00f2 diversi posti di prestigio nell'amministrazione dello Stato, divenendo governatore di Berlino, nel 1783. Fu promosso generale di fanteria nel 1787, e feldmaresciallo nel 1793.\nContro Napoleone.\nNel 1806, dopo che la Prussia si un\u00ec alla Quarta coalizione anti-francese, poich\u00e9 temeva il sorgere della potenza napoleonica, Napoleone attacc\u00f2 la Sassonia. M\u00f6llendorf svolse un ruolo importante, senza per\u00f2 comandare \"de facto\" le truppe prussiane, nella disastrosa battaglia di Jena del 1806. Cadde nelle mani dei francesi con la capitolazione della Prussia. Dopo il suo rilascio trascorse il resto della sua vita in pensione. Mor\u00ec nel 1816."}
{"id": "1411428", "revid": "124808", "url": "https://it.wikipedia.org/wiki?curid=1411428", "title": "Strada per la morte", "text": ""}
{"id": "1411430", "revid": "767487", "url": "https://it.wikipedia.org/wiki?curid=1411430", "title": "Arturo Olivieri Sangiacomo", "text": "Carriera militare.\nFrequent\u00f2 l'Accademia Militare di Modena seguendo la migliore tradizione piemontese di quegli anni. Ottenuto il grado di capitano di stato maggiore si fece trasferire a Roma dal suo comando militare per intraprendere anche la carriera letteraria. Arrivato nella capitale dovette sottoporsi ad un delicato intervento chirurgico allo stomaco in seguito al quale sopraggiunsero delle complicanze e mor\u00ec prematuramente. Tuttavia prima che ci\u00f2 avvenisse come ha raccontato la figlia Elsa, ebbe modo di accorgersi della sua inclinazione al canto.\nCarriera letteraria.\nCome scrittore s'interess\u00f2 prima di tutto di argomenti di carattere militare, nella trattazione dei quali rivel\u00f2 un animus praticamente e criticamente antimilitarista. Negli 1890-1900 il suo libro intitolato \"Colonnello\" rese celebre l'editore milanese Carlo Aliprandi e la sua fortuna fu tale che venne tradotto anche in lingua inglese.\nCronologicamente i suoi libri si possono cos\u00ec elencare:\n\"Gli schiavi bianchi\" pu\u00f2 essere considerato il suo unico libro di avventure e lo scrittore lo dedic\u00f2 significativamente ai figlioletti Elsa, Carlo e Giorgio. Per il successo ottenuto fu venduto anche sottobanco, forse perch\u00e9 era stato illustrato da Carlo Linzaghi, famoso al tempo come illustratore de \"Le Tigri di Mompracem\" (1900) del romanziere Emilio Salgari.\nIl \"101\u00b0 di Fanteria\" non fu accolto bene dalle autorit\u00e0 militari, che per punizione trasferirono il capitano romanziere da Firenze a Campobasso presso una guarnigione meridionale di rango inferiore. Sorte analoga ebbe il libro intitolato \"I richiamati\", apparso dopo i moti siciliani del 1894, che furono repressi sanguinosamente con pugno di ferro dall'indirizzo reazionario della politica di Umberto I, perci\u00f2 il libro sollev\u00f2 anche qualche discussione in Parlamento. Questo libro in seguito fu utilizzato dallo psicologo francese James Tisso per fare uno studio sulla psicologia dei militari italiani e fu pubblicato sulla \"Revue de Paris\". Dopo aver sperimentato la sconvenienza dei contrasti con i suoi superiori e con le autorit\u00e0 politiche e militari, per evitare altri conflitti abbandon\u00f2 la carriera militare, ma prosegu\u00ec quella letteraria.\nCarriera giornalistica.\nArturo Olivieri Sangiacomo si afferm\u00f2 anche come giornalista: svolse il ruolo di critico letterario de \"La Nazione\" di Firenze e di redattore del quotidiano romano \"La Tribuna\". Gabriele D'Annunzio, in segno di stima, lo onor\u00f2 con una personale dedica come \"uomo di armi e di lettere\" proprio mentre era impegnato giornalisticamente.\nI ricordi di Elsa.\nLa figlia Elsa ha ricordato che il padre come uomo amante delle lettere fu amico di molti personaggi illustri a lui contemporanei, perci\u00f2 durante la sua infanzia vide frequentare la casa paterna personalit\u00e0 quali Domenico Oliva, Ugo Ojetti, i fratelli Civinni, Lucio D'Ambra, Nino Martoglio, Adolfo De Bosis e molti altri ancora. Secondo la figlia come appassionato di musica classica il padre am\u00f2 soprattutto quella di Richard Wagner all'epoca dominante negli ambienti musicali, ma ci\u00f2 non ebbe molta influenza sulla sua formazione musicale. Per finire Elsa ha ricordato la morte prematura del padre come un'esperienza dolorosa, paragonabile solo a quella della scomparsa del marito.\nBibliografia.\nA.A.V.V., Gli anniversari musicali del 1997, a cura di Potito Pedarra e Piero Santi, Centro Culturale Rosetum, Milano, 1997, p.p.\u00a011-694. Il volume contiene una serie di Saggi musicali, l'ultimo dei quali di 84 pagine intitolato Elsa Olivieri Sangiacomo (1894-1996)."}
{"id": "1411431", "revid": "6923", "url": "https://it.wikipedia.org/wiki?curid=1411431", "title": "Mercato telematico azionario", "text": "Il mercato telematico azionario o MTA \u00e8 il comparto del mercato di Borsa italiana S.p.A. in cui vengono negoziati, per imprese con capitalizzazione medio-grande, diritti d'opzione, obbligazioni convertibili, warrants e azioni o quote di OICR quotati in Borsa valori.\nIndici.\nIn seguito alla fusione tra Borsa italiana e la Borsa di Londra e l'introduzione degli indici FTSE \u00e8 stata rivista (a giugno 2010) la segmentazione del mercato telematico azionario, suddividendolo in 3 classi in base ai criteri di capitalizzazione e liquidit\u00e0 dei titoli:\nL'aggregazione dei tre indici costituisce l'indice FTSE Italia All-Share.\nAnche i titoli residuali non appartenenti ad alcuno dei tre indici sono comunque quotati sull'MTA. Fino al 17 giugno 2016 esisteva anche la classe residuale Micro Cap (con indice relativo FTSE Italia Micro Cap), che comprendeva le altre imprese non facenti parte dei precedenti gruppi, che non superavano i criteri di liquidit\u00e0. Inoltre permane il segmento STAR (con indice relativo FTSE Italia STAR), che comprende le imprese che rispondono a particolari criteri di trasparenza, governance e liquidit\u00e0 (con capitalizzazione tra i 40 milioni di euro e i 1000 milioni di euro). Fino all'8 luglio 2016 esisteva infine anche il segmento MTA International che era dedicato alle contrattazioni dei titoli azionari di imprese gi\u00e0 quotate in borse dell'Unione europea; dall'11 luglio 2016 \u00e8 stato sostituito dal Global Equity Market, segmento del nuovo mercato Borsa Italiana Equity MTF che ha debuttato con 66 titoli: i 36 sinora quotati pi\u00f9 altri 30.\nLa suddivisione per classi di capitalizzazione e liquidit\u00e0 \u00e8 attribuita dalla FTSE Group, mentre l'assegnazione degli strumenti finanziari al segmento STAR \u00e8 attribuita dalla Borsa Italiana S.p.A..\nLa negoziazione di tutti i titoli avviene nelle stesse fasi d'asta e orario di negoziazione, alle quali possono essere ammessi solo determinati operatori, come i soggetti che svolgono in via esclusiva attivit\u00e0 di negoziazione per proprio conto (i cosiddetti \"Locals\"), le banche nazionali, gli intermediari finanziari iscritti nell'elenco del Testo unico bancario all'art. 107, gli agenti di cambio regolarmente iscritti al ruolo e le imprese d'investimento nazionali, comunitarie ed extracomunitarie, tutti autorizzati alla negoziazione per conto proprio o per conto di terzi.\nRequisiti per l'emittente.\nI requisiti per essere ammessi al mercato telematico azionario sono:\nRequisiti per le azioni.\nPossono essere ammesse azioni senza diritto di voto (azioni di risparmio) solo da emittenti aventi azioni con diritto di voto gi\u00e0 quotate o oggetto di procedimento di quotazione.\nRequisiti per i warrant.\nI requisiti che i warrant devono avere per essere ammessi allo scambio sono:"}
{"id": "1411434", "revid": "7", "url": "https://it.wikipedia.org/wiki?curid=1411434", "title": "W.E.B. Du Bois", "text": ""}
{"id": "1411437", "revid": "1543377", "url": "https://it.wikipedia.org/wiki?curid=1411437", "title": "Francesco Bruno (critico letterario)", "text": "Biografia.\nHa fondato e diretto nel 1925 il settimanale \"Il Progresso\" (nel quale introdusse per primo in Italia il formato tabloid e la vignetta in prima pagina) e i periodici culturali \"Il Cilento\" e \"Contenuti\". Fu cofondatore de \"La Vetta\".\nHa lavorato e scritto nelle maggiori testate (\"Il Mattino\", \"Roma\", \"Il Tempo\", \"L'Avanti\") come critico letterario, inviato speciale e \"columnist\" culturale. Ha scritto inoltre nelle pi\u00f9 diffuse riviste letterarie del tempo (La Fiera Letteraria, Il Saggiatore, Il Meridiano di Roma, I diritti della Scuola).\nLe sue opere saggistiche finora pubblicate sono una ventina con pi\u00f9 di diecimila articoli. \u00c8 autore, fra l'altro, della prima monografia critica dedicata a Grazia Deledda e dei primi saggi sul pensiero di Paul Val\u00e9ry, che Bruno fece conoscere ai lettori italiani. Ha il merito di avere parlato per primo, in Italia, di Boris Pasternak; di avere letto per primo e ordinato le poesie di Alfonso Gatto, salernitano; di essere stato il talent scout, nel 1935, di Elsa Morante, che scopr\u00ec, e della quale consigli\u00f2 la pubblicazione a puntate di un romanzo su una rivista romana. Ha operato la sistemazione metodologica di un filone della letteratura meridionale come Scapigliatura napoletana e meridionale.\nSuoi sono tre volumi di narrativa (un romanzo e due libri di racconti), che hanno come \"t\u00f2pos\" immaginativo Ascea e il Cilento, e una silloge di poesie di \"stile neoclassico\", secondo la definizione del quotidiano torinese \"La Stampa\".\nSuoi scritti sono stati tradotti in varie lingue e sono presenti nelle maggiori biblioteche italiane e straniere. La sua figura e le sue opere sono state oggetto di corsi e di tesi di laurea, cos\u00ec come di monografie critiche.\nNumerose sue opere inedite sono state riscoperte e pubblicate postume a cura di suo figlio Elio Bruno, anch'egli giornalista e critico letterario, e del prof. Francesco D'Episcopo, docente di Letteratura italiana all'Universit\u00e0 Federico II di Napoli.\nNel 2003 \u00e8 stato bandito il \"\"Premio Nazionale di Giornalismo Francesco Bruno\", che ha anche un'ampia sezione dedicata agli studenti di scuola superiore, la cui giuria \u00e8 composta da giornalisti e docenti universitari. Tra gli altri, sono stati premiati giornalisti e intellettuali meridionalisti come Gennaro Sangiuliano, Pietro Gargano, Carmelo Pittari e Giulio Rolando. Dal 2006, dopo la scomparsa di Elio Bruno, il Premio \u00e8 stato dedicato anche a lui ed ha assunto la denominazione di Premio Nazionale di Giornalismo \"Francesco ed Elio Bruno\"\".\nNel 2008 \u00e8 stato intitolato a Francesco Bruno il plesso situato ad Ascea Capoluogo dell'Istituto Comprensivo Statale \"Parmenide\".\nSempre ad Ascea, da un'idea della scrittrice e traduttrice danese Else Mogensen e con la collaborazione delle istituzioni scolastiche locali, \u00e8 nato nel 2010 il \"Premio Mogensen - Bruno\", che mira ad avvicinare gli studenti alla letteratura attraverso l'approfondimento delle opere di Francesco Bruno, loro concittadino.\nProfilo critico.\nFrancesco Bruno, intellettuale umanista, visse libero e mai aggiogato al carro del potere nei lunghi decenni di militanza letteraria e giornalistica, iniziati a Salerno negli anni '20, quando, giovanissimo, fu uno dei protagonisti della vita culturale salernitana. Era amico e sodale di Abbagnano e di altri.\nInvitato da Matilde Serao a collaborare al quotidiano \"Il Giorno\", intervenne nel dibattito estetico tra Croce e Gentile con il volume \"Il problema estetico contemporaneo\" (1928). Il filosofo abruzzese sulla rivista \"La critica\" sottoline\u00f2 le divergenze nella concezione dell'Arte con il Bruno, anche in riferimento ad una visione globale della poesia e del problema filosofico, che il giovane scrittore contestava garbatamente.\nTrasferitosi a Napoli nel 1930, egli non rimase ancorato solo all'ambiente degli artisti partenopei, ma partecip\u00f2 ai fermenti innovativi nazionali ed internazionali, scrivendo opere come \"Narratori tradizionali\" (1932), \"Problemi e figure della nuova poesia\" (1933), \"Grazia Deledda\" (1935), la prima monografia critica dedicata alla scrittrice sarda, \"Novecento europeo\" (1937). Conobbe ed intrattenne corrispondenza, ad esempio, con Papini, Grazia Deledda, Ada Negri, Daniel-Rops, Tilgher, Prezzolini, Cecchi, e molti altri.\nVisse a Napoli giornalista de \"Il Mattino\", dove fond\u00f2 e cur\u00f2 la prima pagina italiana (o supplemento) dei libri. Rimase sempre intellettuale libero, non accettando allettanti proposte da parte del ministro Giuseppe Bottai e, successivamente, dopo la caduta del fascismo, nel dopoguerra, l'offerta dell'amico ministro Cacciatore di diventare redattore capo del giornale \"L'Avanti!\", come riferisce Francesco D'Episcopo nella sua pregevole monografia intitolata \"Francesco Bruno e la letteratura meridionale\".\nA seguito di dissensi con il direttore de \"Il Mattino\", Ansaldo, dovuti a motivi di ortodossia e di etica professionale, fu nominato critico letterario e capo servizio Cultura del quotidiano \"Roma\", fondato nel 1862 dopo l'Unit\u00e0 d'Italia, storica e gloriosa testata che ebbe per collaboratori, tra gli altri, Francesco Mastriani e Francesco De Sanctis, che il Bruno, come accenna nel suo libro postumo \"De Sanctis e il realismo\" (2000), considera suo maestro ideale, unitamente a Tilgher e Croce. Fu proprio un cilentano, il duca Erminio Gugliucci di Orria Cilento, a presentare Francesco Bruno a Croce negli anni trenta, quando inizia il sodalizio con don Benedetto fino alla morte di quest'ultimo, avvenuta nel 1952.\nIl Bruno continua negli anni sessanta, settanta e ottanta a pubblicare testi di saggistica letteraria come \"La poesia d'oggi, 1945-1965\" (1966), \"Arte e Critica\" (1967), \"Letteratura meridionale\" (1968), \"La Scapigliatura Napoletana e Meridionale\" (1968), \"Gli scrittori nel Mezzogiorno\" (1971), e, nel 1976, la raccolta di poesie \"La terra ed il paradiso\". Il figlio Elio ha curato l'edizione delle opere postume \"Umanesimo e contro-Umanesimo\" (1984), con prefazione di Aldo Vallone, \"Storia e genesi delle Avanguardie letterarie. Il Futurismo\" (1996), \"Luigi Pirandello, l'Arte e il Decadentismo\" (1998), \"Il Decadentismo in Italia e in Europa\"(1998), \"Profeti disarmati\"(1999), \"De Sanctis e il realismo\" (2000), \"Salvatore Di Giacomo\" (2001).\nTra le opere di narrativa, la silloge di racconti \"Frate Ges\u00f9\", pubblicata a Salerno nel 1924, merita un'attenzione particolare poich\u00e9 \u00e8 incentrata sulla contrapposizione fra il Bene e il Male, anticipando la tematica narrativa cattolica francese di Bernanos, Green e Mauriac.\n\u00c8 degno di nota, altres\u00ec, \"Paese di eriche e ginestre\", romanzo del 1999 ambientato a Velina, metafora di Ascea, inedito, curato sempre dal figlio Elio. \u00c8 l'ultimo volume scritto da Francesco Bruno, che lo stava componendo ad Ascea quando si ammal\u00f2. \u00c8 la storia di uomini e donne cilentani negli ultimi anni dell'Ottocento, trasfigurati in personaggi mitici, depositari del fascino di una terra antica di filosofi e poeti greci che rivive nell'amore di un figlio che non ha mai dimenticato la sua gente e le sue radici. Ed \u00e8 la stessa Ascea il \"\"topos\"'\" della sua immaginazione, trasfusa nei numerosissimi elzeviri e racconti, pubblicati sul \"Roma\" e altrove, spesso con pseudonimi, che ora \u00e8 difficile individuare nelle emeroteche."}
{"id": "1411439", "revid": "2091899", "url": "https://it.wikipedia.org/wiki?curid=1411439", "title": "Bernie Mac", "text": "Biografia e carriera.\nMac nacque a Chicago da una ragazza madre, che mor\u00ec quando lui aveva sedici anni. Frequent\u00f2 poi la Chicago Vocational Career Academy. Gli esordi della sua carriera risalgono quando era alla High School, facendo degli shows per i bambini del vicinato della zona sud di Chicago. In seguito si trasfer\u00ec a Tampa. In giovinezza fece diversi lavori.\nMac inizia la sua carriera al Chicago's Cotton Club all'et\u00e0 di 32 anni, nella quale la sua popolarit\u00e0 inizi\u00f2 a crescere. Dagli anni novanta ha avuto ruoli minori in film di successo come \"Ocean's Eleven\" e i due sequel \"Ocean's Twelve\" e \"Ocean's Thirteen\", cui hanno fatto seguito \"Charlie's Angels\", \"Babbo bastardo\" e altri. \u00c8 stato anche protagonista della commedia \"Indovina chi\".\nNel 1997 Mac continua nei suoi ruoli da comico, in giro per gli States come uno dei The Kings of Comedy. Nel 2001 la Fox ospita Mac in una sitcom \"The Bernie Mac Show\" basata sulla sua vita privata.\nHa avuto alcune nomination agli Emmy Awards.\nEra sposato dal 1977 con la produttrice Rhonda McCullough, da cui ha avuto una figlia, nata nel 1978, di nome Je'Niece, che a sua volta \u00e8 sposata e ha una bambina di nome Jasmine.\n\u00c8 morto la mattina del 9 agosto 2008 all'ospedale Northwestern Memorial, Chicago, a causa di alcune complicazioni sopraggiunte in seguito ad una polmonite, dovuta ad un sistema immunitario compromesso per via della sarcoidosi.\nDoppiatori italiani.\nDa doppiatore \u00e8 sostituito da:"}
{"id": "1411453", "revid": "254401", "url": "https://it.wikipedia.org/wiki?curid=1411453", "title": "Pericondrio", "text": "Il pericondrio \u00e8 una membrana di tessuto connettivo fibroso denso che riveste le cartilagini nello sviluppo osseo e fornisce loro nutrimento.\n\u00c8 costituito da due strati separati: uno strato esterno di natura fibrosa e uno strato pi\u00f9 interno condrogenico. Lo strato fibroso contiene fibroblasti che producono fibre collagene. Lo strato condrogenico rimane indifferenziato e pu\u00f2 portare alla formazione di condroblasti e condrociti.\n\u00c8 assente nella cartilagine articolare.\nIl pericondrio ha inoltre importanti funzioni nella crescita e nella riparazione della cartilagine."}
{"id": "1411475", "revid": "4711", "url": "https://it.wikipedia.org/wiki?curid=1411475", "title": "Brose Baskets Bamberg", "text": ""}
{"id": "1411476", "revid": "4462", "url": "https://it.wikipedia.org/wiki?curid=1411476", "title": "Roland Thoeni", "text": ""}
{"id": "1411480", "revid": "1745361", "url": "https://it.wikipedia.org/wiki?curid=1411480", "title": "Tifide", "text": "Tifide di Sife o Tifi () fu nella mitologia greca uno degli argonauti e il timoniere della nave.\nIl mito.\nNelle Argonautiche di Apollonio Rodio, viene descritto come abilissimo pilota della Beozia, cui Atena insegn\u00f2 l'arte della navigazione.\nQuando Giasone mand\u00f2 gli araldi alla ricerca di avventurieri per recuperare il vello d'oro, cercava anche chi potesse diventare timoniere della nave Argo. Tifide si propose e divent\u00f2 la guida degli Argonauti.\nDa esperto conoscitore del mare, era lui che decideva quale direzione prendere, come avvenne quando, in partenza dalla terra di re Cizico, la nave si scontr\u00f2 con un forte vento contrario che imped\u00ec a Tifi di avanzare. Quindi egli decise di cambiare rotta cercando di tornare alla penisola. Una volta arrivati, a causa della nebbia, Cizico li scambi\u00f2 per pirati e, nello scontro che segu\u00ec, gli Argonauti uccisero il Re (loro alleato) e molti suoi soldati.\nPrima di tornare, Giasone decise di abbandonare Eracle sulla terraferma. Molti Argonauti cercarono di far cambiare idea a Tifi, ma senza risultato.\nIl destino non gli permise di giungere nella Colchide con gli altri Argonauti, perch\u00e9 mor\u00ec a causa di una misteriosa malattia nella terra del re Lico. Gli furono resi solenni onori funebri e gli altri Argonauti, dopo avergli alzato un tumulo, scelsero chi doveva prendere il suo posto al comando del timone. La scelta cadde su Anceo, che si dimostr\u00f2 molto abile."}
{"id": "1411481", "revid": "1745361", "url": "https://it.wikipedia.org/wiki?curid=1411481", "title": "Eurialo (argonauta)", "text": "Eurialo () \u00e8 un personaggio della mitologia greca. Fu uno degli Argonauti e partecip\u00f2 alla guerra di Troia.\nGenealogia.\nFiglio di Mechisteo re di Argo.\nMitologia.\nEra uno dei sette Epigoni che dopo la morte di suo padre Mechisteo, caduto nella guerra dei sette contro Tebe, cerc\u00f2 di vendicarlo ritentando lui stesso l'impresa.\nQuando Giasone in seguito part\u00ec alla caccia del vello d'oro, chiedendo l'aiuto di tutti gli eroi disponibili all'epoca, Eurialo rispose all'appello salpando con lui sulla nave Argo.\nDopo le avventure degli Argonauti.\nDurante la guerra di Troia, accompagn\u00f2 Diomede, figlio di Tideo e di Deipile, e Stenelo figlio di Capaneo. Tra i troiani da lui uccisi ci furono i due figli di Bucolione."}
{"id": "1411483", "revid": "767487", "url": "https://it.wikipedia.org/wiki?curid=1411483", "title": "Nazionale di calcio a 5 dell'Ungheria", "text": "La nazionale di calcio a 5 dell'Ungheria \u00e8, in senso generale, una qualsiasi delle selezioni nazionali di Calcio a 5 della Magyar Labdar\u00fag\u00f3 Sz\u00f6vets\u00e9g che rappresentano l'Ungheria nelle varie competizioni ufficiali o amichevoli riservate a squadre nazionali.\nQuesta squadra nazionale \u00e8 stata la prima a vincere un trofeo internazionale costituito dalla FIFA per la promozione del \"football five\", infatti a Budapest, nel novembre del 1986, la nazionale ungherese vinse il primo dei tre FIFA Futsal Tournament giocati tra il 1986 ed il 1987. L'Ungheria ha poi partecipato ai mondiali australiani della FIFUSA nel 1988, rimanendo per\u00f2 esclusa al primo turno senza punti.\nDue mesi pi\u00f9 tardi rispetto al mondiale australiano, l'Ungheria scese in campo in Olanda per il primo mondiale targato FIFA, le squadre europee si trovarono pi\u00f9 pronte all'evento rispetto ai campionati del mondo della FIFUSA, e l'Ungheria raggiunse brillantemente il secondo turno dove per\u00f2 venne eliminata nel girone con Olanda, Belgio e Italia. Questa \u00e8 l'ultima presenza ungherese al campionato del mondo, mentre nei campionati continentali non \u00e8 andata oltre un'unica presenza datata 2005 in Repubblica Ceca dove venne eliminata al primo turno. Per l'Ungheria si registra la presenza, ed il quarto posto finale, anche nel Mundialito del 1994 a Milano."}
{"id": "1411485", "revid": "26630", "url": "https://it.wikipedia.org/wiki?curid=1411485", "title": "Agrio", "text": ""}
{"id": "1411486", "revid": "1745361", "url": "https://it.wikipedia.org/wiki?curid=1411486", "title": "Agatirso", "text": "Nella mitologia greca, Agatirso fu uno dei figli di Eracle.\nIl mito.\nLa nascita.\nDurante la sua decima fatica, Eracle perse la mandria oggetto dell'impresa, e nella ricerca di essa, appena arrivato nella regione boscosa di Ilea l'eroe incontr\u00f2 uno strano essere. Tale mostro era per met\u00e0 donna e per l'altra met\u00e0 serpente e invit\u00f2 Eracle nella grotta dove dimorava, lei aveva rubato la mandria e voleva anche restituire il maltolto a patto che lui diventasse suo amante per la notte. Il semidio non ebbe altra scelta che accettare malvolentieri al patto e dopo qualche bacio e un abbraccio divenne libero di andarsene.\nAl che il mostro rimase incinta di tre gemelli.\nLa richiesta di Eracle.\nEracle disse al mostro che se uno dei tre pargoli in futuro avesse teso l'arco come faceva lui l'avrebbe dovuto eleggere re e quindi part\u00ec.\nI figli si chiamavano Agatirso, Gelono e Scita. Ma da adulti solo il terzo riusc\u00ec nell'impresa e la madre cacci\u00f2 gli altri due dal regno.\nPareri secondari.\nSecondo altri era Zeus il padre dei tre gemelli e quando ebbero l'et\u00e0 per diventare re del luogo, il divino fece cadere dal cielo quattro oggetti, prima Agatirso e poi Gelono accorsero per recuperarli ma divennero subito fuoco, solo quando arriv\u00f2 il terzo gemello le fiamme si spensero chiarendo a tutti le idee su chi sarebbe diventato re."}
{"id": "1411488", "revid": "1711941", "url": "https://it.wikipedia.org/wiki?curid=1411488", "title": "Camille Chamoun", "text": "Nato in Libano da una famiglia di confessione cristiana maronita, \u00e8 stato presidente della Repubblica del Libano dal 1952 al 1958, e uno dei principali leader cristiani nel corso della crisi libanese del 1958, e membro della massoneria.\nBiografia.\nPrimi anni.\nRecatosi in Francia per condurvi i suoi studi di Giurisprudenza, fu eletto nel Parlamento libanese nel 1934, nel 1937 e nel 1943, quando il Paese era sotto Mandato francese. Fu arrestato l'11 novembre 1943 e incarcerato nel castello di Rashaya con Bish\u0101ra al-Kh\u016br\u012b (Bechara el-Khoury) e Riy\u0101\u1e0d al-\u1e62ul\u1e25 (scritto anche Riad as-Sulh). Il 22 novembre, ossia 11 giorni dopo, manifestazioni pubbliche di massa lo fecero liberare. I libanesi considerano tale data come il giorno dell'indipendenza del Libano.\nChamoun fu in seguito rieletto nel 1947 e nel 1951. Spesso si assent\u00f2 dal paese, anche in funzione dell'incarico da lui ricoperto di ambasciatore nel Regno Unito dal 1944 al 1946, e quindi presso le Nazioni Unite a New York.\nPresidenza.\nChamoun fu scelto come presidente della Repubblica come successore di al-Kh\u016br\u012b nel 1952. Durante la guerra civile del 1958, fece appello alle forze statunitensi che sbarcarono con loro corpi di Marines a Beirut. La sua azione fu aspramente criticata da quanti gli rimproveravano di non tenere in grande conto la sovranit\u00e0 nazionale e la componente islamica libanese. Fu\u02be\u0101d Shih\u0101b (Fouad Ch\u00e9hab), anch'egli maronita, fu eletto in sostituzione di Chamoun, dal momento che egli godeva d'una grande popolarit\u00e0 presso i musulmani libanesi. Termin\u00f2 cos\u00ec il mandato presidenziale di Chamoun.\nIl Partito Nazionale Liberale.\nDopo le sue dimissioni nel 1958, Chamoun fond\u00f2 lo stesso anno il Partito Nazionale Liberale (\"Num\u016br al-a\u1e25r\u0101r\", \"Tigri Libere\"). Fu rieletto all'Assemblea Nazionale nel 1960 fino al 1964, poi fu confermato nel 1968 e nel 1972 (l'ultimo mandato fu espletato fino al termine della nuova guerra civile).\nGuerra civile.\nDall'inizio della guerra, Chamoun e il suo partito crearono la milizia armata, detta \"Milizia delle Tigri\" (in arabo \"num\u016br\" ). Fece parte del Fronte Libanese, dominato dalle Falangi Libanesi (\"Kataeb\", arabo \"Kat\u0101\u02beib\" ) e che si fuse con altre milizie a prevalenza cristiana (come la Brigata Marada di Sulayman Farangiyye), per formare le Forze Libanesi.\nNel 1980, la base generale del PNL fu distrutta da un attacco a sorpresa del rivale di Chamoun, Bashir Gemayel, e delle Forze Libanesi che erano al suo comando. Nel 1982, al momento dell'invasione israeliana auto-definita \"Pace in Galilea\", costui si alle\u00f2 peraltro di nuovo con Chamoun.\nMorte.\nNel 1984, Chamoun raggiunse il governo di Unit\u00e0 Nazionale come vice-Primo Ministro. Mor\u00ec il 7 agosto 1987 all'et\u00e0 di 87 anni per un attacco di cuore. Suo figlio Dany lo sostitu\u00ec alla testa del partito fino all'assassinio operato dalle milizie dell'ex-presidente della Repubblica Sulaym\u0101n F\u0101rangiyye che lo uccise nel 1990. Il suo secondo figlio Dory prese allora il posto di Dany."}
{"id": "1411490", "revid": "682976", "url": "https://it.wikipedia.org/wiki?curid=1411490", "title": "Aganippe", "text": ""}
{"id": "1411491", "revid": "1318658", "url": "https://it.wikipedia.org/wiki?curid=1411491", "title": "Fronte Nazionalista Patria e Libert\u00e0", "text": "Il Fronte Nazionalista Patria e Libert\u00e0 (in spagnolo: \"Frente Nacionalista Patria y Libertad\"), noto anche come \"Patria y Libertad\", \u00e8 stata una organizzazione politica e paramilitare di estrema destra cilena, attiva tra il 1971 e il 1990. Fu indirettamente finanziata dalla C.I.A. e fu promotrice del golpe dei carri armati (il fallito \"Tanquetazo\") e appoggi\u00f2 il colpo di Stato di Augusto Pinochet che rovesci\u00f2 il governo democraticamente eletto di Salvador Allende. I suoi membri confluirono poi nell'apparato del regime cileno e nel movimento pinochetista.\nStoria.\nFondazione.\nL'organizzazione fu ufficialmente fondata il 1\u00ba aprile 1971, e avente come leader l'avvocato Pablo Rodr\u00edguez Grez. Gli ideali di base erano l'opposizione al socialismo, al marxismo, e, almeno ufficialmente, al liberalismo. Il nazionalismo e lo squadrismo fascista caratterizzarono tale organizzazione, che fu subito tra le pi\u00f9 grandi oppositrici al governo della coalizione Unidad Popular presieduta da Salvador Allende. L'organizzazione, indirettamente finanziata dalla C.I.A., fu inclusa nel Progetto FUBELT.\nIl Tanquetazo del 1973.\nNegli anni del dissenso a tale governo partecip\u00f2 a numerose manifestazioni di protesta, assieme anche al Partito Democratico Cristiano del Cile, e ad atti di intimidazione nei confronti degli avversari. Fino a quando, il 29 giugno 1973 partecip\u00f2 attivamente al primo colpo di Stato ordito ai danni di Allende, fallito e passato alla storia col nome di Tanquetazo. \nIn tale occasione, il gruppo, con una componente paramilitare, ricevette ordini precisi e un piano dalla Marina Militare Cilena per sabotare oleodotti, gasdotti e infrastrutture varie, al fine di accrescere la tensione nel paese e facilitare il colpo di Stato.\nVerso il golpe dell'11 settembre.\nNell'ottica del secondo colpo di Stato, questa volta riuscito, dell'11 settembre 1973, ai danni di Allende, l'organizzazione si colloca sicuramente tra i pi\u00f9 grandi fautori della crisi sociale e delle violenze politiche che portarono il Cile sull'orlo della guerra civile, e nel regime militare di Pinochet. Patria y Libertad ag\u00ec come uno squadrone della morte, commettendo violenze e omicidi ai danni degli oppositori delle forze reazionarie e dell'estrema destra. L'organizzazione si difende da questa accuse sostenendo di aver combattuto una lotta alla pari, contro gli attacchi del Movimento di Sinistra Rivoluzionaria.\nScioglimento.\nPatria y Libertad, come tutti gli altri partiti, fu ufficialmente sciolta il 13 settembre 1973, subito dopo il colpo di Stato militare, anche perch\u00e9 la sua funzione di destabilizzazione del paese non era pi\u00f9 richiesta. "}
{"id": "1411492", "revid": "767487", "url": "https://it.wikipedia.org/wiki?curid=1411492", "title": "Six Minute War Madness", "text": "I Six Minute War Madness sono stati un gruppo noise rock milanese in attivit\u00e0 tra il 1992 ed il 2002. Il loro membro pi\u00f9 famoso era Xabier Iriondo, gi\u00e0 chitarrista degli Afterhours.\nErano caratterizzati da soluzioni sonore particolari, con esasperate distorsioni delle chitarre, tastiere dal suono vintage, parti vocali ora sussurrate ora urlate.\nBiografia.\nSi sono formati nel gennaio 1992 con una formazione a cinque: Federico Ciappini (voce), Paolo Cant\u00f9 e Xabier Iriondo (chitarre), Massimo Marini (basso) e Daniele Misirliyan (batteria).\nLa loro prima uscita discografica \u00e8 il singolo 7\" \"Holy Joe/Evensong\" del settembre 1993, con l'etichetta Blu Bus. Il primo album, l'omonimo \"Six Minute War Madness\", \u00e8 del 1996, che a differenza di quanto fatto in precedenza, contiene testi in italiano, e cos\u00ec continueranno a fare per tutta la loro attivit\u00e0.\nIl secondo album, \"Il vuoto elettrico\", esce nel 1997 con l'etichetta milanese \"Jungle Sound\". Nel 1999 la line-up del gruppo cambia: Daniele Misirliyan viene sostituito alla batteria da Jack Fontana, e viene inserito il tastierista Fabio Magistrali, produttore musicale e coinvolto con Iriondo nel progetto A Short Apnea.\nCon la nuova line-up nel 2000 esce l'ultimo album ufficiale della band, \"Full Fathom Six\", co-produzione delle etichette Santeria e Audioglobe.\nSi sciolgono definitivamente nel 2002."}
{"id": "1411493", "revid": "339392", "url": "https://it.wikipedia.org/wiki?curid=1411493", "title": "Frente Nacionalista Patria y Libertad", "text": ""}
{"id": "1411496", "revid": "287204", "url": "https://it.wikipedia.org/wiki?curid=1411496", "title": "Nazionale di calcio a 5 del Belgio", "text": "La nazionale di calcio a 5 del Belgio \u00e8, in senso generale, una qualsiasi delle selezioni nazionali di Calcio a 5 della Union Royale Belge des Societes de Football Association che rappresentano il Belgio nelle varie competizioni ufficiali o amichevoli riservate a squadre nazionali.\nQuesta squadra nazionale \u00e8 stata tra le prime a prendere parte alle manifestazioni della FIFA per la promozione del \"football five\": a partire da Budapest, nel novembre del 1986, la nazionale belga ha partecipato a tutte e tre le edizioni del FIFA Futsal Tournament giocati tra il 1986 ed il 1987, giungendo una volta seconda e due volte quarta.\nPur avendo un campionato regolare dalla fine degli anni 1960, improntato sulle regole della FIFUSA, il Belgio non ha preso parte a nessuno dei primi tre campionati mondiali, la sua avventura internazionale \u00e8 cominciata con l'avvento appunto dei Futsal Tournament ed \u00e8 proseguita ai FIFA Futsal World Championship a partire dal 1989 dove dopo un brillante cammino, \u00e8 stata sconfitta solamente in semifinale dal Brasile ai calci di rigore, giungendo poi quarta. Questo rimane il miglior piazzamento del Belgio ai mondiali: tre anni pi\u00f9 tardi i diavoli rossi rimangono esclusi dalle semifinali a favore di Iran e Spagna; in Spagna nel 1996 giungono al secondo turno ma di nuovo non raggiungono la semifinale giungendo ultimi nel girone. Nello stesso anno la UEFA indice il primo campionato europeo in Spagna, dove il Belgio giunge terzo battendo nella finalina l'Italia.\nDi qui in avanti il Belgio non otterr\u00e0 pi\u00f9 grandi risultati a livello internazionale: qualificatosi per l'europeo 1999, giunge ultimo nel suo girone di primo turno, l'anno dopo manca la qualificazione ai mondiali e rimane fuori anche dall'europeo 2001. Due anni pi\u00f9 tardi si qualifica per l'europeo di Caserta ma giunge ultimo nel girone di primo turno rimediando solo un pareggio con la Spagna. Nel 2004 non si qualifica per i mondiali di Taiwan e l'anno successivo manca la fase finale dell'Europeo. Nei primi mesi del 2007 ha fallito anche la qualificazione al sesto campionato europeo che si terr\u00e0 in Portogallo in novembre."}
{"id": "1411499", "revid": "228587", "url": "https://it.wikipedia.org/wiki?curid=1411499", "title": "William Pinkney", "text": "Biografia.\nFu il settimo Procuratore Generale (Attorney General) degli Stati Uniti. Pinkney studi\u00f2 medicina (che tuttavia non pratico mai professionalmente) e giurisprudenza, diventando avvocato dopo la sua ammissione all'Albo nel 1786. Dopo un periodo di esercizio della professione nella contea di Harford in Maryland, prese parte ai lavori costituzionali dello Stato del Maryland. Pinkney fece parte della Camera Bassa dello Stato del Maryland (la House of Delegates) dal 1788 al 1792 e nuovamente nel 1795, rappresentando inoltre al Congresso degli Stati Uniti il terzo distretto del Maryland nel 1791 e dal 1815 al 1816.\nFu sindaco di Annapolis dal 1795 al 1800, Procuratore Generale del Maryland dal 1805 al 1806, rappresentante degli Stati Uniti in Gran Bretagna assieme a James Monroe dal 1806 al 1807 e plenipotenziario dal 1808 al 1811. In seguito fece ritorno nel natio Maryland, entrando nel Senato di quello Stato nel 1811, venendo inoltre nominato plenipotenziario USA per la Russia. Da segnalare un suo incarico speciale a Napoli tra il 1816 e il 1818. Sempre nel 1811 entro nel gabinetto del Presidente James Madison con il ruolo di Procuratore Generale.\nRicopri il grado di maggiore dell'esercito degli Stati Uniti durante la guerra del 1812, venendo anche ferito in occasione della battaglia di Bladensburg nell Agosto del 1814. Al termine della guerra entro nel Congresso degli Stati Uniti come rappresentante del quinto distretto del Maryland (1815-1816), venendo successivamente eletto al Senato come rappresentante del proprio Stato nel 1819, carica questa che ricopri fino alla morte, avvenuta nel 1822. \u00c8 sepolto al Cimitero del Congresso di Washington, D.C..\nSuo figlio Edward Coote Pinkney \u00e8 stato poeta e giornalista."}
{"id": "1411500", "revid": "1240990", "url": "https://it.wikipedia.org/wiki?curid=1411500", "title": "S\u00e9tna Airt", "text": "S\u00e9tna Airt (Sedna I), figlio di Artr\u00ed, figlio di \u00c9ber, figlio di \u00cdr, figlio di M\u00edl Esp\u00e1ine, fu, secondo la tradizione leggendaria e storica, re supremo d'Irlanda. Prese il potere dopo la morte di Rothechtaid mac Main, che, secondo una tradizione, S\u00e9tna uccise in combattimento a Cruachan per difendere suo figlio F\u00edachu F\u00ednscothach. Regn\u00f2 per cinque anni fino a quando F\u00edachu, tornato dall'esilio, lo uccise a Cruachan Goffredo Keating aggiunge che F\u00edachu torn\u00f2 a Cruachan con una \"flotta nera\" e gli \"Annali dei Quattro Maestri\" dicono che fu aiutato a uccidere S\u00e9tna dal futuro re supremo Muinem\u00f3n La cronologia di Keating data il suo regno dal 980 al 975 a.C., mentre gli \"Annali dei Quattro Maestri\" dal 1358 al 1353 a.C."}
{"id": "1411504", "revid": "116123467", "url": "https://it.wikipedia.org/wiki?curid=1411504", "title": "Carlo Forti", "text": "Biografia.\nL'ingegnere teramano Carlo Forti nacque da Valerio e Teresa Lancellotti. Studi\u00f2 a Teramo il disegno e le belle lettere. All'et\u00e0 di vent'anni fu mandato a Napoli per studiare medicina ma prov\u00f2 subito attrazione per le scienze esatte. Frequent\u00f2 la scuola di matematica dove ebbe tra i docenti il Nicola Fergola che senz'altro caratterizz\u00f2 la sua formazione. La passione per la matematica in seguito si trasfer\u00ec nell'ingegneria.\nNumerosi i progetti eseguiti sia per la citt\u00e0 di Teramo che per il dipartimento dei tre Abruzzi (Abruzzo Ulteriore I, Abruzzo Ulteriore II, Abruzzo Citeriore). Nel 1792, al suo primo incarico si occup\u00f2 della sistemazione del Porto di Brindisi, in qualit\u00e0 di assistente ingegnere dell'ing. Carlo Pollio anch'egli della scuola del Fergola. Con il Pollio, il giovane Forti approfond\u00ec le proprie conoscenze e competenze di ingegneria idraulica. I lavori del porto furono interrotti per le vicende politiche del tempo.\nSi occup\u00f2 della costruzione del Porto di Gaeta. Nel 1801 lavor\u00f2 nel tracciamento della via \"Egnazia\", la strada nella Provincia della Capitanata, in Puglia. La strada non fu per\u00f2 portata a compimento. Nel 1805 torn\u00f2 a Teramo. Nel 1806 insieme all'architetto-ingegnere Eugenio Michitelli progett\u00f2 le scenografie per la festa del giuramento della citt\u00e0 al Re Giuseppe Bonaparte in visita a Teramo.\nSi avvi\u00f2 verso una carriera di alto funzionario tecnico dei governi francese e borbonico. Con un decreto del 7 febbraio 1809, ebbe l'importante incarico di \"ingegnere in capo\" dell'appena istituito \"Corpo di strade e ponti\", con l'incarico di organizzare con i pari colleghi tutti i lavori che si dovevano eseguire nel Regno. Forti ebbe l'incarico per il territorio nord del Regno, costituito dai tre Abruzzi. \nDal 1810 fu membro della Societ\u00e0 di agricoltura, della quale divenne vicepresidente nel 1831 e presidente generale nel 1832, 1839 e 1842. Nel 1826 fu nominato Ispettore per il dipartimento degli Abruzzi e Molise. Nel 1835 divenne Segretario della Direzione generale in Napoli.\nFu tra i principali collaboratori della rivista \"Il Gran Sasso d'Italia\", diretta da Ignazio Rozzi e Giacinto Dragonetti dal 1838 e il 1848. I suoi interventi in questa sede riguardarono soprattutto l'agricoltura e i metodi per migliorarla. Fu nominato Socio corrispondente dell'Accademia delle Belle Arti di Napoli ma la comunicazione giunse dopo la sua morte che avvenne il 27 marzo 1845.\nSpos\u00f2 Balsamo una ragazza brindisina, conosciuta nel periodo della sistemazione del porto della citt\u00e0 natale della moglie.\nA Teramo gli \u00e8 stata dedicata una via del centro storico (una traversa di Corso San Giorgio) e l'Istituto tecnico per Geometri.\nOpere.\nL'ing. Carlo Forti era tenuto in grande considerazione dall'illuminista teramano Melchiorre Delfico. \nFu progettista di importanti opere, dedicando molta parte del suo impegno professionale alla progettazione di strade. Le sue opere pi\u00f9 importanti furono: il Ponte San Ferdinando in Teramo (i cui lavori ebbero avvio nel 1833 e l'inaugurazione avvenne il 1847 dopo 14 anni); il superbo Palazzo dell'Intendenza (oggi Prefettura) nel 1836 (edificio in seguito modificato sensibilmente nell'architettura); la costruzione della strada \"Teramo-Giulianova\" e la \"Teramo-Montorio al Vomano\" che dotarono il capoluogo di una viabilit\u00e0, prima mancante, sia verso il mare che verso la montagna. Tutte queste opere sono ancora oggi in uso.\nAltre opere sono state la strada che dalla collina del Pennino conduceva a Teramo, la Sulmona-fiume Tronto (quindi fino al confine del Regno), la strada di Palena per il collegamento di Lanciano con Roccaraso (qui vi era l'innesto con la consolare per Napoli), le strade trasversali di Penne e di Nereto.\nTra il 1812 e il 1826 diresse i lavori di demolizione della cinta muraria a occidente della citt\u00e0. Fu sua l'idea di sostituire all'antica porta di San Giorgio le due colonne conosciute poi con la denominazione popolare di \"Due di coppe\". Fu coinvolto nei lavori di completamento del palazzo Delfico.\nDa ricordare anche gli apparati scenografici realizzati a Teramo nel 1806 per le celebrazioni in onore di Giuseppe Bonaparte, la sopraelevazione del Real Collegio, i cui lavori terminarono nel 1849 (l'edificio fu abbattuto per far posto all'attuale largo San Matteo). Suoi anche progetti per opere minori realizzate a Teramo: lavori di ristrutturazione di magazzini privati nei pressi del carcere Sant'Agostino per farne uno spazio ad uso della Gran Guardia (nel 1814); il ponte a catene (nel 1825) sul fiume Tordino, realizzato con un impalcato di legno sorretto da catene, costruzione che doveva essere provvisoria e che fu invece utilizzata fino al secolo successivo.\nNel 1844 il Re Ferdinando II chiedeva personalmente la consulenza di Forti sul progetto per una strada da Teramo a L'Aquila attraverso gli Appennini. Fu questo l'ultimo impegno dell'ingegnere teramano, che fino agli ultimi mesi di vita riusc\u00ec a dare disposizioni per la realizzazione dell'opera. \nDai suoi documenti e progetti si evincono suggerimenti sia nel campo dell'agricoltura che sull'idraulica. I suoi scritti furono pubblicati sulla rivista \"Il Gran Sasso d'Italia\", durante un periodo di attivit\u00e0 in seno alla Societ\u00e0 Economica (di cui fu prima Socio e poi Presidente)."}
{"id": "1411508", "revid": "69593848", "url": "https://it.wikipedia.org/wiki?curid=1411508", "title": "F\u00edachu F\u00ednscothach", "text": "F\u00edacha F\u00ednscothach, figlio di S\u00e9tna Airt, fu, secondo la tradizione leggendaria e storica, re supremo d'Irlanda. Suo padre era divenuto re supremo dopo aver ucciso il precedente sovrano supremo Rothechtaid mac Main in combattimento a Cruachan per difendere F\u00edachu. F\u00edachu and\u00f2 in esilio e una volta tornato alla testa di una \"flotta nera\", con l'aiuto di Muinem\u00f3n uccise il padre e prese per s\u00e9 il trono. Goffredo Keating data il suo regno dal 975 al 955 a.C., mentre gli \"Annali dei Quattro Maestri\" dal 1353 al 1333 a.C.."}
{"id": "1411510", "revid": "1519687", "url": "https://it.wikipedia.org/wiki?curid=1411510", "title": "Carlo Verna", "text": "Biografia.\nAll'et\u00e0 di 19 anni \u00e8 giornalista pubblicista: scrive i suoi primi articoli sul quotidiano \"Roma\" di Napoli. Dopo aver concluso gli studi superiori, diplomandosi al liceo classico \"Genovesi\" di Napoli col massimo dei voti, nel 1981 si laurea, con 110 e lode, in Giurisprudenza all'Universit\u00e0 \"Federico II di Napoli.\nSuccessivamente inizia la professione forense. \u00c8 stato iscritto all'albo degli avvocati e dei procuratori legali di Napoli.\nDal 1987 \u00e8 giornalista professionista. Lavora alla sede regionale Rai della Campania. Si occupa in particolare di sport ma \u00e8 anche conduttore del telegiornale regionale della Campania. \u00c8 inoltre una delle voci di \"Tutto il calcio minuto per minuto\" su Rai Radio 1 e segue dagli inizi degli anni 90 per il Giornale Radio Rai i campionati mondiali ed europei (e le Olimpiadi) di nuoto, pallanuoto, tuffi e nuoto sincronizzato.\nIn televisione nella prima met\u00e0 degli anni novanta ha condotto la rubrica \"C Siamo\", rotocalco del luned\u00ec pomeriggio di Rai 3 dedicato alla serie C di calcio.\nDal 2006 al 2012 \u00e8 stato segretario del sindacato dei giornalisti Rai (Usigrai)\nDal novembre 2017 al novembre 2021 \u00e8 stato il presidente del consiglio nazionale dell'Ordine dei Giornalisti.\n\u00c8 sposato con Livia Crisci ed ha due figli, Gianluca e Marco."}
{"id": "1411511", "revid": "486946", "url": "https://it.wikipedia.org/wiki?curid=1411511", "title": "Interior design", "text": ""}
{"id": "1411515", "revid": "857138", "url": "https://it.wikipedia.org/wiki?curid=1411515", "title": "Muinem\u00f3n", "text": "Muinem\u00f3n o anche Muineamh\u00f3n fu, secondo la tradizione popolare e storica britannica, uno dei sovrani supremi d'Irlanda. \nFiglio di Cas Clothach, discendente di Ir\u00e1rd, Rothechtaid, Ros, Glas, Nuadu Declam e Eochaid Faebar Glas.\nGoffredo Keating data il suo regno dal 955-950 a.C., mentre gli \"Annali dei Quattro Maestri\" dal 1333 al 1328 a.C.\nTradizione.\nAiut\u00f2 F\u00edachu F\u00ednscothach ad uccidere S\u00e9tna Airt, padre di lui con lo scopo di diventare re supremo. Dopo vent'anni di regname, uccise F\u00edachu per prenderne il posto.\nSarebbe stato il primo sovrano irlandese a far portare torque d'oro intorno al collo dei suoi seguaci.\nDopo cinque anni di regno mor\u00ec di peste ad Aidne, nel Connacht, e a lui successe il figlio Faildergd\u00f3it."}
{"id": "1411516", "revid": "729019", "url": "https://it.wikipedia.org/wiki?curid=1411516", "title": "Legatus Augusti pro praetore", "text": "Con il termine di legatus Augusti pro praetore si designava nell'impero romano un governatore di provincia imperiale di rango senatorio munito di \"imperium\" delegato dal principe.\nStoria.\nRiforma augustea.\nLa figura venne istituita da Augusto nel 27 a.C., momento della riforma dell'amministrazione provinciale che il vincitore delle guerre civili impose al Senato. Al fine di assicurarsi il controllo sull'esercito, Augusto pretese il mantenimento dell'imperium sulle provincie non pacate, ovvero sulle province di frontiera, e di nuova acquisizione, nelle quali erano stanziate le legioni.\nL'idea non era del tutto nuova, giacch\u00e9 gi\u00e0 Pompeo in occasione del conseguimento dell'imperium sulla Spagna Ulteriore nel 58 a.C., decise per opportunit\u00e0 politica di rimanere a Roma e di delegare a propri \"legati\" l'amministrazione provinciale. Questo fu senza dubbio il precedente a cui Ottaviano attinse.\nIl titolo chiarisce che tali governatori erano dei \"legati\", ai quali Augusto aveva delegato il proprio imperium sulla provincia in cui erano inviati; \"pro praetore\", poich\u00e9, secondo quanto riportato da Cassio Dione, questa carica esprimeva sin dai primi tempi della Repubblica una forte connotazione militare. Essi, infatti, durante il mandato erano tenuti a portare l'abbigliamento militare e la spada. Potevano essere di rango consolare (ex-consoli) o di rango pretorio (ex-pretori) in relazione al numero di legioni stanziate sulla provincia di assegnazione. Qualora fosse presente in provincia una sola legione, essi rivestivano anche il comando diretto della legione; se, al contrario, nel territorio provinciale erano stanziate pi\u00f9 legioni, il \"legatus Augusti pro praetore\" aveva al proprio comando un legatus legionis per ogni legione.\nCome il procurator Augusti ed il praefectus Alexandreae et Aegypti, anche il \"legatus Augusti pro praetore\" era direttamente scelto dall'imperatore e non aveva limiti temporali al suo mandato. Aveva piena autorit\u00e0 in ambito civile, militare e giudiziario, ma non possedeva, a differenza dei governatori di rango equestre, il controllo sulle finanze provinciali, n\u00e9 si occupava del pagamento dell'esercito al suo comando: per queste mansioni, infatti, aveva piena autorit\u00e0 il procurator Augusti.\nTardo Impero romano.\nCon Gallieno prima, e con Diocleziano poi, il legatus Augusti pro praetore scomparve dall'orizzonte provinciale romano."}
{"id": "1411523", "revid": "718859", "url": "https://it.wikipedia.org/wiki?curid=1411523", "title": "Trattato Pinkney-Monroe", "text": "Il trattato Monroe-Pinkney fu stipulato nel 1806 tra i rappresentanti degli Stati Uniti d'America e quelli della Gran Bretagna, venendo tuttavia respinto dal governo USA.\nI negoziati furono condotti dal rappresentante degli USA nel Regno Unito James Monroe coadiuvato da William Pinkney per conto del Presidente Thomas Jefferson da un lato, e da Lord Holland e Lord Auckland per conto del governo inglese facente capo a Lord Grenville (il cosiddetto governo del \"Ministero di tutti gli Ingegni\" traduzione dell'inglese \"Ministry of All the Talents\") dall'altro.\nPer gli statunitensi lo scopo del trattato era quello di porre fine ad alcune pratiche messe in atto dalla Gran Bretagna quali l'arruolamento forzato di marinai provenienti da vascelli americani e definire inoltre i diritti commerciali di cui gli Stati Uniti godevano in quanto nazione neutrale in riferimento alla situazione creata dalle guerre napoleoniche, oltre ad altre questioni di natura economica.\nLa Gran Bretagna tuttavia, essendo a corto di equipaggi per la Royal Navy e ritenendo altres\u00ec che numerosi disertori inglesi si trovassero a bordo di navi americane, ritenevano di non poter fare a meno dal procedere agli arruolamenti forzati degli equipaggi, specie tenendo conto del disperato sforzo bellico contro Napoleone: recare offesa agli Americani fu ritenuta cosa di secondaria importanza rispetto alla possibilit\u00e0 di sconfitta per mano dell'odiato Francese. Di conseguenza, non vennero approvate alcune delle richieste avanzate dagli USA in proposito.\nI negoziati iniziarono il 27 agosto del 1806, e il trattato venne ratificato il 31 dicembre del 1806. Monroe e Pinkney erano consapevoli di aver ottenuto ben poco di quanto prefissato; tuttavia quando il presidente Jefferson venne edotto del contenuto del trattato non avanz\u00f2 alcuna critica, n\u00e9 tanto meno si pronunci\u00f2 sottoponendo lo stesso dinanzi al Senato per la definitiva ratifica. Questo fallimento del tentativo di risoluzione delle controversie tra USA e Gran Bretagna contribu\u00ec probabilmente in maniera decisiva allo scoppio della guerra del 1812."}
{"id": "1411524", "revid": "599013", "url": "https://it.wikipedia.org/wiki?curid=1411524", "title": "Cefalea postcommotiva", "text": "La cefalea postcommotiva, o cefalea post-traumatica (PTC), \u00e8 una forma di cefalea che appare dopo un incidente stradale o comunque in seguito ad un evento traumatico che interessa il cervello. Solitamente non si mostrano gravi lesioni riguardanti la zona interessata, e neanche perdita di conoscenza.\nStoria.\nI primi accenni a tale forma cefalica si osservano nel XIX secolo, venne inserita come forma autonoma nel International Headache Classification nel 2004.\nSintomatologia.\nNel quadro clinico che si osserva oltre alla cefalea, si mostrano vertigni, capogiri, diminuzione della capacit\u00e0 di concentrazione, facilit\u00e0 ad irritarsi, tali manifestazioni compaiono nell'arco di una settimana dall'evento.\nL'insieme di tali manifestazioni prende il nome di sindrome post-traumatica. La loro durata varia da alcune settimane sino a 6 mesi a seconda dell'evento che ha scatenato la cefalea.\nEsami.\nSia l'esame neurologico che le indagini neuroradiologiche sono sempre nella norma.\nTipologia.\nEsistono due forme specifiche, la cronica e l'acuta, la differenziazione avviene tramite la soddisfazione o meno di appositi criteri diagnostici."}
{"id": "1411525", "revid": "48344", "url": "https://it.wikipedia.org/wiki?curid=1411525", "title": "Tohno", "text": ""}
{"id": "1411536", "revid": "1186766", "url": "https://it.wikipedia.org/wiki?curid=1411536", "title": "Eupagurus bernhardus", "text": ""}
{"id": "1411543", "revid": "767487", "url": "https://it.wikipedia.org/wiki?curid=1411543", "title": "Emiliano Mascetti", "text": "Carriera.\nGiocatore.\nCalcisticamente nato nel , viene ceduto successivamente al per costruire poi una carriera di undici anni nel Verona, con cui ottiene la promozione in massima serie nella stagione 1967-68 e con cui, nel corso di undici stagioni, stabilisce il record di presenze in Serie A (232) della societ\u00e0 scaligera; per oltre tre decenni ha inoltre detenuto anche il primato di reti in massima categoria dei giallobl\u00f9, superato solo nel 2015 da Luca Toni.\nLa lunga esperienza veneta fu intervallata da due annate nel Torino (dal 1973 al 1975, e nella fase finale della Coppa Italia 1977-78), prima di concludere la carriera agonistica nella stagione 1979-80, all'et\u00e0 di trentasette anni, appunto nel Verona nel frattempo retrocesso in Serie B. In carriera ha collezionato 282 presenze e 37 reti in Serie A e 108 presenze e 8 reti in Serie B.\nDirigente.\nUna volta appesi gli scarpini al chiodo, seguono nove anni da direttore sportivo nello stesso Verona con lo storico traguardo tricolore nella stagione 1984-85, prima della proposta del presidente romanista Dino Viola. Con i giallorossi lavora per otto campionati, dal 1988 al 1996, vincendo una Coppa Italia e portando la compagine capitolina in finale di Coppa UEFA. Dal 1996 al 2002 ricopre il ruolo di direttore sportivo all'Atalanta, mentre in seguito collabora con la ."}
{"id": "1411545", "revid": "110157", "url": "https://it.wikipedia.org/wiki?curid=1411545", "title": "La Paz (comune della Bassa California del Sud)", "text": "Il comune di La Paz si estende per un'area di 20.274,98\u00a0km\u00b2 che corrisponde al 4\u00ba comune pi\u00f9 grande del Messico per estensione. Le sue coordinate sono 24\u00b009' N e 110\u00b019' O e confina: a Nord con il comune di Comond\u00fa, a est con il Golfo di California, a sud con il comune di Los Cabos e a ovest con l'Oceano Pacifico. A capo del comune c'\u00e8 la citt\u00e0 di La Paz che \u00e8 anche la capitale dello stato della Bassa California del Sud."}
{"id": "1411550", "revid": "775372", "url": "https://it.wikipedia.org/wiki?curid=1411550", "title": "Ministero di tutti gli Ingegni", "text": "Il Ministero di tutti gli Ingegni fu formato per iniziativa di William Wyndham Grenville, I barone Grenville, nominato Primo Ministro del Regno Unito l'11 febbraio del 1806, a seguito della morte di William Pitt il Giovane. A fronte della situazione di conflitto in cui la nazione versava in quel momento, Grenville cerc\u00f2 di formare una vasta coalizione governativa il pi\u00f9 salda possibile, accogliendo personalit\u00e0 politiche di spicco provenienti da quasi tutti i raggruppamenti politici, sebbene i seguaci di Pitt, guidati da George Canning, rifiutarono di aderire. L'ingresso di Charles James Fox fu accolto non senza perplessit\u00e0, avendo pi\u00f9 volte re Giorgio III manifestato un'accesa ostilit\u00e0 verso questi; tuttavia dinanzi alla ferma intenzione di soprassedere alle passate rivalit\u00e0 politiche mostrata dal re, numerosi altri esponenti politici si convinsero della necessit\u00e0 di supportare il governo.\nIl Ministero cos\u00ec costituito tuttavia non riusc\u00ec pienamente nei suoi intenti, fallendo l'obiettivo di una pacificazione con la Francia. Ciononostante la sua azione condusse all'abolizione, nel 1807, della tratta degli schiavi nelle colonie britanniche, prima di frantumarsi e cadere sulla questione dell'Emancipazione dei Cattolici.\nSegu\u00ec il Secondo Ministero Portland, guidato da William Henry Cavendish-Bentinck, III duca di Portland."}
{"id": "1411552", "revid": "147602", "url": "https://it.wikipedia.org/wiki?curid=1411552", "title": "Santa Maria (Monteleone d'Orvieto)", "text": "Santa Maria \u00e8 la frazione pi\u00f9 popolosa del comune di Monteleone d'Orvieto (TR), posta nella parte pi\u00f9 a sud del comune, confinante con Fabro.\nSecondo i dati del censimento Istat 2001 , gli abitanti sono 606; il paese si trova a 254 .\nIl nome della frazione deriva dalla chiesa di Santa Maria Maddalena, presente all'interno dell'abitato.\nIl centro, attraversato dalla SS 71 Umbro Casentinese (oggi SR 71), \u00e8 diviso dal fosso omonimo.\nLa frazione \u00e8 adagiata nella lunga e stretta Val di Chiana, non molto distante dal fiume Chiani. L'abitato \u00e8 ubicato a circa 2\u00a0km dalla stazione ferroviaria e dal casello autostradale dell'A1 di Fabro.\nStoria.\nNegli anni novanta sono venuti alla luce, nei giardini pubblici di Santa Maria allora in costruzione, degli antichi resti di una fornace ed una tomba del I\u2013II secolo d.C.: rappresentano le pi\u00f9 antiche testimonianze storiche del comune di Monteleone d'Orvieto. La tomba ha uno stile costruttivo detto \"alla cappuccina\", con file di tegole spioventi come tetto.\nLa presenza della tomba molto povera sta a significare che, nella zona dove adesso sorge Santa Maria, vi era un abitato probabilmente rurale; sono a tal proposito da ricordare due importanti elementi:\nLa chiesa di Santa Maria Maddalena, da cui la frazione prende il nome (anticamente Santa Maria del Borgo), \u00e8 un'antica costruzione religiosa: aveva una campana con data di fusione risalente al 1500, quindi la chiesa risale almeno alla fine del XV o inizi del XVI secolo.\nGi\u00e0 nel 1600, tra i canonicati della Collegiata, ne esisteva uno con relativo beneficio ecclesiastico intitolato alla nativit\u00e0 della Madonna: il titolare di tale beneficio doveva provvedere alla assistenza e cura dei fedeli della collina soprastante.\nIn un documento del XVIII secolo secolo vi \u00e8 scritto che nell'altare si trovava una Icona con dipinta la Santa.\nEconomia.\nLa frazione ha l'economia pi\u00f9 florida del paese: basata sulle attivit\u00e0 commerciali, agriturismo ed artigianato. \u00c8 prevista anche una zona artigianale e commerciale rilevante a ridosso del centro abitato."}
{"id": "1411553", "revid": "287204", "url": "https://it.wikipedia.org/wiki?curid=1411553", "title": "Legame covalente polare", "text": ""}
{"id": "1411555", "revid": "767487", "url": "https://it.wikipedia.org/wiki?curid=1411555", "title": "Conflitto d'interessi (film)", "text": "Conflitto d'interessi (\"The Gingerbread Man\") \u00e8 un film del 1998, diretto da Robert Altman, tratto da un racconto scartato di John Grisham.\nTrama.\nUna sera a Savannah, citt\u00e0 umida e afosa dove sta per abbattersi l'uragano chiamato Gerardo, Rick Magruder, avvocato di successo separato con due figli piccoli, accompagna a casa Mallory, una cameriera. Vedendola turbata e inquieta, Rick comincia a farle delle domande e viene a sapere che il padre di lei, Dixon, un seguace dei fondamentalisti, la perseguita e la minaccia. Conquistato dalla bellezza di Mallory, Rick decide di occuparsi del caso e ben presto riesce ad ottenere l'obbligo per l'uomo di ricovero in ospedale psichiatrico. La mossa per\u00f2 si rivela sbagliata. Aiutato da alcuni amici, Dixon scappa e a sua volta cerca di vendicarsi, minacciando i figli dell'avvocato. Rick allora prende i figli con s\u00e9 per proteggerli ma, in un momento di distrazione, i bambini vengono rapiti. Rick ora deve cercare Dixon e chiede aiuto a Clyde, investigatore privato alcoolizzato che da tempo lavora per lui. Indagando un po' pi\u00f9 a fondo, emergono nuovi particolari: tra padre e figlia c'\u00e8 di mezzo un problema di eredit\u00e0, e poi Mallory ha un marito, Pete, dal quale non si \u00e8 mai separata. Quando trova Dixon, Rick spara e lo uccide. Adesso \u00e8 lui a doversi difendere da accuse pesanti. Mentre la pioggia comincia a cadere fitta, Rick trova Clyde morto e, poco dopo, si scontra con Pete. Sembra avere la peggio, ma Mallory spara e uccide il marito. Gli interessi tra marito e moglie, e dei due nei confronti del padre di lei, erano all'origine di tutto. Mallory viene arrestata. Rick accetta di dichiararsi colpevole, senza aspettare il processo.\nProduzione.\nIl film \u00e8 stato creato dalla Enchanter Entertainment con il supporto della Island Pictures. Gli effetti speciali sono a cura della Stargate Studios, mentre la Island Records si \u00e8 occupata della colonna sonora. La pubblicit\u00e0 \u00e8 stata invece creata dalla Zarem. Le scene sono state girate completamente nello stato della Georgia, pi\u00f9 precisamente a Guyton e a Savannah. Il budget ammonta a circa $ 25.000.000.\nDistribuzione.\nIl film \u00e8 stato distribuito in diversi paesi con titoli e date differenti:\nDivieti.\nLa pellicola \u00e8 stata vietata ai minori di vietato ai minori di 17 anni non accompagnati dai genitori negli Stati Uniti; in Argentina e in Islanda ai minori di 16 anni, ai minori di 12 anni in Germania, Finlandia, Paesi Bassi, Portogallo e Svizzera. Nel Regno Unito \u00e8 stato invece vietato ai minori di 15 anni, mentre nella Corea del Sud, Filippine, e Singapore \u00e8 stato vietato ai minori di 18 anni.\nAccoglienza.\nNel primo week end di apertura in patria guadagna $ 118.278 e nel Regno Unito \u00a3 171.120. In tutto negli States guadagna $ 1.534.569, mentre nell'isola Britannica \u00a3 449.552. Sul sito IMDb il film ottiene un punteggio di 5.7/10, mentre su MYmovies 3.50/5."}
{"id": "1411560", "revid": "125684717", "url": "https://it.wikipedia.org/wiki?curid=1411560", "title": "Dolmen", "text": "Il dolmen \u00e8 un tipo di tomba megalitica preistorica a camera singola e, insieme al cromlech (come Stonehenge in Gran Bretagna) e il menhir, costituisce il tipo pi\u00f9 noto tra i monumenti megalitici. La realizzazione dei dolmen viene collocata nell'arco di tempo che va dalla fine del V millennio a.C. alla fine del III millennio a.C., anche se in Estremo Oriente l'uso del dolmen si prolung\u00f2 fino al I millennio a.C.\nI dolmen sono costituiti da due o pi\u00f9 piedritti verticali che sorreggono l'architrave costituito da uno o pi\u00f9 lastroni orizzontali. La costruzione era in origine ricoperta, protetta e sostenuta da un tumulo.\nMolti esempi di questo tipo, o con temi architettonici pi\u00f9 evoluti, sono stati ritrovati anche in Europa. In particolare si possono trovare nel Regno Unito, in Irlanda, in Francia, in Germania, in Spagna, in Portogallo e in Italia (precisamente in Sardegna, in Sicilia, in Puglia e in Liguria).\nEtimologia.\nIl termine \"dolmen\" appare nel XVII secolo, nell'ambito della storiografia francese.\nSembra che sia stato coniato a partire da due parole bretoni:\nOccorre per\u00f2 nuovamente sottolineare che la parola \u00e8 coniata e comunque non appartiene alla lingua bretone come invece spesso viene affermato. Infatti se la parola fosse attestata in bretone sarebbe da scriversi in maniera differente, come \"\u00abtaol-men\u00bb\" oppure come \"\u00abun daol-ven\u00bb\" (un dolmen) o come \"\u00abma zaol-men\u00bb\" (il mio dolmen).\nIl vero termine bretone per designare un dolmen \u00e8, infatti, \"\u00abLiah vaen\u00bb\", insieme ad altre varianti.\nAltri dizionari etimologici riportano un'etimologia completamente differente, secondo la quale il termine sarebbe coniato oltremanica, a partire da \u00abtolmen\u00bb (parola della lingua cornica), che avrebbe designato in origine un cerchio di pietre o una roccia scavata.\nDescrizione.\nNell'attuale stato di degradazione, i dolmen si presentano spesso sotto l'apparenza di semplici \"tavoli\", che per lungo tempo hanno fatto pensare a degli altari pagani. Si tratta invece, come gi\u00e0 detto, di camere sepolcrali e di gallerie di tumuli (colline artificiali), la cui parte friabile (la colmata costituita da materiali di riporto) \u00e8 stata erosa nel corso dei secoli.\nLa loro architettura comporta talvolta un corridoio di accesso che pu\u00f2 essere costruito con lastre di pietra o muratura a secco. La camera sepolcrale, di forma variabile (rettangolare, poligonale, ovale, circolare, ecc.) \u00e8 talvolta preceduta da un'anticamera. In alcuni dolmen l'entrata possiede una porta tagliata in una o pi\u00f9 lastre verticali.\nLa morfologia dei dolmen pu\u00f2 variare in funzione delle regioni. Cos\u00ec si osservano nella Loira Atlantica (Francia) dei dolmen il cui corridoio centrale permette di accedere a varie camere da una parte all'altra, a costituire cos\u00ec uno o due transetti, con una complicazione notevole del piano di sepoltura.\nPitture.\nOsservazioni dettagliate fatte su un dolmen bretone, il tumulo di Barnenez nel Finist\u00e8re, datato quinto millennio a.c., hanno rivelato la presenza di disegni. Questo dolmen, lungo 75 metri, largo 20 - 25 metri, uno dei maggiori della regione, \u00e8 costituito da 11 camere, di queste la camera H, presenta tracce di decorazione, in aggiunta alle incisioni presenti, con disegni geometrici rossi e neri eseguiti sulle facce interne delle pietre. I pigmenti usati sono miscele di ossidi di ferro, idrossidi di manganese e carbone proveniente da aree differenti, testimonianti l'importanza culturale di questi dipinti nelle strutture dedicate alla deposizione dei morti.\nFunzione.\nI dolmen erano delle sepolture collettive riutilizzabili. Questo spiega perch\u00e9, in certi dolmen, si sia potuto scoprire resti umani di molte centinaia di individui e di corredi funerari appartenenti a differenti periodi (Neolitico, Eneolitico, Et\u00e0 del Bronzo, del Ferro, o persino periodi pi\u00f9 tardi).\nUn po' somiglianti alle nostre sepolture gentilizie, i dolmen potevano servire ben pi\u00f9 a lungo di quanto si faccia oggi e sicuramente alcune tombe sono state utilizzate per secoli.\nIl termine \"sepoltura collettiva\" non implica necessariamente che si trattasse di una tomba per tutti: vista l'esigua quantit\u00e0 di resti umani rinvenuta in alcuni dolmen di grossa mole - veri e propri monumenti di prestigio - ci si pu\u00f2 chiedere se alcuni di essi non fossero riservati a un gruppo privilegiato della comunit\u00e0.\nQuanto al tumulo, esso non aveva solo la funzione di proteggere la camera funeraria ma senza dubbio anche quella di segnalare, forse addirittura di ostentare la sua maestosit\u00e0: un grande tumulo rivestito e pareggiato, imponeva la sua massa al visitatore e doveva ispirare rispetto per il luogo e conferire sicuro prestigio alla comunit\u00e0 che lo aveva eretto.\nD'altro canto occorre notare che molti ritrovamenti archeologici al loro interno (offerte, altari, gallerie, ecc.) fanno pensare che tali monumenti potessero avere una destinazione e una funzione religiosa. Queste testimonianze dimostrano come gi\u00e0 in epoca primitiva si andasse sviluppando non solo la pratica della sepoltura (che risale addirittura all'epoca neanderthaliana), ma anche quella del riconoscimento del luogo dei morti come uno spazio sacro, ossia un luogo nel quale si stabiliva una particolare vicinanza con il divino.\nAnche quando l'epoca di costruzione dei megaliti in Europa era gi\u00e0 trascorsa, sembra che essi siano stati riutilizzati dai Celti a fini religiosi.\nL'erronea attribuzione a Celti e Bretoni.\nQuesto riutilizzo da parte di popolazioni, come i Celti, di molto successive, ha indotto in errore i primi entusiasti ricercatori del XVIII e XIX secolo che furono portati ad attribuire sistematicamente la loro costruzione ai Celti e ai Bretoni. A questo proposito c'\u00e8 persino chi pretende di sostenere che essi sono stati costruiti all'incrocio di non meglio specificate linee di forza telluriche e sarebbero quindi portatori di non meglio specificati poteri magnetici rivelati dai druidi. Tuttavia non vi \u00e8 alcuna prova a sostegno di queste affermazioni.\nFolclore.\n\u00c8 una credenza popolare bretone quella secondo cui i dolmen si aprano nella notte di Natale, rivelando i tesori di cui essi sono i custodi.\nNel mondo sono stati censiti circa cinquantamila dolmen. Circa ventimila si trovano in Europa, dove essi sono molto frequenti in certe regioni della Francia (circa 4500 disseminati su una sessantina di dipartimenti).\nLocalizzazione.\nI dolmen si ritrovano anche in Irlanda, Galles, soprattutto con i cosiddetti \"portal dolmens\", nelle contee inglesi del Devon e della Cornovaglia, nel Portogallo con gli spettacolari siti dell'Alto Alentejo vicino alla citt\u00e0 di \u00c9vora, nel sud della Spagna con i notevoli siti di Antequera (con i dolmen fra i pi\u00f9 importanti al mondo), in Belgio (sito megalitico di W\u00e9ris), in Paesi Bassi (54), in Germania del nord, in Scandinavia, in Nordafrica, in India e, in maniera pi\u00f9 modesta, in Armenia, Siria, Etiopia e Crimea (Ucraina). \nLa Corea ospita essa sola circa 30\u00a0000 dolmen, di vario tipo, eretti soprattutto nel I millennio a.C. e secondo tecniche che si sono evolute nel tempo. Se ne trovano anche in Giappone, ma di epoca pi\u00f9 recente. I dolmen sono invece assenti nel continente americano e australiano.\nDolmen italiani.\nIn Italia i dolmen sono presenti soprattutto in Sardegna (ove condividono la loro presenza con altri importanti monumenti megalitici, quali le tombe dei giganti, le muraglie megalitiche, le costruzioni nuragiche).\nIn Puglia se ne contano 23, particolarmente diffusi nelle campagne salentine e nel barese, dove sono concentrati nel territorio di Bisceglie (Dolmen della Chianca), Corato (Dolmen Chianca dei Paladini) e Giovinazzo, nei pressi dei crocevia delle antiche vie di comunicazione con i paesi vicini (Trani, Ruvo di Puglia, Terlizzi e Molfetta), nel brindisino a Cisternino e Montalbano di Fasano (Tavola dei paladini) e nel tarantino a Statte.\nIn Sicilia sono maggiormente presenti nell'area sud-orientale dell'isola, a Monte Bubbonia (Caltanissetta), nella citt\u00e0 di Butera in localit\u00e0 (Piano della Fiera), a Cava dei Servi (Ragusa), Cava Lazzaro (Ragusa), Avola (Siracusa). Nella parte occidentale della Sicilia se ne trovano due: il primo a Mura Pregne, alle pendici del monte Castellaccio e il secondo a Sciacca, in contrada \"femmina morta\".\nAnche in Liguria \u00e8 stato ritrovato un dolmen, precisamente a Roccavignale, in provincia di Savona.\nDolmen in Sardegna.\nNel 2009 sono stati documentati nell'isola 215 dolmen, tutti ubicati nella sua met\u00e0 settentrionale. Diffusa soprattutto in Gallura durante il Neolitico, la struttura dolmenica si \u00e8 poi sviluppata e propagata nell'Eneolitico sino alle prime fasi dell'Et\u00e0 del bronzo, in concorrenza con altri tipi di sepoltura ipogeica (domus de janas). Con l'apparire dell'Et\u00e0 del bronzo, si verifica la trasformazione del dolmen, prima in all\u00e9e couverte (megaliti e lastra verticale ricoperte da un tumulo di terra e di pietre pi\u00f9 piccole, a volte delimitata nella sua circonferenza da uno o pi\u00f9 cerchi di pietre, cio\u00e8 dal cosiddetto peristalite), poi nelle tombe di giganti tipiche dell'et\u00e0 nuragica.\nOltre alla funzione di sepoltura familiare del clan dominante, le strutture dolmeniche sarde sembrerebbero dei veri e propri santuari religiosi dell'epoca preistorica. Tale caratteristica si evince dall'orientamento verso particolari eventi astronomici e dal fatto che le costruzioni sembrano tutte disposte lungo un tracciato, costituendo cos\u00ec un itinerario percorribile in pellegrinaggio. All'interno del percorso, alcune localit\u00e0 sembrerebbero rivestire una particolare importanza religiosa, quali Luras (con quattro strutture) e i dintorni di Buddus\u00f2 (con sette).\nDolmen nel Barese.\nNel territorio di Corato, poi, non lontano dal confine con Bisceglie, si conserva il \"dolmen dei Paladini\", mentre a Giovinazzo si trova il Dolmen di \"san Silvestro\". Quest'ultimo dolmen, in base alla datazione dei resti umani rinvenuti, pu\u00f2 essere collocato nell'Et\u00e0 del Bronzo, in un arco di tempo che va dal 1500 al 1200 a.C., anche se alcuni archeologi lo ritengono pi\u00f9 antico e costruito sullo stesso sito, gi\u00e0 frequentato in Et\u00e0 neolitica. La particolarit\u00e0 del Dolmen di Giovinazzo \u00e8 dato dal fatto che \u00e8 disposto, a differenza di altri, con l'ingresso che guarda levante, mentre la cella sepolcrale \u00e8 rivolta a ponente.\nDolmen in Sicilia.\nIn Sicilia, i dolmen sono per lo pi\u00f9 presenti nella parte orientale dell'isola: a Monte Bubbonia, una collina nei dintorni di Mazzarino; a Butera, in localit\u00e0 \"Piano Fiera\"; a \"Cava dei Servi\" (Ragusa); a \"Cava Lazzaro\" (Rosolini) e ad Avola (SR).\nMonte Bubbonia \u00e8 una collina a nord di Gela. Il monumento si trova in basso a una strada sterrata che percorre il fianco orientale del monte e sale verso l'acropoli greca. Ricavato da sfaldature colossali della roccia, questo dolmen ha una forma rettangolare. La piastra calcarea che funge da copertura (incassata posteriormente al rialzamento naturale del terreno), poggia su due monoliti che corrono paralleli tra di loro e determinano una \"camera\" di circa . L'ingresso \u00e8 rivolto a \"nord-est\", come gli altri dolmen siciliani. Si tratta, senz'altro, di una tomba, anche se di dimensioni ridotte (se ne trovano anche in Sardegna e Puglia), con l'estremit\u00e0 posteriore poggiata al declivio del colle per facilitarne la tumulazione, com'era consuetudine per questo genere di architettura il cui ricoprimento con terra e pietrame \u00e8 riscontrabile ovunque si sia manifestata.\nA Butera (Caltanissetta), nel quartiere di \"Piano della fiera\", luogo in cui \u00e8 stata rinvenuta una necropoli preistorica, si pu\u00f2 ammirare una \"cista dolmenica\" (monumentino di forma cubica) simile a quelle ritrovate in Sardegna risalenti all'et\u00e0 del rame (2500 a.C. circa). L'insolita architettura, riutilizzata in periodo greco, richiama a pratiche cultuali miste, \"sicane\" e \"greche\" insieme, che consistevano nella collocazione di vasi contenenti resti umani (\"enchitrysm\u00f3s\") all'interno di queste preistoriche camerette.\n \nAlla sorgente del fiume Tellesimo, nella regione montuosa degli Iblei ragusani, esiste una cava chiamata Cava dei Servi in cui si conserva una costruzione di forma ellittica, costituita da quattro piastre rettangolari, infisse nel terreno, sulle quali se ne dispongono altre tre, inclinate quanto basta per ridurre la superficie di copertura e formare una falsa-cupola. \nAll'interno della camera, una grande lastra calcarea fratturata in quattro punti costituiva il tetto dell'edificio, rovinato al suolo a causa del progressivo scivolamento della struttura. La disposizione delle pietre dava forma a una costruzione di circa , realizzata sul declivio del colle per facilitarne l'interramento. \nGrazie al rinvenimento di numerosi frammenti ossei umani (\"che rappresentano gli unici indizi organici ritrovati all'interno di un dolmen mediterraneo\") e qualche scheggia di ceramica risalente al periodo del bronzo antico (2100 a.C.), si \u00e8 in grado di stabilirne funzione e cronologia. I resti anatomici confermano la natura sepolcrale del manufatto. La sua presenza accanto ad una necropoli rupestre fa pensare che si \u00e8 di fronte ad elaborazioni architettoniche a s\u00e9 stanti, del tutto originali.\nNella porzione meridionale dell'altopiano ibleo si apre un'altra Cava, chiamata Cava Lazzaro. In una delle sue terrazze naturali, qualche anno fa, sono stati rinvenuti due grossi blocchi di pietra disposti ad angolo convesso che dovevano formare una costruzione semicircolare. \nI due macigni, sbozzati con la mazza, poggiano sul suolo calcareo. La parte posteriore \u00e8 accostata al dislivello del terreno, per facilitare l'interramento dell'intera costruzione. Un taglio obliquo percorre la superficie superiore di ambedue i massi. Questa sagomatura della pietra, ripetuta probabilmente anche sulle altre scomparse, fa pensare alla sovrapposizione di una sequenza ordinata di lastre che, disponendosi in maniera obliqua, avrebbero ristretto la superficie di copertura in modo da generare una falsa cupola. La dimensione della cella doveva essere di circa . \nAncora disposti in cerchio, si notano i frammenti di quella che avrebbe potuto essere un edificio funerario. Intorno ai due monoliti \u00e8 ancora visibile un circolo di pietre che ricorda una caratteristica comune a molti dolmen atlantici e mediterranei (Olanda, Spagna, Corsica, Sardegna, Puglia e Malta). \nQuesto tipo di costruzione, gi\u00e0 vista a Cava dei Servi, si rif\u00e0 all'opera di uno stesso popolo sparso per tutto l'altopiano ibleo, convivente con un'altra razza che elaborava ed utilizzava le tombe scavate nella roccia.\nAvola \u00e8 un grosso centro rivierasco del Siracusano che custodisce un edificio composto da una enorme \u201ctavola calcarea\u201d, di spessore variabile, poggiante su due piedritti. La tavola misura otto metri di lunghezza e cinque metri e mezzo di larghezza.\nSulla superficie della lastra si notano dieci piccole buche rettangolari ricavate nella parte pi\u00f9 spessa del calcare e diversamente orientate per non indebolire la consistenza del piano: si tratta di tombe di bambini.\nAl di sotto della piattaforma si apre un antro di 30 m\u00b2 circa, aperto su due lati (nord-ovest e nord-est) e alto poco pi\u00f9 di un metro e mezzo. La forma \u00e8 stata conformata artificialmente, facendole assumere l'aspetto odierno. Le tracce degli interventi umani sono visibili nel contorno dei pilastri, ricavati dalle pareti laterali della grotta, e nella parte superiore della volta, ripulita dai materiali arenitico-sabbiosi sottostanti.\nNella parte occidentale della Sicilia si conoscono solo due dolmen: a Mura Pregne, sul versante nord orientale di Monte San Mauro, tra i comuni di Termini Imerese e quello di Sciara, nel palermitano, e a Sciacca, in contrada \"San Giorgio\".\nIl dolmen di Mura Pregne ricade in un'area di grande interesse archeologico. Ha pianta rettangolare, del tipo \"a corridoio\", formato da quattro grossi blocchi (due per lato) perfettamente sbozzati e infissi nel terreno, sui quali \u00e8 posto un lastrone di copertura. Una seconda lastra gli si adagia accanto in posizione obliqua e un terzo, che avrebbe concluso il tetto, potrebbe essere quello giacente davanti al suo ingresso. La costruzione raggiungeva i tre metri di lunghezza.\nIl dolmen di Sciacca, prossimo alla Statale 115, \u00e8 situato ad oriente del fondo di \"Femmina Morta\". Venne scoperto nel 1930 tra un gruppo di massi di tufo conchigliare ed \u00e8 ritenuto una sepoltura. Tutt'intorno sono stati rinvenuti frammenti ceramici risalenti al bronzo antico. Nei pressi della struttura si trovano altri massi con incisioni che fanno pensare ad un piccolo sacello o ad un pozzetto di raccolta.\nDolmen in Liguria.\nA Roccavignale \u00e8 stato ritrovato un dolmen in frazione Valzemola, localit\u00e0 Chiare. Si tratta di una costruzione a pianta rettangolare realizzata da grandi prismi di ortogneiss (presumibilmente estratti dalla rocca del Castello di Roccavignale). La struttura \u00e8 chiusa da un grande masso a S, mentre le pareti laterali sono costituite da quattro grandi massi verticali sui quali poggiano, a guisa di tetto, tre grandi lastroni affiancati. Nel vano interno sono riconoscibili i resti di un pavimento costituito da grossi elementi litoidi. L'altezza \u00e8 di 1 metro e 25, mentre la stanza interna ha un lato di 1 metro e 70 e l'altro di 1 metro e 40. In passato fu utilizzato dai contadini come deposito, con la realizzazione di alcune modifiche, che nel tempo sono state per\u00f2 eliminate. Attualmente il dolmen \u00e8 ben conservato in area boschiva.\nUn altro dolmen (o, si \u00e8 ipotizzato, altare votivo) in buono stato di conservazione, costutuito da due lastre verticali e da una orizzontale che misurano circa 2.10 x 1.90 per un'altezza di poco pi\u00f9 di 1 metro, si trova nell'area boschiva della collina che sovrasta Verezzi, nel comune di Borgio Verezzi, in provincia di Savona."}
{"id": "1411561", "revid": "1444396", "url": "https://it.wikipedia.org/wiki?curid=1411561", "title": "Traona", "text": "Traona (\"Tra\u00f9na\" in dialetto valtellinese) \u00e8 un comune italiano di abitanti della provincia di Sondrio, in Lombardia.\nIl paese \u00e8 ubicato sulla sponda destra del fiume Adda, alle pendici delle Alpi Retiche.\nCirca l'origine del nome sono state avanzate diverse ipotesi, che fanno tutte derivare il nome dal latino. La derivazione pi\u00f9 accreditata \u00e8 quella data dallo storico svizzero Giovanni Guler von Weineck, che fa risalire l'origine del toponimo all'espressione \"terra bona\", data la particolare fertilit\u00e0 del terreno e la salubrit\u00e0 del clima.\nLa presenza umana nel territorio di Traona nell'et\u00e0 antica \u00e8 attestata da un avello sepolcrale del sec. V d.C., rinvenuto durante dei lavori svoltisi nel cortile del municipio durante gli anni '80.\nGeografia fisica.\nSituata nella bassa Valtellina, Traona \u00e8 posta sulle pendici delle Alpi Retiche, a ridosso dell'Adda, nel versante della Valle conosciuto come \"Costiera dei Cech\".\nNel paese scorre il torrente Vallone, insieme a vari corsi d'acqua pi\u00f9 piccoli e irregolari.\nL'altitudine media \u00e8 di 252 m s.l.m. (min 206 - max 2.281).\nStoria.\nTraona (toponimo citato per la prima volta nell\u2019829 (atto di vendita di beni \u201cin Travona\u201d) e, successivamente, in un atto di vendita di selve, campi e vigne del 1020, nel quale si menziona l\u2019espressione \u201cin loco et fundo Travauola\u201d), \u00e8 sicuramente uno dei comuni \u201cnobili\u201d di Valtellina, per il suo rilievo storico nella bassa Valtellina, e per il suo ruolo di baricentro, per quasi un millennio, della \"Costiera dei Cech\". \nAll\u2019origine della sua importanza sta la posizione geografica: Traona si trovava sulla via Valeriana, la via di transito storica della Valtellina, presso il ponte di Ganda, nodo fondamentale nel transito e nei commerci in bassa valle. Il rilievo di Traona fu, nel Medio Evo, legato anche alla presenza della potente famiglia dei Vicedomini, cui l\u2019imperatore Ottone II di Sassonia, in cambio dei loro servigi e della loro fedelt\u00e0, concedette in feudo terre di Valtellina nel 983. Costoro scelsero, per la sua posizione nodale, appunto Traona, dove possedevano, dal secolo XI, il castello di Domofole, a monte del paese, ed esercitavano il diritto di centena sui tronchi convogliati nell'Adda verso il Lago di Como e sui capi di bestiame da e per la Val Masino. Si fecero anche promotori di quell\u2019aggregazione che prese il nome di \"Communitas montanae Domopholi\", una sorta di grande comune che raccoglieva i borghi dell\u2019intera Costiera dei Cech, che per\u00f2 non fu destinata ad avere fortuna storica: tramontata, infatti, la potenza dei Vicedomini, agli inizi del secolo XIV, la \"Communitas\" si disgreg\u00f2.\nNel 1335 i Visconti, signori di Milano, conquistarono la Valtellina e fecero di Traona il capoluogo di una delle due squadre del Terziere inferiore. La bassa Valtellina fu, dunque, divisa in due squadre, quella di Morbegno, che raccoglieva i comuni a sud dell\u2019Adda, e quella, appunto, di Traona, con i comuni della sponda settentrionale. A Traona risiedette un podest\u00e0, e vi fu posta anche una dogana, spostando quella che prima era collocata ad Olonio. Ci\u00f2 attir\u00f2 nel paese le nobili famiglie dei Parravicini, dei Vertemate, dei Malacrida e degli Omodei, di origine comasca. Traona divenne uno dei pi\u00f9 importanti comuni guelfi di Valtellina, e partecip\u00f2, nel 1370, alla ribellione contro il dominio dei Visconti.\nLa piena autonomia della squadra di Traona, contestata, nel secolo XV, da Morbegno, fu sancita definitivamente solo nel secolo successivo, dalla Repubblica delle Tre Leghe, che, dal 1512, estesero la loro autorit\u00e0 sulla Valtellina. Il rapporto fra Traona ed i Grigioni non fu, sin dall\u2019inizio, amichevole: nel 1515, infatti, il paese, insieme a Caspano, fu al centro di un tentativo di ribellione contro il dominio dei nuovi signori venuti dall\u2019opposto versante retico. Traona ebbe confermato, comunque, fino al 1797, il proprio podest\u00e0, che estendeva la sua giurisdizione sulle comunit\u00e0 di Dubino, Mantello, Cino, Cercino, Mello, Dazio, Campovico, Ardenno e Buglio, e che amministrava la giustizia civile e penale. A questa figura si aggiungevano il cancelliere, che convocava i consigli di squadra, ed i rappresentanti della squadra nel consiglio di valle.\nDurante la Guerra di Valtellina, Traona divenne una delle roccaforti delle truppe franco-veneto-sabaude, alleate dei Grigioni, che si contrapponevano agli spagnoli ed agli imperiali, che invece volevano cacciarli dalla Valtellina, nodo di comunicazione strategico.\nTraona venne poi inserita, nel periodo napoleonico, come comune di III classe, nel V cantone di Morbegno.\nAl periodo napoleonico segu\u00ec quello della dominazione austriaca, terminato con l'unit\u00e0 d'Italia.\nManifestazioni.\nLa manifestazione principale \u00e8 \"Traona in cantina\", che si svolge solitamente i primi weekend di Ottobre. Feste di natura popolare si svolgono anche durante il periodo estivo, come \"La festa del cinghiale\", \"Gli amici del tralcio\" e \"La festa della solidariet\u00e0\".\nEconomia.\nDa sempre l'economia del territorio di Traona \u00e8 legata all'agricoltura, specialmente all'allevamento del bestiame e alla coltivazione della vite, grazie all'esposizione verso Sud, che determina un microclima molto mite, permettendo la crescita di palme, ulivi e flori.\nA partire dalla seconda met\u00e0 del XX secolo, si sono sviluppate diverse attivit\u00e0 artigianali e manifatturiere, oltre che un redditizio comparto turistico-culturale."}
{"id": "1411562", "revid": "547034", "url": "https://it.wikipedia.org/wiki?curid=1411562", "title": "Super Landini", "text": "Il Super Landini, conosciuto anche con la sigla S.L. 50, \u00e8 un trattore agricolo costruito dalla Landini nello stabilimento di Fabbrico (Reggio Emilia) dal 1934 al 1951 per un totale di circa 3.200 esemplari.\nMotore.\nDispone di un motore a due tempi monocilindrico a ciclo Sabath\u00e9, comunemente detto a \"testa calda\", cos\u00ec chiamato in quanto la combustione della miscela combustibile/comburente che avviene al suo interno \u00e8 innescata dall'alta temperatura mantenuta in una parte della camera di combustione, la \"calotta\", posta dentro la testa del cilindro.\nNel Super Landini l'alimentazione \u00e8 ad iniezione indiretta, all'interno della testata vi \u00e8 una camera ausiliaria di combustione, dove un iniettore verticale accuratamente orientato spruzza il combustibile finemente polverizzato sulla sottostante calotta concava, un condotto collega poi la precamera al cilindro motore. Affinch\u00e9 avvenga la combustione, la calotta deve essere rovente, di color rosso cupo (temperatura tra i 400-700\u00a0\u00b0C), in questo modo il combustibile iniettato a contatto con essa evapora e mescolandosi con l'aria immessa dal pistone in fase di compressione inizia a bruciare, innalzando la temperatura e la pressione dei gas che provocano un immediato scorrimento all'indietro del pistone.\nL'avviamento del motore si ottiene riscaldando con una fiamma prodotta da una lampada a benzina o a gas la calotta metallica, fino a farla diventare rovente nel giro di pochi minuti, si imprimono a mano 2-3 colpi sulla pompa d'iniezione del combustibile, poi un'adegauta spinta sui volani permette la compressione del pistone e l'innesco della combustione, una volta avviato, il motore mantiene in modo autonomo una temperatura di esercizio della calotta di circa 500\u00a0\u00b0C, pi\u00f9 che sufficiente all'autoaccensione del combustibile.\nIl motore del Super Landini \u00e8 concepito per utilizzare carburanti quali: olio pesante, gasolio, oli vegetali. \u00c8 costituito da un solo cilindro orizzontale, con misure di alesaggio e di corsa rispettivamente di 240\u00a0mm x 270\u00a0mm, la cilindrata totale \u00e8 di 12.200 cc, nella prima versione il motore sviluppa una potenza di 40-48 CV a 620 giri/min (che si riducono a 30-36 CV alla barra di traino), mentre nelle ultime arriva a 45-50 CV.\nCaratteristiche tecniche.\nRispetto alle precedenti trattrici realizzate dalla Landini (il \"25/30 HP\" e il \"40 HP\") dotate di raffreddamento a vasca, cio\u00e8 per semplice evaporazione dell'acqua contenuta in un serbatoio a contatto con il cilindro del motore, nel Super Landini \u00e8 stato introdotto il raffreddamento ad acqua mediante radiatore a tubi verticali alettati e ventola meccanica, il raffreddamento non \u00e8 forzato, ma libero, quindi privo di pompa idraulica.\nQuesto modello ha un peso a pieno carico di 3.650\u00a0kg: motore, cambio e differenziale uniti in una monostruttura fungono da telaio e svolgono una funzione portante, la frizione a disco \u00e8 posizionata all'interno del volano di destra, il cambio \u00e8 di tipo meccanico a tre marce e una retromarcia con velocit\u00e0 massime a seconda del rapporto innestato comprese fra 3,8\u00a0km/h e i 7,8\u00a0km/h (9\u00a0km/h con ruote gommate) la trazione \u00e8 esclusivamente sull'asse posteriore dotato di differenziale.\nEntrambi gli assi sono a ponte rigido, il modello nasce con ruote metalliche in fusione di ghisa, poi anche in carpenteria mentre nel dopoguerra poteva essere equipaggiato direttamente con ruote gommate. A richiesta era disponibile anche la versione industriale dotata di appositi pneumatici stradali ed in grado di raggiungere una velocit\u00e0 massima di 13\u00a0km/h. Per quanto riguarda l'impianto frenante, il Super Landini \u00e8 privo di freni a pedali e dotato esclusivamente di una leva del freno a mano, con sistema a nastro su puleggia che agisce direttamente sulla trasmissione.\nL'impianto elettrico \u00e8 composto da una dinamo da 6 volt e 75 watt, azionata tramite cinghia collegata al volano di destra, che permette l'utilizzo di 2 fari anteriori e di un fanale al posteriore, non vi \u00e8 alcuna batteria n\u00e9 l'accensione elettrica.\nDispone di una presa di potenza costituita da una puleggia collocata sul volano di sinistra, con comando a frizione tramite due volantini, per l'azionamento stazionario di trebbiatrici, pressaforaggi, pompe di irrigazione, ecc. Il Super Landini ha un peso rimorchiabile di 50 quintali; il serbatoio del combustibile ha una capienza di 100\u00a0kg di carburante, mentre quello dell'olio lubrificante ha una capienza di 10\u00a0kg.\nDal 1934 al 1937 viene prodotta la prima serie di Super Landini, caratterizzata da parafanghi posteriori arrotondati a forma di conchiglia che seguono il profilo delle ruote e da volani motore di diametro leggermente superiore rispetto ai Super prodotti nelle serie successive, i quali invece dispongono di una cura pi\u00f9 ergonomica del posto guida dalla caratteristica forma di biga romana, tale conformazione permette una maggiore sicurezza dell'operatore.\nI comandi di acceleratore-freno-frizione hanno una collocazione inconsueta rispetto a quella degli autoveicoli in genere, sono praticamente invertiti: l'unico pedale presente, quello della frizione \u00e8 posizionato a destra, come su tutti i Landini testacalda il comando dell'acceleratore \u00e8 costituito da una leva manuale dentata, collocata per\u00f2 sul parafango sinistro, la leva del freno a mano si trova a sinistra del blocco cambio differenziale.\nUtilizzo.\nIl Super Landini \u00e8 stato una delle macchine pi\u00f9 utilizzate dalle grandi aziende agricole e dai contoterzisti per l'aratura, specie nelle grandi opere di bonifica agraria dei terreni incolti sottratti al pascolo e alla palude nel Ventennio fascista, ma anche per azionare trebbie, pressaforaggi, pompe irrigue; diventando un simbolo delle capacit\u00e0 tecniche della Landini e di un periodo storico di grandi cambiamenti quale \u00e8 stato quello dal 1930 al 1960 in cui i mezzi meccanici si sono imposti soppiantando la millenaria trazione animale in agricoltura.\nLa Landini ha anche utilizzato il motore e la parte anteriore del Super per costruire un motore stazionario con basamento piano per essere adagiato su pavimenti o carrelli, denominato \"motore Super Landini fisso\" (sigla SL F), utilizzato come gruppo elettrogeno, trasferendo il moto tramite puleggia ad un generatore. Furono costruiti 26 esemplari di questo motore, utilizzati durante il periodo bellico dalla stessa Landini per la produzione di energia elettrica indispensabile per le proprie officine."}
{"id": "1411563", "revid": "123235483", "url": "https://it.wikipedia.org/wiki?curid=1411563", "title": "Opel GT (2006)", "text": "L'Opel GT \u00e8 un'automobile spider prodotta dalla casa tedesca Opel dal 2007 al 2009.\nProfilo.\nLa nuova Opel GT \u00e8 stata presentata nel 2006 al salone di Ginevra ed immessa sul mercato dalla primavera 2007; in Italia il primo esemplare \u00e8 stato consegnato a luglio 2007. Nella denominazione riprende il nome gi\u00e0 utilizzato per una sportiva Opel, la coup\u00e9 Opel GT del 1968.\nLa nuova GT abbandona la configurazione coup\u00e9 del precedente modello omonimo, per proporre un'aggressiva carrozzeria roadster dalle linee americaneggianti ed in stile assolutamente moderno, ma con diversi richiami al classico.\nSi tratta di fatto di una roadster vecchio stampo, concepita per suscitare emozioni di guida che il progresso tecnologico sta progressivamente soffocando. Due posti secchi, bagagliaio di scarsa capacit\u00e0, specie a capote aperta, baricentro assai basso e posto guida impostato sportivamente. Addirittura, per i pi\u00f9 nostalgici, in un periodo dove si vanno progressivamente diffondendo le Coup\u00e9-Cabriolet, la GT monta una capote in tela apribile e richiudibile solo manualmente, proprio come nelle classiche roadsters ad alte prestazioni e senza compromessi. Inoltre, lo stesso telaio risulta assai rigido e leggero, in modo da garantire un comportamento stradale entusiasmante come poche altre vetture. Ci\u00f2 \u00e8 stato reso possibile grazie ad un processo di idroformazione, condiviso tra l'altro con modelli come la stessa Corvette.\nLa GT va a sostituire la Speedster, altra roadster, derivata dalla Lotus Elise. La GT, invece, non \u00e8 pi\u00f9 basata sulla sportiva inglese, ma sul pianale della Pontiac Solstice, una roadster statunitense con cui la GT condivide anche lo stabilimento di Wilmington (Delaware) (USA), in cui viene assemblata. Da qui derivano tutte le altre differenze tecniche, prima fra tutte la disposizione del gruppo motore-cambio: il propulsore \u00e8 infatti posizionato anteriormente, mentre la trazione \u00e8 posteriore, uno schema di architettura meccanica che permette una buona distribuzione dei pesi nella vettura.\nLa GT va a confrontarsi con una concorrenza che vede vetture come la BMW Z4, la Honda S2000 e la Mercedes-Benz SLK, analoghe per caratteristiche, ma dal prezzo decisamente superiore. Infine, spesso tra le sue concorrenti si cita anche la Mazda MX-5, che per\u00f2 fa del peso inferiore un punto di forza poich\u00e9 le prestazioni del motore sono molto minori (il suo motore di punta \u00e8 un 2 litri aspirato da 160 CV), ed quindi \u00e8 classificabile in una fascia inferiore.\nLa dotazione della GT comprende ABS, ESP, airbag frontali.\nLa nuova GT \u00e8 equipaggiata con un potente 4 cilindri in linea da 2 litri turbocompresso e ad iniezione diretta di benzina, in grado di erogare 264 CV di potenza.\nLa potenza di tale motore, l'unico disponibile per la GT, \u00e8 sufficiente a spingere la vettura sino alla velocit\u00e0 massima di 229 km/h e a farle raggiungere i 100\u00a0km/h con partenza da fermo in 5,7 secondi (dati dichiarati dalla casa madre).\nCaratteristiche estetiche.\nCon la GT, la Opel rievoca come gi\u00e0 detto un nome glorioso nella storia della Casa tedesca, quello della coup\u00e9 di fine anni sessanta.\nMa al di l\u00e0 del nome, sebbene le due vetture risultino profondamente differenti, sia dal punto di vista tecnologico, sia da quello estetico, esistono altre analogie forse non immediatamente percepibili.\nInfatti, se la vecchia GT era fortemente ispirata alle Corvette prodotte all'epoca, lo stesso si pu\u00f2 dire dell'attuale GT, le cui linee ricordano a tratti la Corvette dei tardi anni 2000, anche se in maniera molto meno accentuata che nel caso della vecchia GT. Analogo alla Corvette \u00e8 per esempio il taglio dei fari anteriori, come pure la presa d'aria sui parafanghi anteriori. Ed ancora la nervatura lungo il cofano motore, i parafanghi \"muscolosi\" ed il cofano del bagagliaio in vetroresina sono tutti elementi riconducibili alla pi\u00f9 grossa sportiva americana.\nMa lo stile della nuova GT osa di pi\u00f9: tra i vari elementi moderni che caratterizzano le linee, ve ne sono alcuni che richiamano le linee classiche, come la gi\u00e0 citata capote manuale in tela, ma ancor di pi\u00f9 le caratteristiche carenature aerodinamiche facenti parte del portello del vano bagagli e sistemate proprio dietro i sedili, proprio come nelle classiche roadster degli anni cinquanta e '60.\nInedito \u00e8 invece il disegno dei fari posteriori, a gemma e con plastiche trasparenti.\nMeccanica.\nCome detto, lo schema meccanico prevede motore anteriore longitudinale accoppiato ad un cambio in posizione centrale con leva innestata direttamente e differenziale posteriore. Il motore montato dalla GT \u00e8 un'unit\u00e0 interamente in lega di alluminio progettata e realizzata congiuntamente dalla Opel e dai tecnici della \"GM Powertrain\". Solo i pistoni e le bielle sono in acciaio forgiato. Si tratta di un 4 cilindri da 1998 cm\u00b3 sovralimentato con un turbocompressore Borg Warner K04 di tipo Twin Scroll che lavora ad 1.38 bar di pressione abbinato ad un intercooler che raccoglie aria dal fondo vettura grazie ad una apposita carenatura in materiale flessibile posta sotto al vano motore. Il rapporto di compressione, relativamente alto per un sovralimentato, permette di ottenere un ottimo rendimento termico, che si ripercuote anche dal punto di vista delle prestazioni e perfino dei consumi che sfiorano i 12\u00a0km/l con uso moderato.\nLa distribuzione \u00e8 a 4 valvole per cilindro, con fasatura variabile, mentre l'alimentazione \u00e8 ad iniezione diretta.\nCome il pianale, condiviso con altri modelli d'oltreoceano, anche il cambio \u00e8 condiviso con la \"sorella\" Pontiac Solstice, ed \u00e8 un 5 marce prodotto in Giappone da Aisin (modello AR5). Sempre per quanto riguarda la trasmissione, un differenziale autobloccante permette di scaricare a terra la potenza in maniera adeguata a seconda delle situazioni.\nLa Opel GT, oltre a condividere pianale e parte della meccanica con la Pontiac Solstice, \u00e8 stata anche prodotta con altri marchi. Nel mercato statunitense viene infatti commercializzata come Saturn Sky (anche Saturn \u00e8 un marchio appartenente alla General Motors), mentre in Corea del Sud la vettura viene commercializzata come Daewoo G2X.\nLa nuova Opel GT \u00e8 stata eletta \u201cCabrio dell'anno 2007\u201d, da una giuria costituita da 21 giornalisti provenienti da ogni parte del mondo."}
{"id": "1411569", "revid": "271907", "url": "https://it.wikipedia.org/wiki?curid=1411569", "title": "Ruslan Ponomar\u00ebv", "text": "Ha ottenuto il titolo di Grande maestro nel 1998 all'et\u00e0 di 14 anni, il pi\u00f9 giovane di allora ad aver raggiunto tale titolo.\nNel 2002, battendo per 4.5-2-5 il connazionale Vasyl' Ivan\u010duk, si \u00e8 laureato campione del mondo FIDE a soli 19 anni, diventando cos\u00ec il pi\u00f9 giovane della storia degli scacchi a raggiungere questo traguardo.\nOltre al record del pi\u00f9 giovane campione del mondo detiene anche il record del pi\u00f9 giovane giocatore a sconfiggere un campione del mondo in carica in partita di torneo. In settembre del 2000, all'et\u00e0 di 16 anni e 11 mesi, ha vinto una partita contro il campione del mondo FIDE Aleksandr Chalifman nel 16\u00ba Campionato europeo per club di Neum, in Bosnia ed Erzegovina.\nNell'aprile del 2002 raggiunse la posizione numero 6 al mondo e primo tra i giocatori ucraini, con un punteggio di 2743 punti .\nNella lista FIDE di luglio 2011 ha un raggiunto il suo massimo punteggio Elo pari a 2764, al 10\u00ba posto nel mondo e al 2\u00ba posto tra i giocatori ucraini, dopo Ivan\u010duk.\nCollegamenti esterni.\n "}
{"id": "1411570", "revid": "1456895", "url": "https://it.wikipedia.org/wiki?curid=1411570", "title": "Rustam Qosimjonov", "text": "Biografia.\nTra i risultati pi\u00f9 significativi della sua carriera figurano il primo posto al Campionato asiatico nel 1998, il secondo posto al Campionato del mondo juniores di scacchi nel 1999, i primi posti ad Essen nel 2001, a Pamplona nel 2002, all'Open di Flessinga nel 2003 e a Pune nel 2005 (assieme a Liviu Dieter Nisipeanu).\nParimenti importanti le sue prestazioni all'Olimpiade del 2000 (bronzo) come prima scacchiera del suo Paese e alla finale per il titolo mondiale FIDE nel 2002 (sconfitto da Viswanathan Anand).\nDeludenti sono state invece le sue partecipazioni al torneo di Wijk aan Zee con un undicesimo piazzamento su 14 partecipanti (punteggio finale 5/13) nel 1999 e tredicesimo su 14 nel 2002 con un punteggio di 4,5/13.\nLa sua prima apparizione a Linares nel 2005 \u00e8 stata negativa: ultimo con un punteggio finale di 4/12.\nNel corso del campionato mondiale FIDE del 2004, Qosimjonov inaspettatamente raggiunse la finale, battendo in mini-match Alejandro Ram\u00edrez, Ehsan Ghaem Maghami, Vasyl' Mychajlovy\u010d Ivan\u010duk, Zolt\u00e1n Alm\u00e1si, Aleksandr Igorevi\u010d Gri\u0161\u010duk e Veselin Topalov.\nAcquist\u00f2 cos\u00ec il diritto di contendere il titolo a Michael Adams, oltre che di affrontare il numero uno al mondo Garri Kasparov.\nNella finale di sei partite si giunse ad un pareggio, rendendo necessario un tie-break di due partite \"lampo\".\nQosimjonov vinse la prima di queste, e patt\u00f2 la seconda, diventando cos\u00ec campione del mondo.\nTra tutti i campioni del mondo della storia degli scacchi Qosimjonov \u00e8 sicuramente il meno famoso e probabilmente anche il meno abile nel gioco. Il torneo mondiale del 2004 fu caratterizzato dalle defezioni dei giocatori pi\u00f9 forti del mondo in quel momento (Garri Kasparov, Vladimir Borisovi\u010d Kramnik, Viswanathan Anand, ecc.). Quando fu chiamato a difendere il suo titolo in un torneo a girone nel 2005 a San Luis si dimostr\u00f2 non all'altezza del titolo che portava arrivando sesto su otto partecipanti con un punteggio di 5,5/14. In tutto il torneo vinse solo 2 partite, perdendone 5 e pattando sette volte, cedendo quindi il suo titolo a Veselin Topalov.\nNel 2007 viene eliminato al primo turno del Torneo dei Candidati al titolo FIDE da Boris Gelfand.\nNel maggio 2017 vince il Campionato tedesco a squadre con l'OSG Baden-Baden.\n\u00c8 stato a lungo, fino al 2021, uno dei secondi del Grande Maestro Fabiano Caruana, per poi diventare coach dell'indiano Arjun Erigaisi.\nHa ottenuto il suo miglior punteggio nella Classifica Elo nel maggio 2015 con 2715 punti, primo tra i giocatori del suo paese e numero 35 al mondo."}
{"id": "1411576", "revid": "729019", "url": "https://it.wikipedia.org/wiki?curid=1411576", "title": "Kuloj (citt\u00e0)", "text": "Kuloj (in lingua russa \u041a\u0443\u043b\u043e\u0439) \u00e8 una citt\u00e0 situata in Russia, nell'Oblast' di Arcangelo."}
{"id": "1411577", "revid": "118496993", "url": "https://it.wikipedia.org/wiki?curid=1411577", "title": "Efremovskaja", "text": "Efremovskaja () \u00e8 una citt\u00e0 situata in Russia, nell'Oblast' di Arcangelo."}
{"id": "1411580", "revid": "339392", "url": "https://it.wikipedia.org/wiki?curid=1411580", "title": "Gefle IF Fotboll", "text": ""}
{"id": "1411581", "revid": "287204", "url": "https://it.wikipedia.org/wiki?curid=1411581", "title": "Allsvenskan 2007", "text": "L'edizione 2007 della Allsvenskan \u00e8 stato l'ottantatreesimo campionato di calcio svedese di massima divisione.\nAvvenimenti.\nIl torneo, svoltosi tra il 6 aprile e il 28 ottobre 2007, fu l'ultimo con quattordici squadre partecipanti ai nastri di partenza. A partire dall'anno successivo si era deciso infatti di allargare i quadri del campionato a sedici squadre, ragion per cui una sola squadra (il Brommapojkarna, svantaggiato dalla differenza reti nei confronti del Trelleborg) fu condannata alla retrocessione in Superettan. Il campionato fu vinto in rimonta dall'IFK G\u00f6teborg, al suo diciottesimo titolo nazionale, il primo dopo undici anni."}
{"id": "1411582", "revid": "300067", "url": "https://it.wikipedia.org/wiki?curid=1411582", "title": "Zelimir Obradovic", "text": ""}
{"id": "1411584", "revid": "1991723", "url": "https://it.wikipedia.org/wiki?curid=1411584", "title": "Campionati europei di nuoto 2008", "text": "La XXIX\u00aa edizione dei campionati europei di nuoto si \u00e8 svolta al Pieter van den Hoogenband Zwemstadion di Eindhoven (Paesi Bassi) dal 13 al 24 marzo 2008.\nIn questa edizione, il nuoto di fondo non ha fatto parte del programma della manifestazione, in quanto \u00e8 stata disputata una edizione indipendente. La rassegna ha visto comunque l'introduzione di due nuove gare: gli 800 metri stile libero maschili e i 1500 metri stile libero femminili.\nSqualifiche.\nIl greco Ioannis Drymonakos, campione e primatista europeo sui 200\u00a0m farfalla e medaglia d'argento nei 400\u00a0m misti \u00e8 stato squalificato per doping nel novembre del 2008 e gli sono state tolte le medaglie vinte in acqua."}
{"id": "1411586", "revid": "638792", "url": "https://it.wikipedia.org/wiki?curid=1411586", "title": "Yu-Gi-Oh! (serie animata)", "text": ""}
{"id": "1411590", "revid": "339392", "url": "https://it.wikipedia.org/wiki?curid=1411590", "title": "Yu-Gi-Oh! Duel Monsters", "text": ""}
{"id": "1411592", "revid": "399", "url": "https://it.wikipedia.org/wiki?curid=1411592", "title": "Francesco Carl\u00e0", "text": "Biografia.\nOrigini e formazione.\nDopo essersi laureato nel 1984 con una tesi sui videogiochi, inizia ad occuparsi di videogiochi, per mezzo di una rubrica sulle pagine di \"MCmicrocomputer\".\nL'attivit\u00e0 di giornalista.\nDal 1983 inizia a collaborare con la Rai, per trasmissioni televisive e radiofoniche e con Mediaset, come esperto di informatica e nuove tecnologie. Per Rai 2 conduce anche il programma \"Videogames Weekend\". Per diversi anni ha scritto rubriche sui videogiochi (tra le quali \"PlayWorld\") sulla rivista \"MCmicrocomputer\".\nLa creazione di \"Simulmondo\".\nNel 1988 ha fondato Simulmondo, una delle prime software house italiane, che ha diretto sino alla prima met\u00e0 degli anni novanta. Durante la sua direzione l'azienda ha realizzato, in accordo con la Sergio Bonelli Editore, due serie di avventure grafiche in 2D su Dylan Dog e Tex distribuiti in edicola, che ebbero un ottimo riscontro di pubblico e che diedero il via negli anni successivi alla produzione di titoli simili con altri protagonisti, sia su licenza (Diabolik, L'uomo ragno), sia originali (Simulman). Un'operazione che fece per\u00f2 stremare grandemente le risorse umane ed economiche dell'azienda, che l'avrebbe portata cos\u00ec verso il suo lento declino. \nIl giornalismo finanziario.\nDal 1995 inizia a interessarsi di finanza online e, approfittando dell'avvicinamento di persone al fenomeno borsa dovuto alla crescente diffusione di internet, crea una newsletter finanziaria gratuita. In questa newsletter Carl\u00e0 conduce analisi sintetiche dello stato dell'economia finanziaria e delle imprese quotate in borsa, ottenendo un numeroso e seguito. \nNel febbraio 1996, in conseguenza dell'ambiente creatosi in Simulmondo durante gli anni di lavorazione dei videogiochi da edicola, Carl\u00e0 \u00e8 costretto dal tribunale di Bologna a risarcire Ivan Venturi e Michele Sanguinetti per le ore di straordinario non corrisposte.\nNel 1999, sfruttando il successo della newsletter, fonda il sito \"Finanza World\" e l'anno successivo pubblica il libro \"Trading online. La guida\". Ha inoltre pubblicato \"Simulmondo. Vivere Internet\" nel 2001, \"Trading online. Seconda Edizione\" nel (2003) e \"Italia-Google\" nel 2006. Come esperto del settore negli anni ha pubblicato articoli su diversi periodici generalisti tra cui \"Panorama\" e \"L'Espresso\". Per tre anni \u00e8 stato tra gli autori e il conduttore di \"Netstocks\", sul canale satellitare RaiNews24, rubrica televisiva dedicata alla New Economy. Ha curato la rubrica \"Soldi e felicit\u00e0\" per l'edizione italiana di Vanity Fair.\nLe attivit\u00e0 accademiche.\n\u00c8 stato docente di \"Teorie e tecniche dei nuovi media e Comunicazione finanziaria\" presso l'Universit\u00e0 IULM fino al 2008 ed \u00e8 stato docente di \"Sistemi e tecnologie della comunicazione\" dell'universit\u00e0 Sapienza a Roma."}
{"id": "1411594", "revid": "767487", "url": "https://it.wikipedia.org/wiki?curid=1411594", "title": "Yu-Gi-Oh! (serie animata 1998)", "text": " \u00e8 una serie televisiva di anime ispirata al manga \"Yu-Gi-Oh!\" di Kazuki Takahashi. Prodotta da Toei Animation, \u00e8 stata trasmessa per la prima volta sulla TV Asahi dal 4 aprile 1998 fino al 10 ottobre 1998, ed \u00e8 durata 27 episodi. \u00c8 basata principalmente sui volumi 1-7 del manga e pertanto il gioco di carte Magic &amp; Wizards (o Duel Monsters nell'anime) \u00e8 quasi del tutto assente.\n\u00c8 inedita sia in Italia che in USA: gli appassionati l'hanno ribattezzata \"\"Season 0\" (Stagione zero) o \"Yu-Gi-Oh! Shadow Games\"\". Si tratta effettivamente del prequel della successiva serie \"Yu-Gi-Oh! Duel Monsters\", come si pu\u00f2 evincere dal fatto che spesso l\u00ec i personaggi hanno flashback di eventi avvenuti in questo arco temporale, oppure vi fanno cenno (senza contare che nel manga, tra le due serie non c'\u00e8 alcun distacco).\nSolo di tre episodi (quelli in cui l'alter ego di Yugi affronta Seto Kaiba, Shadi e Ryou Bakura) \u00e8 stato fatto un vero e proprio remake, ma al solo scopo di introdurre nuovamente i personaggi.\nL'unica grande differenza tra le due serie (sia nel manga che nell'anime), \u00e8 lo stile del disegno, che inizialmente \u00e8 molto diverso.\nUn film di 30 minuti ispirato a questa serie \u00e8 stato realizzato nel 1999 da Toei Animation. Esso prende il nome di \"Yu-Gi-Oh! The Movie\".\nTrama.\nYugi Mut\u014d \u00e8 un quindicenne che frequenta il primo anno al liceo della citt\u00e0 di Domino. Il padre \u00e8 sempre in viaggio per lavoro, dunque lui vive insieme alla madre e al nonno Sugoroku Mut\u014d, proprietario del negozio di giochi Turtle Game, sopra al quale si trova anche il loro appartamento. Il nonno, otto anni prima, gli aveva regalato uno scrigno d'oro, trafugato in una tomba egizia, che conteneva al suo interno i pezzi di un puzzle d'oro.\nSolo ora Yugi riesce a rimontarlo, dopo anni di fatiche; ottiene un pendaglio a forma di piramide rovesciata (nella mitologia egizia simbolo di sventura) chiamato \"Puzzle Millenario\" (nel manga \u00e8 anche la traduzione del nome originale giapponese, \"Sennen Puzzle\", in inglese il nome \u00e8 \"Millennium Puzzle\"). Sullo scrigno d'oro che lo custodiva, \u00e8 inciso un testo, secondo cui chi completer\u00e0 il Puzzle diventer\u00e0 il paladino della giustizia e avr\u00e0 accesso alla conoscenza occulta dei \"Giochi delle Ombre\" (\"Yami no Game\" in originale e \"Shadow Games\" in inglese).\nYugi tuttavia non sa tutta la verit\u00e0: all'interno del Puzzle, \u00e8 rinchiuso uno spirito (un faraone di 3.000 anni fa, come si scopre nella successiva serie \"Yu-Gi-Oh! Duel Monsters\"). Quando un sopruso o un torto viene commesso davanti agli occhi del ragazzino, lo spirito prende possesso del suo corpo, sfidando il cattivo di turno ad un gioco delle ombre, il quale, generalmente, \u00e8 un gioco strano e pericoloso di sua invenzione, oppure riadattamenti di altri giochi, in taluni casi, anche il Duel Monsters.\nSe si perde a questo gioco, o peggio ancora, si bara, si dimostra che la propria anima \u00e8 malvagia, e allora lo spirito passa al cosiddetto \"Gioco della Sanzione\" con cui punisce l'avversario tramite la perdita di vita/anima/sanit\u00e0 mentale, a seconda.\nQuando lo spirito prende possesso di Yugi, anche il corpo prende le sue fattezze; diviene pi\u00f9 alto, pi\u00f9 muscoloso, il taglio degli occhi si assottiglia, mentre la voce \u00e8 pi\u00f9 profonda e suadente. All'inizio, cambiavano leggermente anche i vestiti. Tale \"trasformazione\" comunque \u00e8 probabilmente soltanto astratta, atta a mostrare il cambio di personalit\u00e0 allo spettatore, e quindi non avviene realmente.\nYugi non sa nulla di tutto ci\u00f2, cos\u00ec come i suoi amici, Katsuya Jonouchi, Anzu Mazaki, Hiroto Honda e Miho Nosaka (quest'ultima solo in questa serie), man mano per\u00f2, Yugi si rende conto di questa presenza dentro di s\u00e9, che finir\u00e0 con l'essere definita \"l'altro Yugi\" (\"Mou hitori no Yugi\" in originale) e alla fine, lo confesser\u00e0 anche agli altri. Durante la serie, lui e il suo alter ego si trovano ad affrontare molti nemici/amici, che ritroveremo anche nella serie Duel Monsters (ovvero Seto e Mokuba Kaiba, Shadi e Bakura). In questa serie, comunque, sono pochi o nulli i segreti svelati della trama principale.\nDifferenze tra anime e manga.\nDiverse sono le libert\u00e0 prese dagli sceneggiatori dell'anime, a partire del cambio di ordine dei vari episodi, ad esempio l'incontro con Seto Kaiba nel terzo episodio, in realt\u00e0 nel manga avveniva pi\u00f9 avanti, sono inoltre aggiunte alcune puntate non tratte dal manga, in qualcuna di queste si duella a Duel Monsters (ad esempio con la strega Hekate e con due dei 4 Game Shitennou di Kaiba, presenti solo nell'anime), mentre nel fumetto questo gioco nei primi 7 volumi viene praticato solo due volte (nel primo incontro con Seto, e nel duello finale a Kaiba Land in cui Yugi lo sconfigge con Exodia, parti poi riprese nel primo episodio di \"Yu-Gi-Oh! Duel Monsters\").\nMolti episodi sono stati rimodellati rispetto al manga, modifiche generalmente attuate per far rientrare le storie in un unico episodio, ad esempio l'episodio 9, in cui Jonouchi entra nella gang degli Yo-Yo, \u00e8 la fusione di diversi capitoli del manga che si susseguivano in modo distanziato. \u00c8 stato inoltre inserito il personaggio di Miho Nosaka come protagonista, mentre in realt\u00e0 nel manga compare solo in un'occasione come ruolo minore, precisamente nel capitolo trasposto come episodio 10, dove il ruolo di Miho viene sostituito da Mayumi.\nIl personaggio di Hiroto Honda nell'anime si mostra pi\u00f9 affabile nei confronti di Yugi al contrario della serie originale, dove insieme a Jonouchi era un bullo che si divertiva a tormentarlo, e fa parte del \"Club di abbellimento\" della scuola, mostrando un enorme e spesso esagerato senso del dovere a causa del suo incarico. Per questo motivo \u00e8 stato reso protagonista delle avventure di Yugi, Anzu e Jonouchi fin dal primo episodio, al contrario del manga, dove ricompare come protagonista solo dopo numerosi capitoli. Honda \u00e8 inoltre invaghito di Miho, personaggio non ben definito nel manga e reso protagonista nell'anime, aggiunta da parte della Toei Animation a causa del ruolo marginale che essa interpretava nella versione cartacea.\nNella puntata 11 il campione di CapuMon (Capsule Monsters) Warashibe rapisce Miho e duella con Yugi, mentre nella versione cartacea questo personaggio non esiste, e il campione di CapuMon \u00e8 Mokuba che \u00e8 infatti il protagonista di questo episodio, che tuttavia nell'anime comparir\u00e0 solo pi\u00f9 avanti. A Kaiba Land inoltre sono stati eliminati i riferimenti al suicidio di Gozaburo Kaiba, e i flashback di Seto e Mokuba di quando erano bambini (queste cose sono state in qualche modo reintegrate nella serie Duel Monsters, nella saga di Noah).\nIn questa trasposizione Seto Kaiba ha i capelli verdi, ed \u00e8 vestito di bianco, molto similmente a Noah Kaiba presente solo nella serie \"Duel Monsters\". Nel film ispirato a questa serie Seto ha invece i capelli come nella serie originale.\nDoppiaggio.\nDi seguito la lista dei doppiatori originali:\nIl cast di doppiaggio \u00e8 differente da quello usato nella serie \"Duel Monsters\".\n\"Yu-Gi-Oh! The Movie\".\n \u00e8 un film prodotto da Toei Animation. \u00c8 tratto dalla prima serie e, anche se \u00e8 considerato un film ed \u00e8 uscito nei cinema, in realt\u00e0 dura poco di pi\u00f9 di un normale episodio dell'anime (30 minuti). \u00c8 uscito al cinema il 6 marzo 1999 insieme ai film \"Digimon Adventure\" e \"Doctor Slump: Arare no Bikkuri B\u0101n.\"\nIl film parla di un timido ragazzo di nome Shougo Aoyama, della stessa et\u00e0 di Mokuba, che, a causa della sua eccessiva paura di perdere, per quanto si impegni, non riesce mai a vincere una partita a Duel Monsters. Neanche quando, alla fine, ottiene la carta del Red Eyes Black Dragon (Drago Nero Occhi Rossi) il quale, secondo le leggende metropolitane, \u00e8 una delle tre carte pi\u00f9 rare del gioco, insieme al Drago Bianco Occhi Blu di Seto Kaiba e il Mago Nero di Yugi Mut\u014d.\nSeto Kaiba scopre che Shougo possiede il prezioso Occhi Rossi, e lo fa rubare da suoi scagnozzi, per costringere il ragazzo, Jonouchi e Yugi a seguirlo; dopo, si scopre che era tutta una trappola per riuscire a sfidare nuovamente Yugi. Osservando il coraggio dell'alter ego di Yugi in duello, Shougo supera la propria paura e prega l'altro di utilizzare il suo Drago Nero (precedentemente recuperato da Jonouchi), ed \u00e8 proprio grazie a quella carta che l'altro Yugi sconfigge Seto."}
{"id": "1411596", "revid": "69794", "url": "https://it.wikipedia.org/wiki?curid=1411596", "title": "Museo Casa Natale di Michelangelo Buonarroti", "text": "Il Museo Casa Natale di Michelangelo Buonarroti, noto anche come \"Museo Michelangiolesco\", ha sede presso il castello di Caprese Michelangelo; \u00e8 costituito da tre edifici principali, il Palazzo del Podest\u00e0, Palazzo Clusini e la Corte Alta, e da un giardino con esposizione all'aperto.\nIl nucleo originario del museo, fondato nel 1875, ruota intorno al Palazzo del Podest\u00e0, edificio della prima met\u00e0 del Quattrocento, che fu residenza dei podest\u00e0 fiorentini che qui si avvicendarono con carica annuale. La comunit\u00e0 di Caprese, assieme a quella di Chiusi (ora Chiusi della Verna) si sottomise infatti alla Repubblica fiorentina a partire dal 1384. Tra questi podest\u00e0 vi fu proprio, nel 1474-1475, Ludovico di Leonardo Buonarroti Simoni, padre di Michelangelo: un documento autografo di Ludovico, rinvenuto nel 1875 presso l'Archivio della Casa Buonarroti a Firenze, attesta la nascita del figlio Michelangelo Buonarroti a Caprese il 6 marzo 1475 e ne testimonia il battesimo presso la chiesa di San Giovanni Battista. Il Palazzo del Podest\u00e0 \u00e8 quindi considerata la casa natale del sommo artista.\nIl museo col tempo si \u00e8 ingrandito ed attualmente presenta cinque nuclei tematici principali.\nLa rocca di Caprese e la sua storia.\nLe prime testimonianze della presenza della rocca sono riferibili ai secoli centrali del medioevo. La prima attestazione documentaria del toponimo Caprese \u00e8 del 1011; \u00e8 poi ricordato come \"castrum\" solo in un successivo documento del 1082. Al 1100 dovrebbe essere riferita la torre quadrangolare tuttora visibile nel castello ed alcune strutture murarie.\nTra il 1323 ed il 1324 l'esercito di Arezzo, capeggiato da Pier Saccone Tarlati, fratello del vescovo Guido, assedi\u00f2 la rocca. La Corte Alta doveva aver raggiunto il suo assetto definitivo. Ne rimangono alcuni ambienti, una parte del circuito murario con porta, una cisterna ed una grande sala con volta a botte. A quest'ultima \u00e8 riferibile un frammento di affresco parietale a motivi geometrici policromi e rosoni rinvenuto nel 1966 negli scavi della grande sala ed attualmente collocato negli spazi espositivi. Alla fine del 1324 la rocca capitol\u00f2; il vescovo di Arezzo ordin\u00f2 lo smantellamento del castello. L'assedio e la conquista della rocca di Caprese sono raffigurati a bassorilievo in una delle formelle del Cenotafio di Guido Tarlati presso la Cattedrale di Arezzo.\nNel 1384 la comunit\u00e0 di Caprese si sottomise ai Priori di Firenze, e venne istituita una podesteria. Tra la fine del Trecento e l'inizio del Quattrocento venne ampliato il circuito murario, nel quale si apr\u00ec una nuova porta, e venne eretto il Palazzo del Podest\u00e0.\nDella seconda met\u00e0 del Quattrocento \u00e8 invece Palazzo Clusini, che rappresenta un ampliamento degli ambienti riservati al podest\u00e0 ed alla comunit\u00e0. Di esso attualmente \u00e8 originale il pian terreno e parte del primo piano. Con i restauri, gli ambienti del piano terra sono risultati decorati con affreschi a losanghe bianche e rosse contenenti fiori tetrapetali.\nNei secoli successivi la rocca di Caprese perse d'importanza. Nel 1667 una torre delle mura croll\u00f2, nel 1782 un forte terremoto danneggi\u00f2 murature e torri. Fino all'Ottocento, il primo piano del Palazzo del Podest\u00e0 \u00e8 stato ininterrottamente la residenza dei sindaci di Caprese. Il pian terreno, invece, era sede dell'ufficio postale, mentre Palazzo Clusini era la residenza del medico, l'ultimo dei quali, il dott. Clusini, ha dato il nome all'edificio.\nNel 1875, con il rinvenimento dell'atto di nascita di Michelangelo a Caprese, la rocca venne restaurata. Il Palazzo del Podest\u00e0 sub\u00ec numerosi lavori e si cre\u00f2 il primo nucleo del Museo Michelangiolesco.\nNel 1910 venne addossata ai resti del bastione nord un'edicola commemorativa in onore di Michelangelo Buonarroti.\nNel Novecento furono intrapresi interventi di restauro della Corte Alta, datati 1964. I ruderi vennero inglobati in strutture moderne e vennero creati nuovi ambienti espositivi.\nPalazzo Clusini, gi\u00e0 sede del Comune, recentemente ha visto un intervento di risistemazione: accoglie, nel pian terreno, la biglietteria e la libreria del museo. Nei piani superiori \u00e8 prevista la realizzazione di sale per mostre temporanee, conferenze ed attivit\u00e0 didattiche.\nParte integrante del Museo \u00e8 la Biblioteca Michelangiolesca, una biblioteca specializzata in storia dell'arte.\nMichelangelo Buonarroti.\nIl Palazzo del Podest\u00e0 \u00e8 rimasto ininterrottamente sede podestarile, ed in seguito residenza dei sindaci, fino alla seconda met\u00e0 dell'Ottocento quando divenne il primo nucleo del museo.\nAttualmente, gli ambienti residenziali del primo piano sono arredati con mobilio rinascimentale non originario della casa. Le sale contengono anche una serie di riproduzioni fotografiche degli affreschi fatti eseguire tra il 1613 ed il 1620 nella Casa Buonarroti di Firenze dal pronipote di Michelangelo, Michelangiolo il Giovane. Gli affreschi rappresentano 23 scene della vita del sommo artista. Nelle sale \u00e8 esposto anche il trittico quattrocentesco \"Madonna tra Santi\" di Giuliano Amidei, appartenente all'abbazia di San Martino a Tifi.\nNel pian terreno del Palazzo del Podest\u00e0 due bacheche contengono copie fotostatiche di alcuni documenti inerenti Michelangelo, tra cui l'atto di nascita, ed alcuni volumi di pregio dell'Archivio Storico Comunale. Qui \u00e8 custodita una copia in bronzo del busto di Daniele da Volterra rappresentante Michelangelo e custodito al Bargello di Firenze, insieme a numerosi calchi in gesso ottocenteschi delle sculture del sommo artista, pi\u00f9 alcuni di recente fattura.\nTale collezione di calchi continua anche presso la grande sala della Corte Alta, dove sono custodite le copie delle grandi statue.\nA Michelangelo bambino \u00e8 stata dedicata nel 1910 un'edicola esterna, opera dell'artista Arnaldo Zocchi.\nGiovanni Santini.\nIl museo ha ospitato un piccolo spazio espositivo dedicato all'astronomo Giovanni Santini, vissuto a cavallo tra il Settecento e l'Ottocento, e nato a Caprese, nella frazione Le Bozie. Attualmente, tale sezione \u00e8 stata smantellata dalla sua posizione originaria in vista di un nuovo allestimento.\nLa piccola scultura italiana del XIX secolo.\nDal 2006, il museo si \u00e8 arricchito di una collezione di piccola scultura italiana, donata, unicamente con il fondo presente nella Biblioteca Michelangiolesca, dal prof. Enrico Guidoni. La collezione comprende opere di medio e piccolo formato in diversi materiali (bronzo, marmo, gesso, cera, terracotta) ed alcuni disegni di scultori italiani dell'Ottocento e dei primi del Novecento.\nLa collezione \u00e8 esposta nella sala principale e in due salette secondarie della Corte Alta.\nNella Sala I sono custodite opere di artisti napoletani, tra i quali possiamo ricordare Vincenzo Gemito e Francesco De Matteis.\nLa Sala II contiene opere di molti artisti dell'Ottocento, tra i quali Adriano Cecioni, Bartolomeo Pinelli, Edoardo Rubino, Leonardo Bistolfi, Ercole Rosa, e molti altri.\nLe vetrine centrali della Sala Principale contengono opere di dimensioni maggiori di molti autori, tra cui si segnala Medardo Rosso, Paolo Troubetzkoy, Antonio Canova, Umberto Boccioni.\nLa scultura del XX secolo.\nIl museo custodisce numerose sculture di bronzo e legno di artisti della seconda met\u00e0 del Novecento. La nascita di tale sezione di scultura risale al 1969, quando, in vista dei festeggiamenti per il V centenario della nascita di Michelangelo (1975), molti artisti fecero dono al museo delle proprie opere.\nL'esposizione \u00e8 allestita in parte nel Giardino delle Sculture, ed in parte nella Sala Principale degli ambienti della Corte Alta. Tra gli autori si segnalano Emilio Greco, Pericle Fazzini, Jorge Gonzales Camarena, Ferruccio Ferrazzi, Marcello Tommasi, Cecco Bonanotte, Alfredo Battistini e molti altri."}
{"id": "1411599", "revid": "964734", "url": "https://it.wikipedia.org/wiki?curid=1411599", "title": "Maracaibo (singolo)", "text": "Maracaibo \u00e8 un singolo della cantante italiana Lu Colombo, pubblicato nel 1981.\nDescrizione.\nLa canzone \"Maracaibo\", scritta dalla stessa Luisa Colombo e da David Riondino nel 1975, fu rifiutata da varie case discografiche per il testo \"scomodo\". Fu incisa nel 1980 con una veste dance grazie agli arrangiamenti di Mario Saroglia, sotto l'etichetta Carosello. La canzone fu pubblicata nell'estate 1981.\nIn molti erroneamente attribuiscono \"Maracaibo\" alla cantante e showgirl Raffaella Carr\u00e0 oppure alla cantautrice Giuni Russo per la somiglianza del timbro di voce (e per alcuni file che girano online con descrizioni errate): esse per\u00f2 nella loro carriera non l'hanno mai incisa. Inoltre \u00e8 spesso attribuita anche a Jerry Cal\u00e0, il quale ne ha registrato diverse versioni, tanto da definirla in pi\u00f9 occasioni come la sua sigla, tenendo comunque a precisare sempre chi fosse la vera autrice del brano.\nIl testo, come altre composizioni del duo Riondino-Colombo, racconta una storia narrativa lungo lo svolgimento delle strofe, con sequenze quasi \"cinematografiche\". La canzone inaugur\u00f2 inoltre nel filone turistico-tropicale che tanto successo ebbe in Italia negli anni ottanta (si pensi ad alcuni tormentoni come \"Un'estate al mare\" di Giuni Russo o \"Tropicana\" del Gruppo Italiano). \nVi si narra della frenetica storia d'amore e d'avventura creola di Zaz\u00e0, una ballerina cubana che si esibisce in un locale seminuda (\"Balla al Barracuda, s\u00ec ma balla nuda, Zaz\u00e0!\"). In realt\u00e0 questa attivit\u00e0 \u00e8 per lei un modo per nascondere la sua reale attivit\u00e0, il traffico d'armi \"(\"Era una copertura, faceva traffico d'armi con Cuba\")\". Sentimentalmente ha una tresca sentimentale con Fidel Castro (il nome venne cambiato in \"Miguel\" su pressione dei discografici), che per\u00f2 \u00e8 spesso lontano \"(\"ma Miguel non c'era, era in Cordigliera da mattina a sera\")\", allora lei si lascia consolare da Pedro \"(\"L'abbracciava sulle casse di nitroglicerina\")\"; quando Miguel torna, lo viene a sapere e le spara \"(\"la vide, impallid\u00ec: il cuore suo trem\u00f2, quattro colpi di pistola le spar\u00f2\")\", e la trafficante d'armi fugge per mare. Una tempesta \"(\"mare forza nove\")\" la fa naufragare \"(\"l'albero spezzato\")\" e un pescecane \"(\"una pinna nera, nella notte scura\")\" la morde \"(\"una zanna bianca, come la luna\")\", ma lei sopravvive. Dopo questa avventura, Zaz\u00e0 rinuncia al traffico d'armi e al ballo \"(\"finito il Barracuda, finito ballar nuda\")\" e si costruisce una seconda vita aprendo un bordello \"(\"un gran salotto, 23 mulatte, danzan come matte, casa di piacere per stranieri\")\". A causa dei vari eccessi \"(\"rum e cocaina\")\" ingrassa fino a raggiungere il peso di 130 chili. La canzone si conclude dicendo \"se sarai cortese ti far\u00e0 vedere nella pelle bruna, una zanna bianca, come la luna\", evidente ricordo del naufragio e dell'incontro col predatore.\n\"Maracaibo\" viene utilizzata nelle colonne sonore dei film \"Vacanze di Natale\", \"Il dolce e l'amaro\", \"Terraferma\", \"Io che amo solo te\" e, in versione mixata da Bob Sinclar, di \"Vacanze di Natale a Cortina\".\nMaracaibo \u00e8 una citt\u00e0 costiera del Venezuela. La canzone usa una pronuncia arbitraria \"Maraca\u00ecbo\", mentre la pronuncia corretta del nome della citt\u00e0 \u00e8 \"Marac\u00e0ibo\"."}
{"id": "1411603", "revid": "307923", "url": "https://it.wikipedia.org/wiki?curid=1411603", "title": "Magic &amp; Wizards", "text": "Per Magic &amp; Wizards, o Magic and Wizards, o M&amp;W, si intende:"}
{"id": "1411605", "revid": "178920", "url": "https://it.wikipedia.org/wiki?curid=1411605", "title": "Magic and Wizards", "text": ""}
{"id": "1411606", "revid": "2153076", "url": "https://it.wikipedia.org/wiki?curid=1411606", "title": "Caught in the Act (Michael Bubl\u00e9)", "text": "Caught in the Act \u00e8 il secondo album live del cantante canadese Michael Bubl\u00e9, pubblicato il 15 novembre 2005. L'album \u00e8 la registrazione di un concerto al Wiltern Theatre di Los Angeles, nel quale hanno partecipato alcuni artisti, tra cui Laura Pausini e Chris Botti. \u00c8 composto da cover tranne il brano \"Home\".\n\u00c8 uscito in versione deluxe con un DVD contenente il video dell'intero concerto.\nTracce.\nDVD.\n01. Feeling good\n02. Sway\n03. Try a Little Tenderness\n04. Fever\n05. Come fly with me\n06. Moondance\n07. You don't know me\n08. That's all\n09. For once in my life\n10. You'll never find another love like mine (feat. Laura Pausini)\n11. This love\n12. I've got you under my skin\n13. Home\n14. The more I see you\n15. Save the last dance for me\n16. How sweet it is\n17. Crazy little thing called love\n18. Song for you"}
{"id": "1411607", "revid": "178920", "url": "https://it.wikipedia.org/wiki?curid=1411607", "title": "M&amp;W", "text": ""}
{"id": "1411608", "revid": "1305887", "url": "https://it.wikipedia.org/wiki?curid=1411608", "title": "Duel Monsters", "text": ""}
{"id": "1411614", "revid": "121510767", "url": "https://it.wikipedia.org/wiki?curid=1411614", "title": "William Walker", "text": "Cerc\u00f2 di conquistare alcuni paesi dell'America Latina nella met\u00e0 del secolo XIX. Fu il 6\u00ba presidente del Nicaragua dal 1856 al 1857. Mor\u00ec nel 1860 fucilato per ordine del governo dell'Honduras.\nBiografia.\nWalker era nato a Nashville, nel Tennessee, da genitori d'origine scozzese. Sua madre, Mary Norvell, era la figlia del tenente Lipscomb Norvell, ufficiale che aveva combattuto nella guerra d'indipendenza americana.\nAll'et\u00e0 di 14 anni si diplom\u00f2 \"summa cum laude\" all'Universit\u00e0 di Nashville. Viaggi\u00f2 in Europa e studi\u00f2 medicina all'Universit\u00e0 di Edimburgo e a Heidelberg. A 19 anni pratic\u00f2 la medicina a Filadelfia e in seguito and\u00f2 a New Orleans per studiare legge.\nDopo una breve esperienza come avvocato, divenne comproprietario e redattore capo del \"New Orleans Crescent\", un giornale locale.\nNel 1849 Walker si trasfer\u00ec a San Francisco, dove lavor\u00f2 come giornalista piuttosto spregiudicato, tanto che per tre volte fu sfidato a duello, rimanendo ferito. \u00c8 in questo periodo che concep\u00ec il progetto di conquistare regioni dell'America Latina per fondare colonie governate da bianchi di lingua inglese.\nPrima spedizione in Messico.\nIl 15 ottobre 1853, con l'aiuto di 45 mercenari, Walker intraprese la sua prima operazione da avventuriero, ricalcando in un certo modo le orme degli antichi conquistadores per la conquista dei territori messicani della Bassa California e di Sonora. Riusc\u00ec a impadronirsi di La Paz, capitale della Bassa California, un territorio molto popolato. Proprio di La Paz fece la capitale della sua nuova Repubblica della Bassa California, di cui si proclam\u00f2 presidente. Sebbene non fosse mai riuscito a conquistare Sonora, tre mesi pi\u00f9 tardi decise di unire questa regione alla Bassa California per formare una grande Repubblica di Sonora. La mancanza di rinforzi e un'inattesa resistenza da parte dei messicani lo costrinsero a battere in ritirata. Di ritorno in California venne accusato di avere intrapreso una guerra illegale e fu sottoposto a giudizio. In questo periodo l'opinione pubblica degli Stati americani del Sud e dell'Ovest vedeva con simpatia questi avventurosi tentativi d'espansione e conquista. In poco pi\u00f9 di otto minuti il tribunale lo assolse.\nLa conquista del Nicaragua.\nLa repubblica centroamericana del Nicaragua era travagliata da una guerra civile: i ribelli all'autorit\u00e0 centrale ingaggiarono Walker come mercenario. Sfuggendo al controllo del governo degli Stati Uniti d'America che voleva impedirgli di partire, egli lasci\u00f2 San Francisco il 4 maggio 1855 con 57 uomini, ai quali si aggiunsero un centinaio di mercenari statunitensi e 170 nicaraguensi. Dopo una lunga navigazione, sbarc\u00f2 il 13 giugno a El Realejo; autonominatosi \"colonnello dell'esercito democratico\", organizz\u00f2 il suo esercito, che prese il nome di \"falange\".\nIl 1\u00ba settembre questo piccolo esercito riusc\u00ec a sconfiggere a La Virgen l'esercito governativo; un mese pi\u00f9 tardi fu presa anche la capitale Granada. Qui fece fucilare un ministro rimasto fedele al governo legittimo, Mateo Mayorga, e si accord\u00f2 con don Ponciano del Corral per far nominare presidente Patricio Rivas per un periodo di quattordici mesi, periodo entro cui indire nuove elezioni, che confermarono il presidente designato (in realt\u00e0 era una testa di legno manovrata da Walker). Walker stesso prese per s\u00e9 la carica di generale in capo dell'Esercito del Nicaragua e fece nominare ministro della guerra il suo socio Ponciano del Corral. In seguito, organizzata con i suoi ufficiali una corte marziale, fece condannare alla fucilazione per tradimento lo stesso Ponciano del Corral l'8 novembre 1855.\nSebbene la spedizione fosse evidentemente contro le leggi che regolano i rapporti internazionali, la presidenza di Franklin Pierce (1853\u20131857) riconobbe ufficialmente il governo di Walker il 20 maggio 1856. Il successo della spedizione in Nicaragua fece diffondere l'idea tra gli americani e gli europei che si potesse tentare di conquistare altri quattro Stati dell'America centrale: il Guatemala, l'El Salvador, l'Honduras e la Costa Rica. Per questo obiettivo, pi\u00f9 di un migliaio di mercenari si presentarono all'appello di Walker.\nIn questo periodo uno dei principali itinerarari dei traffici commerciali fra New York e San Francisco passava dal Nicaragua. Le navi passavano nel lago Nicaragua attraverso il fiume San Juan, dalle rive del lago attraverso un breve cammino i trasporti commerciali raggiungevano il Pacifico e s'imbarcavano per la California. La gestione commerciale di questo percorso era stato assegnato all\"'Accessory Transit Company\", societ\u00e0 fondata dal magnate Cornelius Vanderbilt, ma controllata dagli uomini d'affari Cornelius K. Garrison e Charles Morgan, che sostenevano e finanziavano il progetto della spedizione di Walker. Ne nacque uno scontro tra i soci e Vanderbilt, che faceva pressioni sul governo degli Stati Uniti d'America affinch\u00e9 ritirasse la decisione di riconoscere la legittimit\u00e0 del governo Walker. Vanderbilt successivamente riusc\u00ec a formare una coalizione tra gli Stati confinanti con il Nicaragua e con la collaborazione della Costa Rica invi\u00f2 loro denaro e armi. Egli tent\u00f2 anche di ostacolare il percorso delle merci verso il Nicaragua e promise infine il viaggio gratuito per gli Stati Uniti d'America per coloro che avessero disertato la spedizione di Walker.\nLa morte in Honduras.\nNell'aprile del 1856 le truppe della Costa Rica passarono il confine del Nicaragua e sconfissero i mercenari di Walker nella battaglia di Rivas. Nel corso dello scontro si distinse per il suo valore Juan Santamar\u00eda, futuro eroe nazionale costaricano.\nNel luglio del 1856 Walker si autoproclam\u00f2 presidente del Nicaragua sulla base di finte elezioni. Per rafforzare il suo precario potere politico, pens\u00f2 di richiedere l'aiuto dei sudisti statunitensi, dichiarandosi sostenitore dello schiavismo dei neri e revocando il decreto di abolizione della schiavit\u00f9 in Nicaragua che egli stesso aveva precedentemente emanato. In questo modo suscit\u00f2 l'interesse di Pierre Soul\u00e9, influente uomo politico di New Orleans, che port\u00f2 a sostegno della causa di Walker molte persone. Nonostante questi aiuti, l'esercito di Walker era ormai impotente per un'epidemia di colera che aveva decimato le sue file e per le numerose diserzioni.\nIl 1\u00ba maggio 1857 Walker fu costretto a chiedere la resa. Di ritorno a New York, fu accolto come un eroe, ma si alien\u00f2 la simpatia di parte dell'opinione pubblica accusando la Marina degli Stati Uniti d'America di essere stata la causa della sua disfatta. Dopo poco meno di sei mesi dal suo ritorno, cerc\u00f2 di organizzare un'altra spedizione, ma fu bloccato dalla Marina statunitense.\nWalker torn\u00f2 nel Centroamerica, ma a Trujillo fu fermato dalla flotta del Regno Unito, la quale controllava i confini dell'Honduras britannico (poi diventato Belize) e la Costa dei Mosquito (attualmente parte del Nicaragua) e non vedeva di buon occhio l'arrivo dell'avventuriero statunitense che metteva a rischio i progetti del Regno Unito per l'apertura di un canale di navigazione fra l'Atlantico e il Pacifico. Per questi motivi Walker fu consegnato al governo dell'Honduras, che lo fece fucilare il 12 settembre 1860 a Trujillo."}
{"id": "1411616", "revid": "21880", "url": "https://it.wikipedia.org/wiki?curid=1411616", "title": "Roccamonfina-foce del Garigliano", "text": ""}
{"id": "1411619", "revid": "1305772", "url": "https://it.wikipedia.org/wiki?curid=1411619", "title": "LM hash", "text": "L'LM hash o LAN Manager hash \u00e8 uno dei formati che Microsoft LAN Manager e Microsoft Windows usano per memorizzare password che sono lunghe non pi\u00f9 di 14 caratteri. Questo tipo di hash \u00e8 l'unico metodo per criptare password usato in LAN Manager (da cui il nome dell'hash) e da versioni di Windows fino a Windows Me. \u00c8 anche supportato da versioni pi\u00f9 recenti di Windows per assicurare la retrocompatibilit\u00e0, anche se in Windows Vista deve essere attivato manualmente.\nAlgoritmo.\nL\"'LM hash\" funziona nel seguente modo\nSicurezza.\nSebbene sia basato sul DES, un cifrario a blocchi ben noto e studiato, l'LM hash pu\u00f2 essere violato molto facilmente a causa di due debolezze nella sua implementazione. La prima \u00e8 che le password pi\u00f9 lunghe di 7 caratteri sono divise in due ed ogni met\u00e0 \u00e8 trattata separatamente. La seconda \u00e8 che tutte le lettere minuscole della password sono convertite in maiuscolo prima del calcolo dell'hash.\nLa prima debolezza permette di attaccare separatamente le due met\u00e0 della password: mentre ci sono formula_1 differenti password ottenibili da 14 caratteri ASCII stampabili, questi scendono a formula_2 con i soli 7 caratteri di una met\u00e0 della password. Riducendo, inoltre, il campo dei caratteri a causa della conversione da minuscolo a maiuscolo, si riducono anche il numero delle possibili combinazioni per ogni met\u00e0 a formula_3. Con un attacco a forza bruta condotto sulle due singole met\u00e0, un moderno computer pu\u00f2 violare un LM hash in poche ore.\nDato che l'LM hash non include un nonce, vale a dire non include un valore univoco ma utilizza l'hash puro, un attacco di tipo a Rainbow tables porta alla scoperta delle password in pochi secondi. Questo tipo di attacco sfrutta il cosiddetto compromesso tempo-memoria: per accelerare il calcolo della password vengono caricati in memoria milioni di hash precalcolati che vengono confrontati con quello da violare. Un confronto \u00e8 molto pi\u00f9 veloce di un calcolo puro dell'hash. Esistono molti software che integrano la possibilit\u00e0 di sferrare un simile attacco: tra questi abbiamo RainbowCrack, L0phtCrack, Cain &amp; Abel, Ophcrack\nPer ovviare alle debolezze dell'LM Hash, Microsoft introdusse in Windows NT 3.1 un nuovo algoritmo denominato NTLM, poi aggiornato alla versione 2 con Windows NT 4.0."}
{"id": "1411620", "revid": "767487", "url": "https://it.wikipedia.org/wiki?curid=1411620", "title": "Vicky Cristina Barcelona", "text": "Vicky Cristina Barcelona \u00e8 un film del 2008 scritto e diretto da Woody Allen.\nTrama.\nDue giovani turiste statunitensi, Vicky e Cristina, si trovano a Barcellona per l'estate. Una sera, ad una mostra d'arte, intravedono il pittore spagnolo Juan Antonio, che incontrano anche la sera stessa in un ristorante. Qui l'uomo si fa avanti e propone alle due ragazze di trascorrere con lui un fine settimana a Oviedo, bevendo, mangiando e facendo l'amore. Vicky, con forte riluttanza e antipatia verso l'artista, rifiuta per l'imminente matrimonio con Doug, mentre Cristina accetta e riesce a convincere l'amica a partire per Oviedo. Una volta l\u00ec, dopo una giornata in giro per il posto a degustare i prodotti tipici e ad ammirare i punti chiave della citt\u00e0, Juan Antonio, fattasi sera, propone alle ragazze di raggiungerlo in camera, dopo aver bevuto assieme alle due una considerevole quantit\u00e0 di vino. Vicky rifiuta, mentre Cristina accetta. Subito dopo il primo bacio, Cristina si sente male, a causa forse di un'intossicazione alimentare, ed \u00e8 costretta a mettersi a letto.\nIl giorno dopo, mentre Cristina \u00e8 a letto per riprender forza, il pittore e Vicky escono e, dopo una giornata di conoscenza e di dialogo, si lasciano travolgere dalla passione durante la notte. Per Juan Antonio la storia con Vicky \u00e8 necessariamente senza futuro, a causa del suo imminente matrimonio, e anche per Vicky quella storia \u00e8 finita, ma le rimangono in animo il rimorso e la curiosit\u00e0. Intanto Juan Antonio conosce Cristina, della quale si innamora dopo un periodo di frequentazione e che si trasferisce a casa sua dopo qualche tempo. L'arrivo di Mar\u00eda Elena, l'ex moglie di Juan Antonio, modifica il rapporto tra i due. La donna \u00e8 instabile e mentalmente disturbata, ed \u00e8 costretta ad alloggiare da loro poich\u00e9 ha tentato di suicidarsi e Juan Antonio preferisce tenerla sott'occhio, avendola comunque a cuore nonostante il divorzio. Mar\u00eda Elena \u00e8 anche lei un'artista e accusa Juan Antonio di aver rubato il suo stile.\nIl rapporto tra i due coniugi gi\u00e0 da prima del divorzio era complicato e difficile, turbolento e burrascoso, ma la presenza della terza persona, Cristina, riesce a unirli perfettamente e a creare un equilibrio artistico-erotico, coinvolgendo anche Cristina in un \"m\u00e8nage \u00e0 trois\". Un giorno Cristina dice ai due amanti che deve lasciare questa storia ed intraprendere un'esperienza normale, a causa della sua paura per il futuro. Questo cambiamento del circolo vizioso porta Mar\u00eda Elena a nuovi contrasti con l'ex marito, che la spingono ad andare via di casa. Vicky, dopo essersi finalmente sposata, incontra Juan Antonio ad una festa (in realt\u00e0 la sua amica Judy aveva creato l'evento appositamente per far incontrare i due, perch\u00e9 riteneva che Vicky fosse infelice con suo marito e sentisse la mancanza del pittore). Juan Antonio invita Vicky a casa sua e lei, nonostante sapesse gi\u00e0 cosa le aspettasse, accetta, senza farlo sapere al marito Doug.\nArrivata a casa i due iniziano a baciarsi, ma per l'ennesima volta Mar\u00eda Elena ricompare e, indispettita dalla nuova ragazza, inizia a sparare in aria con una pistola. Juan Antonio si arrabbia molto con Mar\u00eda Elena e, dopo una litigata furiosa fra i due, dalla pistola parte un colpo che colpisce la mano di Vicky. Nonostante la ferita non sia grave, la ragazza si arrabbia, affermando la pazzia anormale di quei due e se ne va. Vicky ritorna poi da suo marito, trovando una scusa per la sua mano insanguinata: accusa il suo insegnante di spagnolo che, essendo un folle collezionista di pistole, ha per sbaglio sparato sulla sua mano. Cristina, \"insoddisfatta cronica\", riprende la sua ricerca dell'amore impossibile che credeva di aver trovato per un breve periodo con Juan Antonio e Mar\u00eda Elena, consapevole che forse non trover\u00e0 mai una condizione definitiva che soddisfi la sua natura fuggevole.\nProduzione.\nIl film, scritto dallo stesso Allen, \u00e8 prodotto dalla Gravier e dalla Mediapro, in collaborazione con l'emittente spagnola Antena 3, ed \u00e8 il quarto film consecutivo girato da Allen al di fuori degli Stati Uniti, per la prima volta in Spagna, principalmente a Barcellona, dopo le tre pellicole girate a Londra.\nIl titolo ufficiale \u00e8 stato annunciato dall'\"Hollywood Reporter\" il 19 ottobre 2007, ed \u00e8 il risultato della composizione dei nomi delle due turiste statunitensi, Vicky e Cristina, e di quello della citt\u00e0 d'ambientazione, Barcellona.\nNella pellicola appare, in un breve cameo, Joan Pera, storico doppiatore spagnolo di Woody Allen, che nella versione italiana \u00e8 stato doppiato da Oreste Lionello.\nDistribuzione.\nPresentato fuori concorso al 61\u00ba Festival di Cannes, \"Vicky Cristina Barcelona\" \u00e8 uscito il 15 agosto 2008 negli Stati Uniti d'America e il 17 ottobre dello stesso anno in Italia.\nAccoglienza.\n\"Vicky Cristina Barcelona\" \u00e8 uno dei film pi\u00f9 proficui di Woody Allen. Infatti, in 189 giorni di programmazione in oltre 700 sale cinematografiche statunitensi ha ottenuto un incasso di dollari, superando cos\u00ec il budget di 15-17 milioni; nel resto del mondo ha incassato $, portando il film ad un incasso complessivo di $.\nIn Italia il film ha incassato $."}
{"id": "1411625", "revid": "647919", "url": "https://it.wikipedia.org/wiki?curid=1411625", "title": "Terremoto di Messina e Reggio del 1908", "text": ""}
{"id": "1411631", "revid": "120760932", "url": "https://it.wikipedia.org/wiki?curid=1411631", "title": "Nilotici", "text": "Con la definizione di popoli nilotici o niloti, nel suo uso contemporaneo, ci si riferisce ad alcuni gruppi etnici principalmente del Sudan del Sud, Uganda, Kenya, Tanzania settentrionale, Congo ed Etiopia occidentale, che parlano Lingue nilotiche, un vasto sottogruppo delle Lingue nilo-sahariane. Tra gli altri sono inclusi nei nilotici i gruppi etnici Kalenjin, Luo, Ateker, Dinka, Nuer, Shilluk, Maasai, Karamojong, Turkana e le popolazioni di lingua Maa.\nI termini Nilotico e Nilote venivano precedentemente usati come classificazione etnica, basandosi su osservazioni antropologiche della loro diversa morfologia corporea. Queste considerazioni sono state poi ampiamente scartate dagli scienziati, ma oggi sono di nuovo sostenute nella genetica delle popolazioni.\nQuesti termini sono ormai soprattutto usati per distinguere \"le popolazioni nilotiche\" da quelle etnicamente vicine (soprattutto bantu), sulla base di affiliazione etnolinguistica. Etimologicamente, i termini nilotico e nilote derivano dalla Valle del Nilo, in particolare l'Alto Nilo ed i suoi affluenti, dove vive la maggior parte dei sudanesi nilo-sahariani.\nSono popoli africani che si erano stabiliti appunto lungo l'alta valle del Nilo, nella parte meridionale del Sudan odierno. Verso l'XI secolo. Molti di questi popoli sono scesi lungo il Nilo ed hanno occupato le terre che ancora oggi abitano."}
{"id": "1411639", "revid": "1745361", "url": "https://it.wikipedia.org/wiki?curid=1411639", "title": "Esus", "text": "Esus o Hesus era una delle divinit\u00e0 maggiori della mitologia celtica, che formava con Toutatis e Taranis la triade divina gallica. \u00c8 nota principalmente per due statue colossali e per una citazione nella \"Pharsalia\" di Lucano. Alcuni lo assimilano al dio della guerra latino Marte, altri invece a Mercurio. Venivano effettuati in suo onore dei sacrifici umani: la vittima veniva appesa a un albero a morire dissanguato. Le due raffigurazioni che lo ritraggono sono la \"Stele dei Naviganti\" di Parigi e la \"Stele di Treviri\"; in entrambe \u00e8 rappresentato con l'aspetto di un taglialegna nell'atto di abbattere un albero. In suo onore i Galli Senoni fondarono la citt\u00e0 di Jesi (rinominata Aesis dai romani) sulle sponde del fiume Esino allora probabilmente navigabile in quanto il Dio Eso era considerato il protettore del commercio fluviale.\nMarcello Empirico, scrittore di origine gallica e autore di un trattato medico intitolato \"De medicamentis\" considerato un'importante fonte di parole celtiche, incluse nella propria opera un incantesimo medico-magico per curare malattie della gola che \u00e8 stato interpretato come una frase in lingua gallica, con la quale si invoca l'aiuto di \"Aisus\", forse una forma alternativa del nome Esus."}
{"id": "1411640", "revid": "339392", "url": "https://it.wikipedia.org/wiki?curid=1411640", "title": "Lago Segosero", "text": ""}
{"id": "1411647", "revid": "2010557", "url": "https://it.wikipedia.org/wiki?curid=1411647", "title": "Storia della Rhodesia", "text": "Con \"storia della Rhodesia\" si intendono tutti gli eventi succedutisi nello Zimbabwe prima del 1980, anno in cui termin\u00f2 il governo di Ian Smith e il Paese assunse l'attuale nome. Convenientemente con il susseguirsi dell'egemonia europea a quella indigena, la storia della Rhodesia pu\u00f2 essere suddivisa in una fase precoloniale e in una fase coloniale.\nTre popoli bantu. L'epoca precoloniale \u00e8 caratterizzata dal succedersi di tre civilt\u00e0 che si instaurarono nel territorio precedentemente occupato dai Khoisan. Queste culture fanno riferimento a tre diverse etnie bantu tuttora presenti nello Zimbabwe: Shona (sottogruppo Mashona, detto all'epoca \"Karanga\"), Roswi e Ndebele (Matabele, un gruppo di Zulu). I Mashona conobbero l'apogeo durante l'Impero Monomotapa (XV secolo), che unific\u00f2 diverse realt\u00e0 locali le cui fortezze restano la pi\u00f9 eminente traccia archeologica. Nel XVII secolo subentr\u00f2 l'etnia Roswi, che prese il controllo di gran parte dell'Africa Australe. Infine, all'inizio del XIX secolo, i Matabele giunsero da Sud, respinti dai Boeri dopo un parziale tentativo di insediamento nel Transvaal.\nRelazioni economiche precoloniali. Durante tutto il periodo precoloniale a noi noto (1505-1888), la regione ebbe contatti frequenti con i mercanti portoghesi che erano subentrati agli Arabi. Tali esigenze commerciali erano state il motore dell'unificazione politica Monomotapa, che si fondava sullo sfruttamento delle risorse minerarie del territorio. Tali rapporti di scambio non si tradussero mai in controllo straniero dell'area.\nRhodes. Nel XIX secolo, dopo un periodo di declino corrispondente all'invasione Roswi, i Portoghesi progettarono l'assoggettamento e l'unificazione dell'Africa Australe. Tuttavia, l'allora Primo Ministro della Colonia del Capo, il politico e imprenditore Cecil Rhodes, in collaborazione col suo Vice Stefan Breast, si oppose ai piani portoghesi. Alternando la diplomazia all'uso della forza, ottenne dal re (Matabele) Lobenguela un trattato che lo favoriva nello sfruttamento del suolo (1888). L'anno successivo, Rhodes costitu\u00ec la British South Africa Company (BSAC), che govern\u00f2 i territori del Mashonaland e del Matabeleland (nel 1901 unificati col nome di Rhodesia meridionale) con l'ausilio di milizie private.\nIndipendenza . Il controllo privato della BSAC, eccettuata le due parentesi delle Guerre Matabele, si protrasse indisturbato fino al 1923, quando la Rhodesia Meridionale divenne ufficialmente una colonia britannica, dotata di costituzione propria. Rimane cos\u00ec legata alle sorti inglesi fino al 1965, quando il gabinetto del Primo Ministro Ian Douglas Smith var\u00f2 la Dichiarazione Unilaterale di Indipendenza (\"Unilateral Declaration of Independence\" o UDI) della Rhodesia. Quest'ultima mirava a fare della Rhodesia uno stato indipendente nel quadro del Commonwealth, ma \"de facto\" Fatta eccezione per il Portogallo di Salazar e il Sudafrica, il Fronte Rhodesiano (bianco e nero) di Smith incontr\u00f2 l'opposizione internazionale dell'Inghilterra che spinse'ONU. Quest'ultimo applic\u00f2 sanzioni economiche e non lo riconobbe come Stato indipendente.\nGuerra civile. Sul fronte interno, la Rhodesia fu combattuta dai ribelli dei partiti marxisti-nazionalisti ZANU e ZAPU. La guerra civile si protrasse gi\u00e0 a partire dal 1964 e culmin\u00f2 nel triennio 1977-1979 con scontri aperti. Nella prima fase (fino al 1977), la Rhodesia di Smith rest\u00f2 in vantaggio, forte della repressione armata e dell'imprigionamento dei capi ribelli (Mugabe e Nkomo). Nel 1974, invece, le sorti furono invertite: i ribelli godettero di sostegno internazionale e Sudafricana e Mozambico completavano la decolonizzazione. Rimasta isolata (1978), la Rhodesia risolse di aprire una trattativa con il partito UANC (moderato e non violento) di Abel Muzorewa, che si concluse con le libere elezioni, la formazione dello Stato dello Zimbabwe e la vittoria elettorale di Muzorewa.\nEpoca precoloniale.\nSi conosce poco delle civilt\u00e0 che abitarono lo Zimbabwe prima del XV secolo. Per migliaia di anni l'area fu popolata da cacciatori-raccoglitori, probabilmente appartenenti al gruppo linguistico Khoisan, ovvero afferente alla cultura dei Boscimani. Nel I millennio d.C. discesero nell'Africa Australe le popolazioni bantu, che assorbirono i nativi locali.\nIntorno al Tardo Medioevo, lo Zimbabwe ospit\u00f2 una delle civilt\u00e0 dell'Africa Australe pi\u00f9 interessanti dal punto di vista archeologico. Di tale cultura, che non aveva scrittura, rimangono le fortezze, chiamate in lingua locale \"zimbabwe\". La presenza di questi edifici con i muri a secco ha suggerito l'ipotesi di numerose citt\u00e0-stato in lotta tra loro per ottenere l'egemonia sull'area. La storia dello Zimbabwe, in questo periodo, \u00e8 legata a quella di tutta l'Africa Australe: le civilt\u00e0 dell'epoca si estendevano infatti agli odierni Stati limitrofi, specialmente la zona del Kalahari.\nImpero Monomotapa.\nUn quadro storico indipendente emerge con la civilt\u00e0 Monomotapa (1440 ca.), cui si fa risalire l'inizio della \"storia dello Zimbabwe\". Si tratt\u00f2 di una civilt\u00e0 nazionale e omogenea, distinta dalle aree di influenza esterne. Era composta dai membri di un'etnia Bantu: il gruppo Mashona (all'epoca detto \"Karanga\"). Si tratta tuttora di un'etnia numerosa, specialmente nelle omonime regioni di Mashonaland East, Mashonaland Central e Mashonaland West.\nLa capitale di Monomotapa era la citt\u00e0 di Grande Zimbabwe che, con le mura ciclopiche in pietra e le caratteristiche torri coniche, si presenta oggi come fulcro di una civilt\u00e0 prospera ed avanzata che basava la sua ricchezza sullo sfruttamento delle miniere d'oro e di ferro (prove archeologiche ne hanno localizzate 4000) e, conseguentemente, sulla lavorazione dei metalli. Il commercio ricopriva dunque un'importanza fondamentale, probabilmente grazie al ruolo di mediazione degli Arabi, che gi\u00e0 da secoli erano insediati a Sofala (sulla costa del Mozambico) e nell'isola di Zanzibar. Prova dei rapporti con l'Oriente \u00e8 data dal ritrovamento a Monomotapa di porcellane cinesi, cui si devono aggiungere anche i reperti greci e romani. Grande Zimbabwe \u00e8 Patrimonio dell'Umanit\u00e0 dell'UNESCO dal 1986.\nIl regno giunse al suo apogeo con re Matope, figlio di Mutoto. Inizi\u00f2 poi un lungo periodo di decadenza, acuita dalla penetrazione dei Portoghesi, i quali si spinsero nel 1505 fin nel cuore del Monomotapa. I Portoghesi non conquistarono il regno, ma esercitarono comunque una certa influenza: si sostituirono ai commercianti arabi e convertirono al cattolicesimo il re e i nobili Monomotapa. In questo senso, non si parla di colonizzazione vera e propria.\nInvasione Roswi.\nL'impero decadde nel XVII secolo a causa dell'invasione dei Roswi, bellicosi pastori bantu che travolsero i Mashona. Il regno Roswi \u00e8 detto anche \"Sciangamire\", termine che nella lingua locale designava il sovrano. Ricerche condotte in loco nel 1950 hanno attestato la presenza di oltre trecento citt\u00e0, sparse in un'area molto ampia che tocca anche i confini meridionali dell'Angola e le coste dell'Oceano Indiano.\nSuccessivamente (XVIII secolo), la regione conobbe un declino generale in corrispondenza dell'indebolimento dell'influenza portoghese.\nRegno Matabele.\nA sua volta, ogni residuo di questa civilt\u00e0 fu spazzato via dalla successiva invasione Matabele (Ndebele), nei primi anni del XIX secolo. Si cre\u00f2 cos\u00ec il regno Matabele (il cui primo re fu Mzilikazi). Gli Shona furono costretti a pagare tributi e a spostarsi, soprattutto nella parte settentrionale dell'attuale Zimbabwe.\nI Matabele erano Bantu provenienti da Sud e, in particolare, si trattava di un'etnia Zulu. Giunsero in Zimbabwe al comando di Mzilikazi, dopo un tentativo di insediamento nel Transvaal cui segu\u00ec molto presto (16 anni dopo) la cacciata da parte dei Boeri e dei Sotho, che li costrinsero oltre il fiume Limpopo (confine fra Sudafrica e Zimbabwe). Dopo un periodo di combattimenti, i Roswi furono sconfitti: parte di loro esiliati, parte assoggettati insieme ai Mashona.\nIl periodo di dominazione Matabele termin\u00f2 nel 1888, quando il loro sovrano Lobenguela stipul\u00f2 un trattato per la spartizione e lo sfruttamento delle aree minerarie. \"De facto\", si tratt\u00f2 di una sottomissione al volere britannico e il trattato fu di vantaggio ai soli Inglesi. Successivamente, il potere della British South Africa Company di Cecil Rhodes aument\u00f2 nella regione e si tradusse in colonizzazione vera e propria.\nIn sintesi, l'era precoloniale fu caratterizzata da civilt\u00e0 prospere sia dal punto di vista politico che economico. Le etnie locali avrebbero ottenuto nuovamente l'indipendenza solo nel 1980, dopo quasi un secolo di dominazione coloniale.\nEpoca coloniale.\nL'epoca coloniale dello Zimbabwe cominci\u00f2 nel 1888 e termin\u00f2 nel 1980, quando il Paese ottenne l'indipendenza. \u00c8 un periodo caratterizzato dall'egemonia britannica: prima come possedimento privato della British South Africa Company di Cecil Rhodes, quindi (1923) come colonia britannica assoggettata alla Corona.\nCecil Rhodes.\nLa contesa per la Rhodesia (nome con cui venne poi conosciuta l'Africa Australe) avvenne pacificamente e vide opporsi i Portoghesi agli Inglesi. L'obiettivo era il controllo delle numerose risorse della regione, specialmente i diamanti. Angola, Botswana e Sudafrica gi\u00e0 avevano dato prova delle loro ricchezze minerarie.\nI Portoghesi, giunti dal Mozambico, avevano esplorato la terra compresa fra i fiumi Limpopo e Zambesi e avevano consolidato relazioni commerciali con il precedente impero Monomotapa (1505). I Portoghesi si mantennero nella regione fino al tardo Ottocento, cio\u00e8 dopo le invasioni Roswi e Matabele. A loro si devono i resoconti pi\u00f9 dettagliati di queste civilt\u00e0.\nNel XIX secolo, l'esploratore scozzese David Livingstone perlustr\u00f2 la regione per conto dei Portoghesi, percorrendo un tragitto che dal Mozambico giungeva in Angola. I committenti della spedizione intendevano fondare un impero africano nella parte meridionale del continente. Tale impresa sarebbe stata contrastata da Cecil Rhodes, un imprenditore, politico e imperialista inglese: costui si bas\u00f2 sullo sfruttamento delle risorse, investendo nell'industria mineraria. In pochi anni, giunse a controllare la quasi totalit\u00e0 del commercio mondiale di diamanti. Stipul\u00f2 con il re Matabele Lobenguela un accordo per lo sfruttamento delle risorse minerarie zimbabwane (1888).\nNel 1889, l'Inglese fond\u00f2 la British South Africa Company (BSAC). In seguito al successo di Rhodes, i Portoghesi abbandonarono i tentativi di occupazione. La BSAC non era solo una compagnia commerciale, ma disponeva pure di un esercito privato con cui Rhodes procedette alla conquista dei territori a nord del Sudafrica. Dopo aver sconfitto i Boeri in Zambia, sostenendo le ribellioni dei nativi locali, procedette a consolidare il proprio impero personale, beneficiando del ruolo di Primo Ministro della Colonia del Capo, che ricopr\u00ec nel 1890. Eman\u00f2 leggi in favore dello sviluppo delle attivit\u00e0 minerarie. Introdusse quindi il Glen Grey Act, che legittimava l'allontanamento delle popolazioni locali a vantaggio degli imprenditori inglesi.\nPrima Guerra Matabele.\nNel 1893, l'impero Matabele si ribell\u00f2 alle ingerenze di Rhodes. Il conflitto ebbe inizio il 1\u00ba novembre, quando i Matabele assalirono (con insuccesso) un avamposto inglese. I colonizzatori contrattaccarono, guidati da Leander Starr Jameson. Quest'ultimo marci\u00f2 su Bulawayo, allora capitale Matabele, con lo scopo di catturare il re Lobenguela.\nL'operazione si svolse sotto la direzione degli agenti della polizia BSAC Allan Wilson e Patrick Forbes, coadiuvati da membri dell'etnia Tswana. Gli Tswana sconfissero i Matabele il 2 novembre 1893, presso il fiume Singuesi. Il giorno dopo, Hameson e gli uomini di Wilson entrarono nella capitale. Lobenguela fugg\u00ec, ma le truppe di Wilson gli diedero la caccia.\nGli inseguitori sostarono il 3 dicembre 1893 nelle vicinanze del fiume Shangani. Il giorno seguente furono sorpresi dai guerrieri Matabele, che uccisero tutti\u2014Wilson compreso. Nel gennaio 1894, tuttavia, Lobenguela mor\u00ec in circostanze misteriose e i Matabele furono sottomessi dalla compagnia di Rhodes, che in sintesi massacr\u00f2 molti nativi.\nNascita della Rhodesia e Seconda Guerra Matabele.\nNel 1895, i territori sotto il controllo della British South Africa Company (Zambia e Zimbabwe) assunsero il nome di Rhodesia, diventando a tutti gli effetti una colonia personale di Rhodes, facente riferimento alla sola BSAC.\nNel marzo del 1896 avvenne la Seconda Guerra Matabele. Mlimo, nuovo capo religioso e spirituale del popolo, convinse la sua gente e anche i Mashona a combattere i colonizzatori per liberarsi dell'odiosa autorit\u00e0 straniera. I due gruppi etnici si unirono nella ribellione, cogliendo il momento in cui Leander Starr Jameson aveva inviato gran parte delle sue truppe nel Transvaal di Paul Kruger, per organizzare lo sfortunato Jameson Raid. La Seconda Guerra Matabele fu di difficile gestione per la BSAC e termin\u00f2 nell'ottobre 1897 con l'uccisione di Mlimo. Per convincere gli indigeni a desistere dalla loro rivolta, Rhodes si present\u00f2 a loro solo e disarmato, facendo leva su sangue freddo e consumata diplomazia.\nNel 1898, lo Zimbabwe fu separato dallo Zambia (Rhodesia del Nord Ovest e Rhodesia del Nord Est) e prese il nome di Rhodesia Meridionale. Pi\u00f9 ricco di risorse e maggiormente avanzato, ospitava la quasi totalit\u00e0 dei colonizzatori. Lo Zambia prese il nome di Rhodesia Settentrionale solo nel 1911. Nel 1902 Rhodes mor\u00ec, ma la BSAC mantenne il dominio sul territorio. Nel 1923 divenne colonia autonoma sotto la Corona Inglese e si dot\u00f2 di una propria costituzione, entrando ufficialmente a far parte dell'Impero Britannico sotto la guida di un governatore.\nFederazione della Rhodesia e del Nyasaland.\nIl 1\u00ba agosto 1953, nonostante la ferma opposizione della popolazione nativa,la Gran Bretagna decise di unire le due Rhodesie al Nyasaland (attuale Malawi), per formare la Federazione della Rhodesia e del Nyasaland, nota anche col nome di Federazione Centrafricana. Quest'organo politico fu creato allo scopo di mediare tra il sistema dell'apartheid sudafricano e i governi socialisti dei Paesi africani appena divenuti indipendenti. I timori erano rivolti alla perdita di potere effettivo, perci\u00f2 i \"bianchi\" optarono per un abbandono dei regimi repressivi.\nI negoziati per la Federazione della Rhodesia e del Nyasaland iniziarono nel 1950. La capitale sarebbe stata Salisbury (odierna Harare), a riprova dell'importanza dello Zimbabwe dal punto di vista economico e politico.\nDetta unione termin\u00f2 formalmente il 31 dicembre 1963. Il suo collasso segu\u00ec l'emergere dei movimenti nazionalisti e indipendentisti africani, di pari passo con problemi demografici sviluppatisi nelle varie regioni dell'Africa Australe: i coloni europei erano stanziati nello Zimbabwe, mentre il Nyasaland conobbe un elevatissimo tasso di crescita della popolazione nera. Nel 1964, Rhodesia Settentrionale e Nyasaland divennero indipendenti con i rispettivi nomi di Zambia e Malawi. Lo Zimbabwe rest\u00f2 una colonia e mantenne il semplice nome di Rhodesia, fino all'insediamento di Ian Douglas Smith.\nIndipendenza della Rhodesia.\nIan Douglas Smith, Primo Ministro rhodesiano dal 1964, firm\u00f2 l'11 novembre 1965 una dichiarazione unilaterale di indipendenza dal Regno Unito, nota come UDI (dall'inglese \"Unilateral Declaration of Indipendence\"). Nel 1970, la Rhodesia Meridionale cambi\u00f2 quindi nome in Repubblica di Rhodesia.\nVerso la fine del 1965 avvennero i primi colloqui tra Smith e il Regno Unito. Successivamente, il leader rhodesiano affid\u00f2 l'organizzazione di una riunione di gabinetto a l segretario Gerald Clarke. Durante la riunione si decise di adottare la dichiarazione di indipendenza degli Stati Uniti (1776) come punto di riferimento. Il documento di indipendenza fu presentato al Parlamento rhodesiano la mattina dell'11 novembre. Lo stesso giorno, i colleghi di gabinetto di Smith votarono unanimemente a favore dell'indipendenza, nonostante le insistenze britanniche affinch\u00e9 i ministri desistessero. Solo undici dei quindici membri del suo governo, per\u00f2, firmarono l'UDI precedentemente stilata, nonostante il voto unanime.\nSmith, era non solo Primo Ministro, ma anche maggiore esponente del Fronte Rhodesiano, ossia il partito pi\u00f9 forte in carica e composto da soli bianchi. Nel maggio 1965, il Fronte Rhodesiano vinse di nuovo le elezioni generali. \nReazioni internazionali.\nIl 12 novembre, il Consiglio di Sicurezza delle Nazioni Unite adott\u00f2 la Risoluzione 216, che defin\u00ec l'UDI come \"fatta da una minoranza razzista\". Gli Stati membri dell'ONU furono invitati a non riconoscere n\u00e9 appoggiare il nuovo governo della Rhodesia. Tutti si attennero alla direttiva. Per la prima volta nella sua storia, l'ONU applic\u00f2 sanzioni economiche contro la Rhodesia. Si tratt\u00f2 di misure che ebbero solo un successo parziale, poich\u00e9 il commercio minerario rimase attivo.\nLa Rhodesia fu sostenuta dal Sudafrica, che ne riconobbe l'indipendenza e apr\u00ec a Salisbury una sede di rappresentanza diplomatica, fornendo armi e aiuti militari. Anche il Portogallo di Salazar, che allora controllava il Mozambico, riconobbe la Rhodesia e la sostenne economicamente garantendo libero accesso ai porti mozambicani.\nRepubblica della Rhodesia.\nL'Inghilterra, che considerava la Rhodesia una colonia ribelle, cerc\u00f2 di minarne l'autorit\u00e0 (senza per\u00f2 fare uso della forza). Per prima cosa, richiam\u00f2 l'Alto Commissario a Salisbury, John Barnes Johnston e cacci\u00f2 l'Alto Commissario rhodesiano Andrew Skeen. Sir Humphrey Gibbs, allora Governatore della Rhodesia per conto del Regno Unito, si rifiut\u00f2 di appoggiare il progetto di Smith, che mirava a fare dello Stato una repubblica indipendente nell'ambito del Commonwealth. Nel 1970, in seguito alla ferma opposizione della Regina nei confronti del suo ingresso nel Commonwealth, Smith fece nominare Presidente della Repubblica Clifford Dupont, gi\u00e0 Ministro degli Esteri ai tempi dell'UDI: nacque la Repubblica della Rhodesia. L'Inghilterra richiam\u00f2 allora Gibbs e la carica di Governatore fu abolita.\nGuerra civile.\nLa Rhodesia non si mantenne pacifica durante il processo di indipendenza e l'UDI del 1965 si colloc\u00f2 in un contesto bellico. Dal luglio 1964. al 1979 infuri\u00f2 una guerra civile tra colonizzatori e colonizzati. Entrambe le parti commisero atrocit\u00e0\nLa maggioranza nera non accettava affatto le politiche razziste di Smith e voleva liberarsi dal dominio straniero e ottenere pari diritti con i bianchi. Protagoniste della guerra civile furono le fazioni nere di Robert Mugabe e Joshua Nkomo, rispettivamente capi dei partiti ZANU (\"Zimbabwe African National Union\", fondato da Herbert Chitepo) e ZAPU (\"Zimbabwe African People's Union\", fondato da Nkomo stesso). Entrambi seguivano l'ideologia marxista e facevano parte del nazionalismo africano, che aveva gi\u00e0 ottenuto la decolonizzazione di numerosi Stati africani.\nLa prima fase della guerra dur\u00f2 dal 1964 al 1972. Nell'agosto 1964, Mugabe e Nkomo furono arrestati: il primo, imprigionato senza prove, fu liberato nel dicembre 1974. Diverse operazioni successive condussero all'arresto di molti guerriglieri. Tuttavia, la guerriglia non si ferm\u00f2 e continuarono gli scontri con le forze armate rhodesiane, sostenute dal Sudafrica. I ribelli lanciavano attacchi da basi in Zambia e Mozambico. Smith vinse le elezioni del 1970. La repressione rhodesiana diede notoriet\u00e0 alla causa dei ribelli. Verso la fine del 1971, i miliziani nazionalisti si allearono e condussero assieme la lotta armata e diedero vita all'Unione Nazionale Africana di Zimbabwe - Fronte Patriottico.\nIl 1974 fu l'anno della svolta. Una concomitanza di eventi favorirono la guerriglia indigena e misero a dura prova il Primo Ministro. In quello stesso anno cadde infatti il regime del successore di Salazar, Marcelo Caetano. La Rhodesia perse cos\u00ec il sostegno della dittatura portoghese e il Mozambico stesso divenne indipendente, sotto la guida di un governo locale favorevole ai ribelli dello Zimbabwe (guidato da Samora Machel). Machel revoc\u00f2 ogni aiuto economico alla Rhodesia. Nel frattempo, Mugabe fu scarcerato e la lotta armata riprese vigore. Anche il Sudafrica ritir\u00f2 il proprio appoggio, sconvolto da sommovimenti politici. La maggioranza nera ottenne numerosi appoggi esterni. Nel giugno 1979 ricevette assistenza militare da Cuba e Mozambico, che per\u00f2 sia Mugabe che Nkomo rifiutarono. Il Partito Comunista del Regno Unito support\u00f2 esplicitamente lo ZAPU. Ufficiali militari nordcoreani addestrarono militanti zimbabwesi all'uso di esplosivi e armi in un campo presso Pyongyang.. Dall'aprile 1979 circa 12.000 ribelli furono addestrati in Tanzania, Etiopia e Libia\nNonostante fosse rimasto l'ultimo Stato africano a sostenere l'apartheid, sfavorito sul piano locale e internazionale, Smith non rinunci\u00f2 al potere. Nel 1975, a Lusaka, Herbert Chitepo fu ucciso con un'autobomba dalla Central Intelligence Organization della Rhodesia. Tra il gennaio 1977 e il dicembre 1979 gli scontri si fecero sanguinosi. In questo periodo si concentra l'80% delle morti dovute alla guerra civile. I ribelli avanzarono grazie alla carenza di risorse della Rhodesia, che nonostante l'arretramento incontr\u00f2 il favore del suo elettorato, che non sostenne l'apertura nei confronti del Fronte Patriottico.\nIn risposta alla mancanza di dialogo, il vescovo della Chiesa Protestante Metodista, Abel Muzorewa, form\u00f2 l'United African National Council (UANC): partito moderato della maggioranza nera. Nazionalista come gli esponenti ZANU e ZAPU, Muzorewa aveva rinunciato alla violenza e perci\u00f2 fu indicato da Smith come interlocutore principale, ignorando Sithole, Mugabe e Nkomo. Molti ribelli del Fronte Patriottico decisero allora di abbandonare la lotta armata e riunirsi sotto l'egida dell'UANC allo scopo di partecipare ai negoziati, che si conclusero nello storico Internal Settlement. Tale trattato, stipulato tra Ian Smith e Abel Muzorewa all'inizio del 1978, condusse all'organizzazione delle libere elezioni per \"l'indipendenza\" della nazione. Nonostante questo esito, fino alla vigilia dell'indipendenza continu\u00f2 l'immigrazione dei bianchi.\nZimbabwe Rhodesia.\nAbbandonando la Dichiarazione Unilaterale di Indipendenza del 1965, in Rhodesia nacque una nuova identit\u00e0 statale, chiamata \"Zimbabwe Rhodesia\". Questo nome aveva un valore simbolico, poich\u00e9 rappresentava la fase di transizione dal periodo colonialista all'indipendenza vera e propria. L'esperienza dur\u00f2 poco. Si decise, di comune accordo tra le parti in causa, di ripristinare un temporaneo governo britannico, con il ritorno alla vecchia denominazione di \"Rhodesia Meridionale\"; in via temporanea fu ripristinata anche la carica di Governatore, assunta da Christopher Soames, nell'attesa delle libere elezioni.\nMuzorewa vinse le elezioni generali a suffragio universale e ricevette le consegne da Smith il 1\u00ba giugno 1979. Mugabe e Nkomo erano stati esclusi, assieme al Fronte Patriottico rimanente. La loro estromissione si risolse in un procedere delle ostilit\u00e0. Il governo inglese invit\u00f2 a Londra tutte le parti per discutere una soluzione che ponesse fine alla guerra civile. La conferenza cominci\u00f2 il 10 settembre 1979 e termin\u00f2 il 5 dicembre dello stesso anno. Si concluse con il Lancaster House Agreement, un accordo che pose fine al conflitto interno., che pot\u00e9 dirsi finito, e che stabil\u00ec nuove elezioni generali da indirsi agli inizi del 1980. La guerra civile aveva fatto circa 30.000 vittime. Con la denominazione di Zimbabwe, la nazione entr\u00f2 in una nuova fase storica."}
{"id": "1411648", "revid": "486946", "url": "https://it.wikipedia.org/wiki?curid=1411648", "title": "Museo Michelangiolesco", "text": ""}
{"id": "1411650", "revid": "78273", "url": "https://it.wikipedia.org/wiki?curid=1411650", "title": "Michelangiolo il Giovane", "text": ""}
{"id": "1411652", "revid": "115932166", "url": "https://it.wikipedia.org/wiki?curid=1411652", "title": "Casa degli Omenoni", "text": "La Casa degli Omenoni o Palazzo Leoni-Calchi \u00e8 un palazzo di Milano costruito intorno al 1565, situato nella odierna Via degli Omenoni, dietro la Chiesa di San Fedele. Il nome deriva dagli otto telamoni (\"omenoni\", ovvero \"omoni\", \"grandi uomini\") della facciata, scolpiti da Antonio Abondio.\nStoria.\nLa costruzione del palazzo si deve allo scultore e cesellatore aretino Leone Leoni, scultore imperiale al servizio di Carlo V d'Asburgo e Filippo II di Spagna. L'artista, nominato scultore della Zecca di Milano nel 1542, acquist\u00f2 la propriet\u00e0 nel 1549, e nel 1565 ne avvi\u00f2 la ristrutturazione, facendone l'abitazione propria e del figlio, Pompeo Leoni, anch'egli scultore.\nFurono entrambi celebri collezionisti e mercanti d'arte, e radunarono all'interno della casa una celebre ed eclettica collezione di arte antica e opere dei maggiori artisti del tempo, fra cui spiccavano opere di Tiziano e Correggio, la collezione dei disegni di Leonardo da Vinci ereditati dal suo allievo Francesco Melzi, calchi in gesso di statue classiche fra cui la statua equestre di Marco Aurelio del Campidoglio. Della collezione, successivamente dispersa, alcune opere confluirono poi all'Ambrosiana, fra cui il Codice Atlantico di Leonardo.\nVasari descrive il palazzo nel capitolo delle \"Vite\" dedicato a Leone Leoni, narrando come\nDescrizione.\nLa facciata \u00e8 composta da due ordini e da un attico, di epoca posteriore, ed \u00e8 scandita verticalmente in sette scomparti. Al piano terreno sono ripartiti dagli otto colossali telamoni in pietra, rappresentanti barbari sconfitti ispirati alla statuaria della Roma classica. Al di sopra delle teste dei barbari sono indicate le stirpi alle quali appartengono: Svevo, Quado, Adiabene, Parto, Sarmata e Marcomanno. Ad essi sono alternate due finestre dal timpano spezzato, e altre due finestre ad arco, aperte successivamente in luogo delle nicchie che vi si trovavano precedentemente. Al piano nobile colonne incassate di ordine ionico si alternano a nicchie e finestre cui nell'Ottocento furono aggiunti i balconcini.\nNello scomparto centrale del fregio che corre sotto la gronda, il rilievo con \"la Calunnia sbranata dai leoni\" allude al casato dei proprietari.\nNell'interno, restaurato dal Portaluppi nel 1929, il cortile \u00e8 a pianta rettangolare, con tre ali porticate e fregio di metope e triglifi."}
{"id": "1411653", "revid": "253269", "url": "https://it.wikipedia.org/wiki?curid=1411653", "title": "Io sono il Tenebroso", "text": "Io sono il Tenebroso (titolo in lingua originale \"Sans feu ni lieu\") \u00e8 un romanzo giallo del 1997 della scrittrice francese Fred Vargas. Il titolo italiano \u00e8 una citazione della poesia \"El Desdichado\" di G\u00e9rard de Nerval, poeta ottocentesco.\nIl romanzo \u00e8 stato pubblicato per la prima volta nel 1997 in Francia presso l'editore \"Hamy\", tradotto e pubblicato in Italia nel 2003 da Einaudi. Nel 2006, sempre per Einuadi, \u00e8 stata pubblicata una nuova edizione nella collana \"Stile libero Noir - Big\".\nDopo \"Chi \u00e8 morto alzi la mano\" e \"Un po' pi\u00f9 in l\u00e0 sulla destra\", tornano quattro dei personaggi principali dei romanzi di Vargas: i tre \"Evangelisti\", Marc Vandoosler, Lucien Devernois, Mathias Delamarre e il vecchio zio di Marc, Armand Vandoosler, che vivono insieme in una casa fatiscente (la \"topaia\"), per dividerne l'affitto: Marc, Lucien e Mathias, di professione storici e ricercatori (background professionale anche di Fred Vargas), non riescono ad arrivare a fine mese con i proventi del loro mestiere e perci\u00f2 sono costretti a fare lavoretti occasionali e a vivere in una pseudo-comune.\nTrama.\nDue donne vengono trovate morte, uccise dalla stessa mano, con le stesse modalit\u00e0. I sospetti cadono su un ritardato, Cl\u00e8ment Vauquer, un ragazzo talmente ingenuo da fare tutto quello che una misteriosa voce al telefono gli ordina, senza fare domande, e senza accorgersi della fossa che sta scavando con le sue stesse mani. Fino a quando scopre che tutta la polizia di Parigi \u00e8 sulle sue tracce e lo accusa di aver ucciso le due donne. \nL'unica a non credere alla sua colpevolezza \u00e8 la vecchia Marthe, un'ex prostituta che aveva preso Cl\u00e8ment bambino sotto la sua ala, e far\u00e0 di tutto per dimostrare l'innocenza del suo bambolotto. Marthe si rivolge a Ludwig Kehlweiler, detto il \"Tedesco\", un ex dipendente del ministero che decide di occuparsi delle indagini e chiede ai tre \"Evangelisti\" di ospitare Cl\u00e8ment alla \"topaia\".\nVoci correlate.\nAltri romanzi di Vargas con protagonisti gli \"evangelisti\":"}
{"id": "1411657", "revid": "46291", "url": "https://it.wikipedia.org/wiki?curid=1411657", "title": "Convolvulus", "text": "Convolvulus \u00e8 un genere di piante appartenente alla famiglia delle Convolvulaceae, che comprende circa 250 specie note comunemente col nome di convolvoli."}
{"id": "1411658", "revid": "614400", "url": "https://it.wikipedia.org/wiki?curid=1411658", "title": "Jonathan Lear", "text": "\u00c8 professore del Dipartimento di Filosofia dell'Universit\u00e0 di Chicago e presso il \"Committee on Social Thought\" della stessa Universit\u00e0. \u00c8 membro della International Psychoanalytical Association.\nBiografia.\nNato negli Stati Uniti, si \u00e8 formato nelle Universit\u00e0 di Yale (USA), di Cambridge in Inghilterra e Rockefeller (USA), dove ha ricevuto il Dottorato in Filosofia, con una dissertazione sulla Logica di Aristotele, nel 1978. Dal 1979 al 1985 \u00e8 tornato all'Universit\u00e0 di Cambridge come professore. In seguito ha insegnato a Yale (1985-1996) e, infine, a Chicago (dal 1996 ad oggi). Ha inoltre seguito il training psicoanalitico presso il \"Western New England Institute for Psychoanalysis\", conseguendo la qualifica professionale di psicoanalista nel 1995.\nOpere.\nQuasi tutte le sue opere si occupano dei rapporti tra Psicoanalisi e Filosofia, da Socrate ai nostri giorni. \nPensiero.\nUna delle linee principali della sua ricerca consiste nell'indagare i rapporti tra filosofia e psicoanalisi, che a suo parere condividono la stessa domanda fondamentale gi\u00e0 posta nell'antichit\u00e0 da Socrate: \"Come si dovrebbe vivere?\". Lo psicoanalista pone maggiormente l'accento sul soggetto singolare (\"Come dovrei vivere io?\"). Il filosofo lo pone maggiormente sulla soggettivit\u00e0 plurale (\"Come dovremmo vivere noi?\"). Tuttavia Lear ritiene che i due punti di vista siano dialetticamente interconnessi.\nUn'altra linea di ricerca lo conduce a ridefinire le \"professioni\" dello psicoanalista e del filosofo. Lear ritiene che esse siano entrambe, non tanto professioni, nel senso difensivo e, si direbbe, corporativo del termine, quanto piuttosto \"forme di vita\" impegnate a vivere apertamente, ispirate alla ricerca di risposte non scontate. \nUna terza linea di ricerca mira a ridefinire, con l'apporto della filosofia, l'effetto terapeutico della psicoanalisi, perfezionando il concetto e la pratica di una terapia concettuale, fondata soprattutto sull'ironia. Essa va intesa, sulla scorta del pensiero di Kierkegaard, come capacit\u00e0 di interrogarsi senza sosta, socraticamente, sul \"che cosa\" di tutto ci\u00f2 che siamo e facciamo. In questo senso l'ironia \u00e8 la strada maestra per ritrovare l'autenticit\u00e0.\nFonti.\nUniversit\u00e0 di Chicago - Staff del Dipartimento di Filosofia "}
{"id": "1411659", "revid": "1782831", "url": "https://it.wikipedia.org/wiki?curid=1411659", "title": "Mare Serenitatis", "text": "Il mare della Serenit\u00e0 (in latino \"Mare Serenitatis\") \u00e8 un mare lunare che si trova sul lato visibile della Luna, a est del mare Imbrium.\nDescrizione.\nIl mare della Serenit\u00e0 si trova all'interno del bacino Serenitatis, la cui formazione risale al periodo Nettariano, il materiale che lo circonda risale all'Imbriano inferiore mentre il materiale all'interno risale all'Imbriano superiore. Il mare di basalto ricopre la maggior parte del bacino e straripa a nord-est nel Lacus Somniorum.\nLa caratteristica maggiormente degna di nota \u00e8 il cratere Posidonius che si trova al bordo nord-est del mare, a sud del Lacus Somniorum. L'anello montuoso orientale \u00e8 piuttosto indefinito, ad eccezione del Montes Haemus.\nSerenitatis \u00e8 connesso con il mare Tranquillitatis a sud-est e confina con il mare Vaporum a sud-ovest.\nIl mare \u00e8 un esempio di concentrazione di massa, una regione a gravit\u00e0 anomala sulla Luna.\nSia la sonda Luna 21 che l'Apollo 17 hanno allunato vicino al bordo orientale del mare Serenitatis, nell'area del Montes Taurus."}
{"id": "1411661", "revid": "27406", "url": "https://it.wikipedia.org/wiki?curid=1411661", "title": "Santa Maria (frazione)", "text": ""}
{"id": "1411662", "revid": "3323", "url": "https://it.wikipedia.org/wiki?curid=1411662", "title": "Domenica Bert\u00e9", "text": ""}
{"id": "1411663", "revid": "268111", "url": "https://it.wikipedia.org/wiki?curid=1411663", "title": "Livezile", "text": "Il toponimo Livezile pu\u00f2 riferirsi a diverse localit\u00e0 della Romania:"}
{"id": "1411668", "revid": "452415", "url": "https://it.wikipedia.org/wiki?curid=1411668", "title": "Rudolf Ludwig M\u00f6ssbauer", "text": "M\u00f6ssbauer \u00e8 noto per i suoi studi sui raggi gamma generati dalle transizioni nucleari. Studi\u00f2 fisica al Politecnico di Monaco (TUM) ed ottenne il Ph.D con Heinz Maier-Leibnitz. Assieme allo statunitense Robert Hofstadter vinse il Premio Nobel per la fisica nel 1961 per la sua scoperta del 1957 dell'effetto M\u00f6ssbauer, una ricerca che aveva condotto come studente al dipartimento di fisica dell'Istituto per le Ricerche Mediche Max Planck di Heidelberg.\nInsegnamento.\nNel 1961 divenne docente al California Institute of Technology. Dopo soli tre mesi il dipartimento di fisica dell'Universit\u00e0 tecnica di Monaco (TUM) lo convinse ad assumervi una cattedra.\nM\u00f6ssbauer \u00e8 stato un eccellente insegnante. Fra le diverse attivit\u00e0 didattiche, ha tenuto numerosi corsi su argomenti quali: la fisica del neutrino, le oscillazioni del neutrino, la teoria dell'unificazione delle forze elettromagnetica e debole o l'interazione dei fotoni e dei neutroni con la materia.\nDiceva ai suoi studenti:\nDal 1972 Rudolf M\u00f6ssbauer ha diretto l'Institut Laue-Langevin di Grenoble, un istituto internazionale di ricerca sui neutroni."}
{"id": "1411671", "revid": "24823", "url": "https://it.wikipedia.org/wiki?curid=1411671", "title": "Rudolf M\u00f6ssbauer", "text": ""}
{"id": "1411672", "revid": "24823", "url": "https://it.wikipedia.org/wiki?curid=1411672", "title": "Rudolf Ludwig Moessbauer", "text": ""}
{"id": "1411675", "revid": "345405", "url": "https://it.wikipedia.org/wiki?curid=1411675", "title": "Zagra", "text": "Il toponimo Zagra pu\u00f2 riferirsi a diverse localit\u00e0:"}
{"id": "1411682", "revid": "80598", "url": "https://it.wikipedia.org/wiki?curid=1411682", "title": "EMI italiana", "text": ""}
{"id": "1411695", "revid": "834", "url": "https://it.wikipedia.org/wiki?curid=1411695", "title": "Thomas Fogdoe", "text": ""}
{"id": "1411696", "revid": "399", "url": "https://it.wikipedia.org/wiki?curid=1411696", "title": "Cileni", "text": ""}
{"id": "1411697", "revid": "79227", "url": "https://it.wikipedia.org/wiki?curid=1411697", "title": "La Paz (Bassa California del Sud)", "text": "La Paz \u00e8 una citt\u00e0 messicana, capitale dello stato della Bassa California del Sud e capoluogo dell'omonimo comune. Conta abitanti secondo il censimento del 2015. Il suo porto si affaccia sul Golfo di California.\nOrigine del nome.\nSebasti\u00e1n Vizca\u00edno diede il nome alla citt\u00e0 e al porto durante il suo viaggio nella penisola della Bassa California avvenuto tra giugno e novembre del 1596; stabil\u00ec un primo insediamento nella baia a cui diede il nome di \"Bah\u00eda de La Paz\" (Baia della pace).\nEconomia.\nTurismo.\nLa Paz \u00e8 una citt\u00e0 con vocazione fortemente turistica e con ambizioni di crescita sul piano statale. Anche se \u00e8 gi\u00e0 la capitale della Bassa California del Sud vede fortemente contrapposta la turisticissima Cabo San Lucas dalla quale per\u00f2 si vorrebbe differenziare (almeno questo \u00e8 quanto si evince da tutti i discorsi ufficiali del governatore e dai vari addetti del settore turistico) creando una piccola oasi di turismo di alto livello al quale offrire servizi qualitativi ed esclusivi anche da un punto di vista ecologico.\nUna delle ricchezze turistiche \u00e8 rappresentata proprio dal mare di Cortez (definito a suo tempo come \"l'acquario del mondo\" da Jacques Cousteau) che offre una ricchezza di fauna marina notevole.\nInfrastrutture e trasporti.\nAeroporti.\nGnral. Manuel M\u00e1rquez de Le\u00f3n (Cod. IATA: LAP)"}
{"id": "1411699", "revid": "183483", "url": "https://it.wikipedia.org/wiki?curid=1411699", "title": "Beta Librae", "text": "Beta Librae (\u03b2 Lib / \u03b2 Librae) \u00e8 la stella pi\u00f9 luminosa della costellazione della Bilancia. \u00c8 conosciuta con il nome di Zuben Eschamali ed anche con il nome latino Lanx Australis. Zuben Eschamali deriva della frase araba \u0627\u0644\u0632\u0628\u0646 \u0627\u0644\u0634\u0645\u0627\u0644\u064a\u0629 (\"Al Zuban al Shamaliyyah\") che significa \"la chela del nord\".\nOsservazione.\nSi tratta di una stella situata nell'emisfero celeste australe, ma molto in prossimit\u00e0 dell'equatore celeste; ci\u00f2 comporta che possa essere osservata da tutte le regioni abitate della Terra senza alcuna difficolt\u00e0 e che sia invisibile soltanto molto oltre il circolo polare artico. Nell'emisfero sud invece appare circumpolare solo nelle aree pi\u00f9 interne del continente antartico. La sua magnitudine pari a 2,6 fa s\u00ec che possa essere scorta senza difficolt\u00e0 anche dai centri urbani di medie dimensioni.\nIl periodo migliore per la sua osservazione nel cielo serale ricade nei mesi compresi fra maggio e settembre; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste.\nStoria delle osservazioni.\nSecondo quanto riportato da Eratostene da Cirene Beta Librae risultava, ai suoi tempi, pi\u00f9 luminosa della vicina Antares. Tolomeo, tre secoli e mezzo dopo, riport\u00f2 che la luminosit\u00e0 tra le due stelle fosse identica. La discrepanza potrebbe essere dovuta all'aumento di luminosit\u00e0 di Antares, ma ci\u00f2 non pu\u00f2 essere affermato con sicurezza. Non si pu\u00f2 escludere che la causa sia dovuta a Beta Librae, dal momento che quest'ultima \u00e8 una stella variabile.\nCaratteristiche.\nBeta Librae \u00e8 una stella di sequenza principale di classe spettrale B8 di magnitudine apparente pari a 2.7. Si trova ad una distanza di circa 185 anni luce della Terra ed \u00e8 400 volte pi\u00f9 luminosa del Sole. Ha una temperatura superficiale di circa 12\u00a0000 kelvin. Beta Librae ruota molto rapidamente su se stessa, a 230\u00a0km/s, ovvero oltre 100 volte pi\u00f9 velocemente del sole. Curiosamente Beta Librae \u00e8 l'unica stella visibile ad occhio nudo ad essere descritta talvolta di colore verde.\n\u00c8 soggetta a piccole variazioni periodiche di magnitudine, le quali fanno sospettare la presenza di una compagna non osservabile dalla Terra."}
{"id": "1411700", "revid": "916580", "url": "https://it.wikipedia.org/wiki?curid=1411700", "title": "Beclean", "text": ""}
{"id": "1411702", "revid": "486946", "url": "https://it.wikipedia.org/wiki?curid=1411702", "title": "Neopard", "text": ""}
{"id": "1411706", "revid": "287204", "url": "https://it.wikipedia.org/wiki?curid=1411706", "title": "Sammarinesi", "text": ""}
{"id": "1411710", "revid": "133248", "url": "https://it.wikipedia.org/wiki?curid=1411710", "title": "Brani\u0219tea", "text": ""}
{"id": "1411713", "revid": "39900", "url": "https://it.wikipedia.org/wiki?curid=1411713", "title": "Zuben Eschamali", "text": ""}
{"id": "1411714", "revid": "10873", "url": "https://it.wikipedia.org/wiki?curid=1411714", "title": "CSI (Hardware)", "text": ""}
{"id": "1411715", "revid": "295049", "url": "https://it.wikipedia.org/wiki?curid=1411715", "title": "Fortezza di Lucera", "text": "La Fortezza svevo-angioina di Lucera, detta anche \"Castello di Lucera\", \u00e8 una storica struttura militare risalente al XIII secolo, edificata in et\u00e0 federiciana e angioina, nonch\u00e9 uno dei simboli della citt\u00e0 di Lucera. Posta sulla sommit\u00e0 piana di Colle Albano, domina il Tavoliere delle Puglie.\nAttorno al 1233, Federico II fece edificare il suo \"Palatium\", al quale Carlo I d'Angi\u00f2 affianc\u00f2 la maestosa Fortezza, terminata nel 1283, adibita a cittadella.\nL'intera area costituisce zona archeologica. Sono infatti visibili tracce di epoche diverse: capanne neolitiche, ruderi del periodo romano, paleocristiano, svevo e angioino.\nStoria.\nOrigini.\nNel corso dei secoli, la sommit\u00e0 di Colle Albano \u00e8 sempre stata considerata una posizione strategica, per la sua dominazione sul Tavoliere di Puglia e la sua difesa per tre lati da ripide pareti a strapiombo.\nLa collina fu abitata fin dal III millennio a.C.: ricerche archeologiche, effettuate nel 1964, hanno acclarato la presenza di un insediamento neolitico.\nAl periodo dauno sono datate alcune ceramiche, che documentano l'occupazione dei sito nell'et\u00e0 del bronzo. Nell'Ottocento fu ritrovato il \"carrello di Lucera\", un gruppo di bronzetti con figure umane ed animali che compongono probabilmente una scena rituale, datato all'VIII secolo a.C. ed appartenente forse in origine ad un corredo funerario. I bronzetti, inizialmente inseriti nella collezione privata del lucerino Onofrio Bonghi, sono in seguito passati quasi tutti presso l'Ashmolean Museum di Oxford.\nLuogo dell'acropoli della Lucera romana, di cui oggi si conservano alcuni resti archeologici nella zona adiacente alla Torre della Leonessa, diviene in seguito luogo di culto cristiano: sono infatti documentati i resti di una basilica paleocristiana.\nIl \"Palatium\".\nDal 1223 in poi, Federico II fa deportare i Saraceni di Sicilia a Lucera, che diviene quindi un importante insediamento musulmano. Dopo il 1233, l'imperatore fa edificare su colle Albano il suo Palatium. Purtroppo non esiste nessun documento che ne attesti l'inizio o la fine dei lavori.\nLa struttura originaria presentava una forma a torre con quattro ali disposte attorno ad un cortile quadrato. In una descrizione di epoca moderna, vengono descritti alcuni dettagli dell'edficio superstite da cui si apprende la presenza di ben 32 stanze su due piani, con delle torrette minori a ciascun angolo del quadrilatero.\nSul cortile si affacciavano ampi portali e, grazie alla testimonianza di incisioni sempre di epoca moderna, sia le finestre che le aperture avevano decorazioni e fregi di stampo arabo-normanno. All'apice del cortile, in un interessante gioco di archi ogivali disposti ai quattro angoli, la struttura assumeva una forma ottagonale. Gli interni erano ricoperti di breccia corallina, materlale utilizzato anche a Castel del Monte. Nel cortile del Palatium, vi \u00e8 la presenza di un pozzo.\nLa base quadrangolare, il basamento troncopiramidale, tuttora visibile, risulta dai progetti posteriori dei Francesi, e non presenta accessi al livello della strada, per cui ci si \u00e8 posti il problema di come fosse possibile l'ingresso. \u00c8 stato supposto che l'ingresso fosse reso possibile dalla presenza di scale calate dall'alto, mentre un'ipotesi pi\u00f9 suggestiva (avvalorata dal ritrovamento di gallerie sotterranee nei pressi del castello) propone come via di accesso un ingresso sotterraneo. L'assenza di un portone, comunque, \u00e8 significativa dell'importanza strategica del castello, che in questo modo risultava pi\u00f9 difficile da espugnare.\nSotto Corrado IV di Svevia, comandante della fortezza fu Giovanni Moro, gi\u00e0 servitore di Federico.\nVi trov\u00f2 rifugio Manfredi di Svevia nel 1254 in cui trov\u00f2 la \"camere\" di suo fratello Corrado, di Giovanni Moro, e del marchese Ottone di Hohenburg. Da una finestra del \"palatium\" tenne un importante discorso alla citt\u00e0 in cui esponeva le sue ragioni nell'ambito delle lotte con il papato.\nNel 1266 vi si rifugiarono la regina Elena Ducas, moglie di Manfredi, con i suoi figli, prima della famosa battaglia di Benevento. Venuti a sapere della disfatta sveva, scapparono verso Trani ma furono arrestati e imprigionati.\nA partire dal 1268 fino al 27 agosto del 1269, Carlo I d'Angi\u00f2 pose l'assedio di Lucera, concluso con la presa per fame della citt\u00e0 saracena.\nProbabilmente \u00e8 da ricondurre al periodo successivo alla conquista angioina la costruzione della \"maczia\" trapezoidale edificata per proteggere la struttura e trasformarla in un vero e proprio \"castrum\".\nLa fortezza.\nTra il settembre 1269 e il 1283, Carlo I d'Angi\u00f2 fa realizzare, in due fasi di programma, la maestosa fortezza, con una cinta muraria di circa 900 metri di perimetro, inglobando al suo interno il Palatium di Federico II.\nLa nascita del presidio militare vede la presenza di architetti, quali Pierre d'Angicourt e Riccardo da Foggia. Alla fabbrica lavorarono anche Pierre de Chaulnes e, nel 1275, anche Nicola di Bartolomeo da Foggia.\nAll'interno della Fortezza, venne realizzata una cittadella militare, con l'arrivo di famiglie provenzali, e l'edificazione di case, caserme, una cisterna e una chiesa gotica, composta da un'ala rettangolare e da un'abside semi-esagonale. Come materiale di costruzione, vennero utilizzati anche i resti delle costruzioni romane ancora presenti nella zona. La cittadella cristiana si contrappose all'insediamento musulmano.\nTra il 15 ed il 24 agosto del 1300, la colonia saracena di Lucera venne annientata per volont\u00e0 di Carlo II d'Angi\u00f2.\nA seguito di ci\u00f2, inizi\u00f2 il declino della fortezza, che venne progressivamente abbandonata.\nNel XVIII secolo, le costruzioni all'interno della fortezza vennero demolite e, assieme a parti del Palatium federiciano, i materiali di risulta vennero utilizzati per la costruzione di edifici nel centro storico di Lucera: in particolare del Palazzo di Giustizia e della chiesa e convento di Santa Maria del Carmine. Si pens\u00f2 persino di vendere l'intera area come cava di materiale da costruzione ma non vi furono acquirenti interessati.\nNel XIX secolo iniziarono i primi restauri della fortezza e nel 1871 venne dichiarata Monumento nazionale.\nAgli inizi del XX secolo lo storico Eduard Sthamer ha raccolto in un'unica pubblicazione tutti i documenti svevi sul palazzo di Federico II e angioini sulla fortezza di Carlo I d'Angi\u00f2.\nNel 2000 viene inaugurato il ponte sul fossato, nel punto in cui originariamente era presente il ponte levatoio. Ci\u00f2 ha permesso di accedere alla struttura direttamente da Porta Lucera, dopo secoli in cui l'accesso era consentito solo da Porta Castel Fiorentino.\nNegli ultimi anni, si \u00e8 assistito al peggioramento dello stato di conservazione del sito, con varie parti della cinta muraria a rischio crolli.\nDopo anni di attesa, nel 2016 la Regione Puglia ha stanziato per il dissesto idrogeologico del versante collinare 3 milioni di euro mentre, nel 2017, il Ministero dei beni e delle attivit\u00e0 culturali e del turismo ha stanziato 2 milioni di euro per il restauro e la valorizzazione della Fortezza svevo-angioina.\nStruttura.\nLa cinta muraria irregolare che cinge l'intera collina su cui sorge la fortezza \u00e8 lunga 900 metri, per un'altezza di 13 metri, e si compone anche di 13 torri quadrate, 2 bastioni pentagonali, 7 contrafforti e 2 torri cilindriche angolari: la Torre \"della Leonessa\" (su una delle mensole della Torre residuano le tracce delle zampe anteriori e posteriori di un leone/leonessa con funzione di doccione per le acque piovane, da qui verosimilmente l'appellativo di Torre della Leonessa), (o per tradizione popolare \"della Regina\"), merlata, alta 25 metri e larga 14, e la Torre \"del Leone\" (o per tradizione popolare \"del Re\"), alta 15 metri e larga 8.\nL'accesso alla fortezza \u00e8 consentito da quattro porte: Porta Lucera, Porta Troia, Porta Guardiola e Porta Castel Fiorentino.\nLa fortificazione racchiudeva una vera e propria cittadella militare, contenente gli alloggiamenti, una cappella, una cisterna per la raccolta d'acqua e il ponte sul fossato, realizzato in epoca angioina. La cisterna circolare \u00e8 posta al di sotto dell'area fra la Torre del Leone e Porta Lucera; profonda 14 metri, garantiva la riserva idrica della fortezza.\nMedia.\nNella Fortezza Svevo-Angioina sono state girate alcune scene del film \"Il soldato di ventura\" (1976) di Pasquale Festa Campanile."}
{"id": "1411716", "revid": "729019", "url": "https://it.wikipedia.org/wiki?curid=1411716", "title": "NGC 7086", "text": "NGC 7086 \u00e8 un ammasso aperto visibile nella costellazione del Cigno.\nOsservazione.\nSi trova sull'equatore galattico, 3,5 gradi a NW della stella , in un campo stellare che appare a tratti fortemente oscurato da polveri interstellari; \u00e8 un oggetto di piccole dimensioni apparenti, formato da componenti invisibili ad un binocolo. Le sue stelle pi\u00f9 luminose sono di magnitudine 11 e formano un addensamento ben evidente anche con un piccolo telescopio; con diametri superiori ai 150mm sono evidenti decine di stelle fino alla magnitudine 13. L'ammasso appare dominato da una stella rossa, non appartenente ad esso.\nLa declinazione fortemente settentrionale di quest'ammasso favorisce notevolmente gli osservatori dell'emisfero nord; dalle regioni boreali si presenta estremamente alto nel cielo nelle notti d'estate, mentre dall'emisfero australe resta piuttosto basso e non \u00e8 osservabile dalle latitudini troppo lontane dalla zona tropicale. Il periodo migliore per la sua osservazione nel cielo serale \u00e8 quello compreso fra giugno e novembre.\nStoria delle osservazioni.\nNGC 7086 venne individuato per la prima volta da William Herschel nel 1788, assieme a numerosi altri oggetti circostanti, attraverso il suo telescopio riflettore da 18,7\u00a0pollici; suo figlio John Herschel lo inser\u00ec nel General Catalogue of Nebulae and Clusters col numero 2124.\nCaratteristiche.\nNGC 7086 \u00e8 un ammasso poco appariscente situato sul Braccio di Orione alla distanza di circa 1442\u00a0parsec (4700 anni luce); la regione galattica a cui appartiene \u00e8 dominata dalla presenza della grande regione di formazione stellare di Cygnus X, in cui si stanno generando diversi gruppi di stelle di grande massa. A questa distanza, le sue dimensioni apparenti corrispondono a un diametro reale di circa 2,2\u00a0parsec.\nStudi fotometrici hanno permesso di individuare inizialmente una settantina di stelle come membri effettivi dell'ammasso, cui si aggiungono 20 stelle la cui appartenenza \u00e8 dubbia; estendendo gli studi alle stelle di piccola massa, si \u00e8 arrivati a un totale di circa 210 componenti. La massa totale di tutte queste componenti si aggira sulle 330\u00a0M\u2299. Ricerche finalizzate all'individuazione di pianeti extrasolari tramite il metodo del transito non hanno dato esito positivo, ma hanno permesso di individuare cinque stelle variabili, quattro delle quali di tipo a eclisse."}
{"id": "1411718", "revid": "133248", "url": "https://it.wikipedia.org/wiki?curid=1411718", "title": "Bude\u0219ti", "text": ""}
{"id": "1411719", "revid": "599013", "url": "https://it.wikipedia.org/wiki?curid=1411719", "title": "San Caprasio", "text": ""}
{"id": "1411721", "revid": "345405", "url": "https://it.wikipedia.org/wiki?curid=1411721", "title": "Cetate", "text": "Il toponimo Cetate (in romeno \"Cittadella\") pu\u00f2 riferirsi a diverse localit\u00e0 della Romania:"}
{"id": "1411726", "revid": "268111", "url": "https://it.wikipedia.org/wiki?curid=1411726", "title": "Ciceu", "text": ""}
{"id": "1411730", "revid": "878088", "url": "https://it.wikipedia.org/wiki?curid=1411730", "title": "Co\u0219buc (disambigua)", "text": ""}
{"id": "1411733", "revid": "547034", "url": "https://it.wikipedia.org/wiki?curid=1411733", "title": "Quite Interesting", "text": "Q.I. (Quite Interesting) \u00e8 un programma televisivo britannico, in onda dal 2003 sui canali BBC, creato da John Lloyd, gi\u00e0 produttore della serie Blackadder, e presentato da Stephen Fry dal 2003 al 2016 e da Sandi Toksvig dal 2016 in poi. Si tratta di una parodia di quiz che abbina intelligenza, cultura e umorismo.\nOgni stagione ha come tema una lettera dell'alfabeto: gli episodi della prima serie sono incentrati su argomenti la cui lettera iniziale \u00e8 la A (\"Adam\", \"Astronomy\", \"Aquatic Animals\" ecc.), quelli della seconda serie sulla lettera B (\"Blue\", \"Birds\", \"Bombs\", ecc.) e cos\u00ec via. \nAl gioco partecipano quattro concorrenti (\"panelists\"), solitamente comici e attori, anche se in alcuni episodi sono intervenuti personaggi popolari di altra estrazione, come il fisico Brian Cox. Uno dei quattro concorrenti \u00e8 ospite fisso della trasmissione, l'attore e comico Alan Davies, che siede alla destra del presentatore. \nLe domande poste ai concorrenti vengono preparate da un team di ricercatori (\"the QI Elves\", gli elfi di QI) e sono spesso fuorvianti, oscure e comunque molto difficili. Stephen Fry, nell'episodio pilota (mai andato in onda), ha introdotto il concetto alla base del programma: \"[...] Uno show dove le risposte sono molto pi\u00f9 interessanti delle domande, ma le domande sono completamente impossibili. Dato che non mi aspetto che alcuno dei concorrenti dia la risposta esatta, assegner\u00f2 dei punti solo in base a quanto io trovi le loro risposte interessanti, senza considerare se siano corrette o anche solo pertinenti\". Punti possono anche essere sottratti ad un concorrente, se le risposte sono banalmente sbagliate o riflettono erronei luoghi comuni.\nOrigine del nome.\nCome affermato dallo stesso John Lloyd, il titolo della trasmissione voleva richiamare, per paronomasia, la sigla I.Q., cio\u00e8 quoziente d'intelligenza, combinandola con la frase di uso comune \"That's quite interesting\", che commenta la scoperta di un fatto ignoto e curioso . Il nome \u00e8 azzeccato, se si riflette sul tipo di domande che vengono poste agli ospiti dello show. \nStruttura del gioco.\nOgni puntata viene registrata in uno studio televisivo dinanzi ad un pubblico; dalle due ore dello spettacolo dal vivo viene editata la versione classica del programma, che dura circa 30 minuti, nonch\u00e9 delle versioni XL (45 minuti) e XS (15 minuti) trasmesse in replica o su altri canali. \nDopo il saluto del presentatore al pubblico, vengono presentati gli ospiti. Si procede poi alla prova pulsanti: il suono di ciascuno di questi richiama il tema della puntata (ad esempio l'ingegneria, l'elettricit\u00e0...). Il pulsante di Alan Davies, che viene schiacciato per ultimo, emette un rumore buffo e stona sempre con quello degli altri tre.\nSi procede poi ad un primo round di domande. Alle risposte dei concorrenti fanno seguito battute umoristiche e simpatiche divagazioni. Gli stessi Fry e Toksvig sono attori e comici di levatura e contribuiscono in modo determinante alla godibilit\u00e0 delle discussioni. \nAlcune risposte, particolarmente prevedibili e sbagliate, vengono segnalate con una sirena e appaiono sugli schermi posti dietro i concorrenti. Capita spesso che a cadere in questi \"tranelli\" sia Alan Davies.\nI \"QI Elves\" seguono in diretta il programma, fornendo informazioni o smentendo affermazioni dei concorrenti in tempo reale. Pu\u00f2 anche succedere che dei telespettatori scrivano alla redazione del programma facendo presenti errori e incongruenze; famoso l'episodio in cui al comico Dara \u00d3 Briain vennero sottratti dei punti per via di una domanda posta in una stagione precedente e la cui risposta, ritenuta corretta all'epoca, \u00e8 stata poi rettificata da un telespettatore.\nGli ultimi dieci minuti dello show sono riservati alla sezione chiamata \"General Ignorance\" (trad: ignoranza generale, chiaro riferimento alle domande di cultura generale). \u00c8 proprio in questa fase che i concorrenti commettono pi\u00f9 errori. Alla fine, il presentatore legge i punteggi e determina la classifica proclamando il vincitore della puntata.\nVersioni e pubblicazioni.\nIl programma originale viene trasmesso in quasi tutti i paesi anglofoni, e sono state prodotte versioni del format in Olanda, Repubblica Ceca, Svezia e Danimarca. Diverse stagioni del programma originale sono disponibili su DVD e fanno parte del palinsesto di alcune piattaforme streaming.\nNel 2005 e nel 2007 la Warner Home Video ha pubblicato due DVD interattivi: \"QI: A Quite Interesting Game\" e \"QI: Strictly Come Duncing.\"\nNel 2006 l'autore del programma John Lloyd e il responsabile delle ricerche John Mitchinson hanno scritto il libro \"The book of general ignorance\", pubblicato da Faber and Faber in cui affrontano umoristicamente le tematiche su cui QI si basa, incluse le pi\u00f9 popolari credenze fallaci. Ad esso hanno fatto seguito diversi altri contributi, di cui solo due (\"Il libro dell'ignoranza\" e \"Il libro dell'ignoranza sugli animali\", entrambi pubblicati da Einaudi) tradotti in italiano.\nRiconoscimenti.\nQI ha ottenuto molte candidature ai BAFTA, ai British Comedy Awards e ad altri concorsi nazionali, sia per il programma nel suo complesso sia per il contributo di Stephen Fry. Ha ricevuto, fra gli altri, il premio della British Comedy Guide per miglior programma a quiz nel 2006 e nel 2007, il premio della Royal Television Society per miglior programma di intrattenimento nel 2008 e il Comedy.co.uk Award per miglior programma a quiz nel 2012."}
{"id": "1411737", "revid": "438678", "url": "https://it.wikipedia.org/wiki?curid=1411737", "title": "Rugby negli anni 1870", "text": ""}
{"id": "1411740", "revid": "767487", "url": "https://it.wikipedia.org/wiki?curid=1411740", "title": "Repo! The Genetic Opera", "text": "Repo! The Genetic Opera \u00e8 un film musical horror diretto da Darren Lynn Bousman, basato sull'omonimo spettacolo teatrale di Darren Smith e Terrance Zdunich.\nLe riprese sono iniziate nel settembre 2007 a Toronto, in Canada e il film \u00e8 stato ultimato a fine marzo del 2008. L'uscita nelle sale americane, inizialmente prevista per il 25 aprile e poi per l'8 agosto 2008, \u00e8 stata spostata al 7 novembre 2008. L'uscita del film in DVD \u00e8 prevista nel gennaio 2009. Originariamente il regista Lynn Bousman aveva girato un cortometraggio d'anteprima di circa 10 minuti basato sull'opera teatrale di \"Repo! The Genetic Opera\" da presentare ai produttori per mostrare le potenzialit\u00e0 del film; nel cast di questo cortometraggio figurava l'attrice Shawnee Smith nel ruolo di Heather Sweet. Successivamente, quando la Lionsgate e la Twisted Pictures ne acquistarono i diritti, sostituirono la Smith con Paris Hilton e cambiarono il nome del personaggio da Heather ad Amber Sweet.\nTrama.\nNel 2056 un'epidemia che colpisce gli organi sta uccidendo decine di milioni di persone, mettendo a rischio la sopravvivenza del genere umano. Mentre il panico dilaga e gli scienziati organizzano una massiva raccolta di organi per far fronte all'emergenza, una multimiliardaria azienda biotecnologica, la GeneCo, offre trapianti anche a chi non \u00e8 abbastanza ricco da assicurarsi nuovi organi, attraverso il pagamento rateizzato degli stessi. Tuttavia, una clausola speciale di \"ripossessione\" incombe sui contraenti: a chi non riuscir\u00e0 a far fronte alle rate, i Repo Man, assassini professionisti assoldati dalla GeneCo, riprenderanno con ogni mezzo gli organi trapiantati (\"Genetic Repo Man)\".\nL'amministratore della GeneCo, Rotti Largo, scopre di essere un malato terminale ed \u00e8 convinto che nessuno dei suoi tre figli, Luigi, Pavi ed Amber, sia un degno erede e si domanda a chi possa passare la gestione della sua azienda (\"Things You See In A Graveyard\").\nUna notte, una diciassettenne di nome Shilo visita segretamente la tomba di sua madre Marni e si imbatte in GraveRobber, che sta scavando corpi per secernere lo Zydrate, un antidolorifico euforico che vende per strada illegalmente per stare al passo con i suoi pagamenti alla GeneCo (\"21st Century Cure\"). All'improvviso irrompono le guardie della multinazionale e mentre un uomo mascherato si avvicina a Shilo, lei perde i sensi. Si risveglia nel suo letto insieme al padre Nathan, iperprotettivo, che la rimprovera di inventarsi strane storie; la figlia infatti non pu\u00f2 uscire dalla sua stanza, in quanto ha ereditato, dalla madre, una rara malattia del sangue che le impone di rimanere in casa. Shilo, tuttavia, desidera vedere il mondo esterno (\"Infected)\". Nathan, tra s\u00e9 e s\u00e9, crede di aver ucciso Marni con una cura che cre\u00f2 per la sua malattia, giurando per\u00f2 di proteggere la figlia a tutti i costi. Si viene a scoprire che Rotti Largo ricatt\u00f2 Nathan, promettendogli di tenerlo fuori di prigione se avesse accettato di diventare il capo Repo Man della GeneCo, sebbene abbia fatto credere a Shilo di essere un medico. (\"Legal Assassin\").\nNel frattempo, i figli di Rotti Largo litigano su chi otterr\u00e0 l'eredit\u00e0 dell'azienda (\"Mark it Up\"). Rotti attira Shilo alla fiera di GeneCo con la promessa di una cura per la sua malattia e si scopre che, in realt\u00e0, \u00e8 stato Rotti ad avvelenare la medicina di Marni all'insaputa di tutti, come vendetta per averlo lasciato, e poi ha ricattato Nathan (\"Things you see in a Graveyard (reprise) e (Limo Ride)\". Durante la fiera, Luigi e Pavi discutono ancora sulla volont\u00e0 del padre, mentre Amber insulta Blind Mag, famosa cantante lirica che sponsorizza la GeneCo. Nata cieca, Mag ha ricevuto occhi chirurgicamente dalla GeneCo a costo di lavorare per loro per sempre. Rotti presenta Mag a Shilo e la cantante, migliore amica di Marni, rimane spiazzata perch\u00e9 le ricorda un sacco l'amica; in pubblico, Rotti rivela che Mag si dimetter\u00e0 presto dalla GeneCo. Dopodich\u00e9, Shilo viene rinchiusa in una stanza e GraveRobber la aiuta a fuggire dalla fiera. La conduce in un quartiere malfamato e qui incontrano molti dei suoi clienti tra cui Amber, dipendente dalla chirurgia, che ha saltato la fiera alla quale avrebbe dovuto parlare, mettendo di nuovo in imbarazzo pubblicamente suo padre (\"Zydrate Anatomy\"). Amber spiega che gli occhi di Mag sono pronti per il recupero e che lei prender\u00e0 il suo posto sul palcoscenico. Dopo l'arrivo delle guardie, GraveRobber e Shilo si separano e lei torna rapidamente nella sua stanza prima che Nathan si accorga della sua scomparsa.\nRotti assume Nathan per riappropriarsi degli occhi di Mag ma Nathan rifiuta l'incarico, citando la sua stretta amicizia con Marni, lasciando per sempre l'azienda (\"Night surgeon\"). Un infuriato Rotti giura di far fuori Nathan. Blind Mag, nel frattempo, fa visita a Shilo per rivelarle che \u00e8 la sua madrina e con l'intenzione di passare del tempo insieme, in quanto convinta da Nathan che la ragazza fosse nata morta. Avverte Shilo di non fidarsi di Rotti per evitare di fare gli stessi errori che ha fatto lei (\"Chase The Morning\"). Nathan arriva a casa e costringe Mag ad uscire dopo che lei lo rimprovera per le sue bugie e per la sua iperprotettivit\u00e0 nei confronti di Shilo (\"Everyone\u2019s A Composer\"). Nel frattempo, tornato a GeneCo, Rotti scrive il suo testamento quando irrompe Amber con il volto sfigurato, pretendendo i soldi per rifarsi la faccia in modo da essere perfetta per lo spettacolo (\"Happiness is not a warm scalpel\"). Concessi i soldi, Rotti \u00e8 pronto a fare di Shilo l'unica erede (\"Gold\").\nRotti invita Shilo all'Opera e tutti si preparano per l'evento (\"At The Opera Tonight\"). Anche Nathan si reca al teatro per salvare Shilo e viene inseguito dai GeneCops che cercano di arrestarlo, ma li evita rapidamente e si dirige all'opera. Amber sale sul palco per il suo debutto, ma la sua esibizione \u00e8 un fiasco quando la sua faccia, appena trapiantata, cade. Mag completa la sua ultima performance, ma si discosta dal gran finale della canzone, denunciando la famiglia Largo e cavandosi gli occhi in un atto di sfida (\"Chromaggia\"). Rotti taglia le corde che sospendevano Mag, impalandola su una staccionata.\nShilo vede arrivare un Repo Man e lo attacca con una pala prima di rendersi conto che \u00e8 suo padre, e affronta con rabbia Nathan per averle mentito sulla sua professione (\"Let The Monster Rise\"). Sul palco Rotti rivela che Shilo che non ha mai avuto una malattia del sangue ma che Nathan ha avvelenato la sua \"medicina\" nel tentativo di tenerla al sicuro dal mondo esterno, dopo non essere riuscito ad affrontare la perdita di Marni. Mentre la sua malattia inizia a farsi sentire, Rotti promette a Shilo la sua GeneCo se uccider\u00e0 suo padre (\"Cut The Ties\"). Quando lei rifiuta, Rotti usa l'ultima delle sue forze per sparare a Nathan e muore, dopo aver rinnegato i suoi figli. Dopo un addio in lacrime a suo padre (\"I Didn't Know I'd Love You So Much\"), Shilo se ne va, decidendo che le azioni di suo padre non determineranno il suo futuro (\"Genetic Emancipation\").\nShilo fugge, lasciando GeneCo senza eredi legali. Amber eredita invece la compagnia e mette all'asta il suo volto caduto in beneficenza e viene vinto da Pavi.\nColonna sonora.\nLa colonna sonora originale del film \u00e8 stata composta da Yoshiki Hayashi, Darren Smith e Terrance Zdunich. Alcuni dei musicisti che sono coinvolti nella sua realizzazione fanno parte dei gruppi Korn, Slipknot, Guns N' Roses e Jane's Addiction.\nTracce.\nQuesta \u00e8 la lista ufficiale di tutte le canzoni del film. Alcune sono state tagliate dal film (es. \"Come Up And Try My New Parts\"). Di alcune tracce sono incerti gli interpreti.\nRecensioni.\nIl 4 marzo 2008 una versione ancora preliminare e incompleta del film \u00e8 stata proiettata in forma privata per i membri della troupe e numerosi critici. Le recensioni seguite sono state molto positive. A quella data, era ancora da completare il mix sonoro.\nPer il film Paris Hilton ha vinto il premio Peggiore attrice non protagonista durante l'edizione dei Razzie Awards 2008."}
{"id": "1411742", "revid": "767487", "url": "https://it.wikipedia.org/wiki?curid=1411742", "title": "Roll Over Lay Down", "text": "Roll Over Lay Down \u00e8 un brano hard-rock prodotto dalla band inglese Status Quo, pubblicato come singolo nel 1975.\nLa canzone.\nLa canzone nasce nel 1973 da una tipica cadenza del boogie-woogie ed \u00e8 connotata da una notevole tecnica ad innesto tra le chitarre elettriche, il basso e le percussioni, con grandi assolo strumentali e due pause centrali che aumentano la tensione emotiva dell'ascoltatore.\nViene inizialmente inserita nell'album del 1973 intitolato \"Hello!\" (andato al N. 1 UK), ma \u00e8 nel 1975 che gli Status Quo decidono di pubblicarla come singolo seppure in una versione live tratta da un concerto tenutosi al Kursaal di Southend, nel marzo 1975.\nIl brano viene divulgato in versione \u201c\"LIVE EP\"\u201d (\u201cextended play\u201d o \u201cmaxi single\u201d, come si diceva allora) e quasi senza alcun tipo di velleit\u00e0 commerciale per una band che, dopo alcuni clamorosi numeri uno in classifica, ha come unica finalit\u00e0 quella di proporsi al pubblico con qualcosa di particolare e differente.\nE invece, appena pubblicato, il disco diventa il primo Live EP a centrare le Top 10 britanniche dopo dodici anni e diviene un nuovo successo internazionale della band."}
{"id": "1411746", "revid": "36426", "url": "https://it.wikipedia.org/wiki?curid=1411746", "title": "Accademia Galileiana di Scienze, Lettere ed Arti", "text": ""}
{"id": "1411747", "revid": "1573940", "url": "https://it.wikipedia.org/wiki?curid=1411747", "title": "Tadorna", "text": "Tadorna \u00e8 un genere di uccelli della famiglia Anatidae.\nComprende sette specie diffuse in tutto il mondo; sono grandi anatre il cui aspetto generale richiama quello delle oche.\nIl nome del genere, \"Tadorna\", deriva da una radice celtica che significa \u00abanatra variopinta\u00bb, proprio come il termine inglese \"shelduck\", usato per indicare le casarche.\nTassonomia.\nComprende le seguenti specie: "}
{"id": "1411749", "revid": "1543377", "url": "https://it.wikipedia.org/wiki?curid=1411749", "title": "Down Down", "text": "Down Down \u00e8 un brano della rock band Status Quo entrato al primo posto delle classifiche inglesi nel gennaio 1975.\nLa canzone.\nUn altro brano di successo dalla coppia di autori Francis Rossi/Bob Young.\nIl pezzo \u00e8 composto in America nel corso di una serie di concerti tenuti a Hollywood e presenta una dinamica musicale ricca e articolata. Basato su pochi accordi di chitarra, inizia con un efficace riff di Rossi, in un crescendo che in qualche decina di secondi porta all'esplosione del basso e della batteria, sorretti dalla frenetica chitarra ritmica di Rick Parfitt.\nI cori concitati e la tagliente voce di Rossi scandiscono un ritmo incalzante che si spezza due volte prima di riprendere fiato e spingere ancora imperterrito fino alla fine, mentre le liriche, in apparenza ironiche e provocatorie nel tipico stile della band (\"Voglio che tutti ti vedano ridere...\"), riguardano in realt\u00e0 il difficile rapporto che Rossi sta vivendo con la ex moglie.\nIl singolo ha una durata di 3 minuti e 49 secondi, mentre a 5 minuti e 24 secondi arriva invece la versione contenuta nel successivo album \"On the Level\" (anch'esso al primo posto UK), con una lunga coda finale.\nIl 45 giri entra nelle classifiche inglesi il 7 dicembre 1974, al trentaquattresimo posto, ma guadagna in breve la prima posizione (gennaio 1975) e diviene un grande successo internazionale del gruppo.\nCon il \"boom\" del singolo ritornano in classifica anche gli ultimi tre album della band \"Piledriver\", \"Hello!\" e \"Quo\"."}
{"id": "1411751", "revid": "133248", "url": "https://it.wikipedia.org/wiki?curid=1411751", "title": "Negrile\u0219ti", "text": "Il toponimo Negrile\u0219ti pu\u00f2 riferirsi a diverse localit\u00e0 della Romania:"}
{"id": "1411752", "revid": "1543377", "url": "https://it.wikipedia.org/wiki?curid=1411752", "title": "Le miserie 'd Mons\u00f9 Travet", "text": "Le miserie 'd Mons\u00f9 Travet \u00e8 una commedia in cinque atti in piemontese composta da Vittorio Bersezio e rappresentata per la prima volta il 4 aprile 1863 all'Alfieri di Torino dalla compagnia Toselli.\nL'opera, edita dallo stesso autore in italiano nel 1871 e nel 1876 con il titolo \"Le miserie del signor Travetti\" a Milano presso la \"Libreria Editrice\", venne poi pubblicata nel 1887 a Torino per conto della casa editrice \"La Letteratura\".\nIgnazio Travet, il protagonista, \u00e8 un impiegato pubblico che ritiene appunto di avere trovato \"il posto sicuro\" e soprattutto decoroso, ma in realt\u00e0 non \u00e8 altro che un umile impiegato che, per quanto laborioso sia, \u00e8 sempre maltrattato. Tale raffigurazione non piacque al folto numero di impiegati statali che fischi\u00f2 l'opera durante la prima; ma in seguito essa ebbe un grande successo, e il nome del protagonista (letteralmente \"Travicello\") entr\u00f2 nella lingua italiana ad indicare un impiegatuccio vessato.\nDall'opera \u00e8 stato tratto un film, \"Le miserie del signor Travet\", diretto nel 1945 da Mario Soldati, dove il ruolo del protagonista era affidato a Carlo Campanini.\nL'opera \u00e8 anche diventata una produzione televisiva con Gipo Farassino e Ileana Ghione, trasmessa dalla Rai nel 1982.\nTrama.\nLa vicenda \u00e8 ambientata a Torino dove Ignazio Travet, speranzoso in una promozione che tarda ad arrivare, svolge in modo coscienzioso il suo lavoro di impiegato governativo. Subissato dai soprusi sub\u00ecti al ministero e dalle lamentele della seconda moglie, dei figli Marianin e Carlin e anche della serva, Ignazio sopporta tutto stoicamente fintanto che, a causa di un avvenimento accaduto in ufficio e che potrebbe disonorarlo, reagisce in modo deciso alle prepotenze del suo capo-sezione.\nAlla fine, pur avendo ottenuto la tanto attesa promozione, Ignazio lascer\u00e0 l'impiego e seguir\u00e0 l'esempio del fornaio Giach\u00ebtta che nel commercio ha scelto di essere libero e senza superiori. Liberatosi cos\u00ec anche dai pregiudizi sociali permetter\u00e0 alla figlia Marianin di sposare il giovane socio dello stesso fornaio."}
{"id": "1411754", "revid": "1318658", "url": "https://it.wikipedia.org/wiki?curid=1411754", "title": "Politica della Bulgaria", "text": "Il governo della Bulgaria \u00e8 una repubblica rappresentativa democratica di tipo parlamentare nella quale il primo ministro \u00e8 il capo del governo e di un sistema multipartitico. Il governo esercita il potere esecutivo, il potere legislativo viene esercitato sia dal governo, sia dall'Assemblea nazionale. Dal 1990 ha un sistema instabile di partiti, nel quale al giorno d'oggi il Partito Socialista Bulgaro e il GERB sono i partiti dominanti. Il sistema giudiziario \u00e8 indipendente da quello esecutivo e legislativo. La Bulgaria viene considerata un paese libero da Freedom House.\nSviluppo dopo il 1990.\nIl Partito Socialista Bulgaro (PSB) vinse le prime elezioni dopo il crollo del sistema comunista nel 1990 con una piccola maggioranza. Il governo del PSB formato in quel momento cadde alla fine del 1990 dopo uno sciopero generale, e venne rimpiazzato da una coalizione governativa di transizione. Nel frattempo \u017delju \u017delev, un dissidiente dell'epoca comunista, venne eletto presidente dall'Assemblea nel 1990 e in seguito vinse le prime elezioni presidenziali dirette nel 1992; \u017delev mantenne la carica fino al primo 1997. Le elezioni per la prima Assemblea democraticamente eletta, nel novembre 1991, portarono ad una nuova coalizione di governo, guidata dall'Unione delle Forze Democratiche (UFD) in collaborazione con il partito turco Movimento per i Diritti e le Libert\u00e0 (MDL). Questa coalizione collass\u00f2 alla fine del 1992 e gli successe un team tecnocratico, posto dal MDL, che govern\u00f2 per due anni. Il PSB vinse le elezioni nel dicembre 1994 e rimase in carica fino al febbraio del 1997, quando la popolazione, alienata dal governo corrotto e fallito ne chiese le dimissioni e nuove elezioni. Un gabinetto venne composto dal presidente per governare fino alle elezioni parlamentari dell'aprile 1997, che risultarono nella vittoria delle forze riformatrici guidate dall'UFD nella coalizione delle Forze Democratiche Unite.\nNel 2001, l'ex sovrano Simeone II ritorn\u00f2 al potere, vincendo le elezioni come primo ministro con il suo partito, il Movimento Nazionale Simeone II (NDSV). Le ultime elezioni parlamentari ebbero luogo il 25 giugno 2005.\nIl 27 luglio 2005 il parlamento bulgaro scelse Sergej Stani\u0161ev, appartenente al Partito Socialista Bulgaro, come nuovo Primo ministro in una colazione di governo con il MDL. I voti furono 120 contro 119, ma comunque, il parlamento vot\u00f2 contro lo staff proposto con 119 contro 117 voti. Alla fine, il 15 agosto il PSB ed il NDSV formarono un governo stabile, insieme al MDL. Questa grande coalizione comprendeva i tre partiti pi\u00f9 grandi, con una grande maggioranza di 169 su 240 deputati.\nIl 5 luglio 2009 Bojko Borisov, col partito GERB, vinse le elezioni parlamentari, raccogliendo il 39.71% del voto popolare e 116 dei 240 seggi in parlamento. Borisov annunci\u00f2 che sarebbe stato il candidato del partito come 50\u00ba primo ministro della Bulgaria in quello che si aspettava essere un governo di centro-destra dominato dal GERB.\nRamo esecutivo.\nIl presidente della Bulgaria viene eletto direttamente dal popolo per massimo 5 anni, con il diritto di ricoprire solo un altro mandato. Il presidente \u00e8 capo dello stato e comandante in capo delle forze armate. I suoi doveri principali sono di programmare e fissare le elezioni e i referendum, rappresentare la Bulgaria all'estero, concludere trattati internazionali, ed essere a capo del Consiglio Consultativo per la Sicurezza Nazionale. Il presidente pu\u00f2 respingere una proposta di legge indietro all'Assemblea Nazionale, una sorta di veto, ma la proposta pu\u00f2 essere approvata ugualmente con un voto di maggioranza assoluta.\nIl Consiglio dei ministri \u00e8 il principale organi del ramo esecutivo del potere. Viene generalmente composto da membri del partito di maggioranza in parlamento, o da membri di una coalizione di partiti se non c'\u00e8 una maggioranza. Presieduto dal primo ministro, \u00e8 responsabile dell'espletamento della politica statale, di gestire il budget statale e di mantenere l'ordine. Il consiglio dei ministri deve dimettersi se l'Assemblea nazionale passa una mozione di sfiducia anche solo verso il primo ministro.\nL'attuale governo di coalizione \u00e8 composto da membri del Partito Socialista Bulgaro (PSB), Movimento Nazionale per la Stabilit\u00e0 e il Progresso (NDSV), e dal Movimento per i Diritti e le Libert\u00e0 (MDL), che rappresenta soprattutto la minoranza turca.\nRamo legislativo.\nIl parlamento unicamerale bulgaro, l'Assemblea nazionale o Narodno S\u0103branie (\u041d\u0430\u0440\u043e\u0434\u043d\u043e \u0421\u044a\u0431\u0440\u0430\u043d\u0438\u0435), \u00e8 composto da 240 deputati che vengono eletti per un mandato di quattro anni direttamente per voto popolare. I voti vanno alle liste dei candidati di un partito o di una coalizione, per ognuna delle 28 divisioni amministrative. Un partito o una coalizione deve raccogliere almeno il 4% dei voti per entrare a far parte dell'Assemblea. L'Assemblea \u00e8 responsabile dell'emulgazione delle leggi, l'approvazione del bilancio, la programmazione e la fissazione elle elezioni presidenziali, la selezione e le dimissioni del primo ministro e del suo gabinetto di ministri, la dichiarazione di guerra, il dispiegamento delle truppe al di fuori della Bulgaria, la ratificazione dei trattati e degli accordi internazionali.\nPartiti politici ed elezioni.\nLa Bulgaria ha un sistema multipartitico, con numerosi partiti che non riescono in genere a prendere il potere singolarmente, e formano spesso coalizioni di governo.\nRamo giudiziario.\nIl sistema giudiziario bulgaro consiste di corti regionali, distrettuali e d'appello, cos\u00ec come la Corte Suprema di Cassazione. In aggiunta, esiste una Corte Suprema Amministrativa ed un sistema di corti militari. I presidenti delle corti supreme e il prosecutore generale sono eletti da una maggioranza qualificata di due terzi di tutti i membri del Consiglio Giudiziario Supremo e vengono nominati dal Presidente della Repubblica. Il Consiglio Giudiziario Supremo \u00e8 incaricato dell'auto-amministrazione e dell'organizzazione del potere giudiziario.\nLa Corte Costituzionale \u00e8 incaricata di controllare la costituzionalit\u00e0 delle leggi e degli statuti prima che vengano emanati, cos\u00ec come la loro regolarit\u00e0 rispetto ai trattati internazionali che il governo ha firmato. I dodici membri della Corte Costituzionale rimangono in carica per un mandato di nove anni. Il parlamento ne elegge un terzo.\nDivisione amministrativa.\nIl territorio della Repubblica di Bulgaria \u00e8 diviso in regioni e comuni. Ci sono 28 regioni, a capo di ognuna delle quali c'\u00e8 un governatore regionale nominato dal governo. I comuni sono 263.\nRelazioni internazionali.\nLa Bulgaria \u00e8 membro di: ACCT, Australia Group, BSEC, CE, CEI, CERN, COI, EAPC, EBRD, ECE, EU, FAO, G-9, AIEA, IBRD, ICAO, CPI, ICRM, IFC, IHO (membro sospeso), ILO, FIM, IMO, Interpol, OIM, ISO, ITU, ITUC, NAM (ospite), NATO, NSG, OAS (osservatore), ONU, OPAC, OSCE, PCA, PFP, SECI, UNCTAD, UNESCO, UNIDO, UNMEE, UNMIBH, UNMIK, UNMOP, UPU, OMD, UEO (partner associato), FSM, OMS, OMPI, OMM, OMT, OMC e ZC."}
{"id": "1411756", "revid": "47767", "url": "https://it.wikipedia.org/wiki?curid=1411756", "title": "Ferruccio", "text": "Origine e diffusione.\nEtimologicamente, risale al tardo latino \"Ferrutius\", basato sul termine \"ferrus\" (\"ferro\") o sull'arcaico nome \"Ferro\" (che ha la stessa origine), da cui deriva anche il nome Ferreolo. Altre fonti propongono invece una connessione al termine \"ferus\" (\"fiera\", \"bestia selvatica\"), con i possibili significati di \"brutale\", \"selvaggio\" o \"schivo\".\nDiffusosi inizialmente grazie al culto dei santi cos\u00ec chiamati, deve la sua successiva popolarit\u00e0 alla fama di Francesco Ferrucci, eroe fiorentino ucciso in battaglia da Maramaldo, del cui cognome pu\u00f2 costituire una ripresa.\nOnomastico.\nL'onomastico si pu\u00f2 festeggiare il 16 giugno in memoria di san Ferruccio, martire con san Ferreolo a Besan\u00e7on, oppure il 28 ottobre in ricordo di san Ferruccio, militare e martire a Magonza."}
{"id": "1411758", "revid": "268111", "url": "https://it.wikipedia.org/wiki?curid=1411758", "title": "Prundu", "text": "Il toponimo Prundu pu\u00f2 riferirsi a diverse localit\u00e0 della Romania:"}
{"id": "1411760", "revid": "1699816", "url": "https://it.wikipedia.org/wiki?curid=1411760", "title": "Break the Rules (Status Quo 1974)", "text": "Break the Rules \u00e8 una canzone della rock band inglese Status Quo, uscita come singolo nell'aprile del 1974.\nLa canzone.\n\u00c8 un boogie-woogie semplice, veloce e ben ritmato in cui la vivace armonica a bocca di Bob Young e il blues al pianoforte del \"session man\" Tom Parker sostengono brillantemente la doppia chitarra elettrica di Rossi &amp; Parfitt.\nIl singolo \u00e8 l'unico ad essere estratto dall'album \"Quo\" e viene scelto dalla casa discografica col parere contrario della band, che in una intervista al \"Record Mirror\" dichiara che avrebbe invece preferito estrapolare il brano di apertura \"Backwater\".\nLa scelta dei discografici si rivela oculata e il singolo sale al n. 8 delle charts inglesi.\nIn Italia, il brano si posiziona al decimo posto in classifica."}
{"id": "1411762", "revid": "161374", "url": "https://it.wikipedia.org/wiki?curid=1411762", "title": "Parrocchiale dei SS. Pietro e Paolo", "text": ""}
{"id": "1411768", "revid": "125230854", "url": "https://it.wikipedia.org/wiki?curid=1411768", "title": "Arco di Augusto (Aosta)", "text": "Larco d'Augusto (in francese Arc d'Auguste) \u00e8 un monumento della citt\u00e0 di Aosta.\nStoria.\nFu costruito nel 25 a.C. in occasione della vittoria dei Romani sui Salassi a opera di Aulo Terenzio Varrone Murena.\nEsso si trova in asse con il decumanus maximus, poco distante dal \"Bourg Saint-Ours\" (quartiere della Collegiata di Sant'Orso) e dall'ingresso orientale della cinta muraria (la Porta Pretoria).\nDescrizione.\nCostruito in blocchini di conglomerato, l'arco presenta un solo fornice di 11,40 metri di altezza sotto la chiave di volta.\nLa sua fornice \u00e8 con volta a botte, costituita da un'estensione in lunghezza di un arco a tutto sesto.\nNel monumento si riconoscono diversi stili: le dieci semicolonne che decorano le facciate e i fianchi culminano in capitelli corinzi, mentre la trabeazione, fregiata di metope e triglifi, \u00e8 di ordine dorico.\nNel Medioevo, venne denominato \"Saint-Vo\u00fbt\" (francese per \"Volto santo\") da una immagine del Salvatore che vi era stata collocata.\nDurante il XII secolo l'arco ospit\u00f2 la dimora di una nobile famiglia locale e nel 1318 si costru\u00ec al suo interno una piccola fortificazione destinata al corpo dei balestrieri. Nel 1716, a causa delle numerose infiltrazioni che stavano compromettendo l'integrit\u00e0 del monumento, l'attico che anticamente lo coronava venne rimpiazzato da un tetto in ardesia.\nL'aspetto odierno \u00e8 il frutto dell'ultimo intervento di restauro e consolidamento avvenuto nel 1912 a cura del soprintendente Ernesto Schiaparelli.\nIl crocifisso ligneo esposto sotto la volta \u00e8 una copia di quello che nel 1449 vi fu collocato come offerta votiva contro le esondazioni del torrente Buthier, che scorre poco a est. L'originale del crocifisso \u00e8 ora custodito presso il Museo del tesoro della cattedrale di Aosta."}
{"id": "1411770", "revid": "1699816", "url": "https://it.wikipedia.org/wiki?curid=1411770", "title": "Caroline (Status Quo)", "text": "Caroline \u00e8 una canzone della rock band inglese Status Quo, uscita come singolo nel 1973.\nLa canzone.\n\u00c8 contraddistinta da solidi riff di chitarra, liriche leggere e suadenti, ritmica potente ma non troppo.\nIn realt\u00e0, il brano \u00e8 composto dalla coppia Rossi-Young gi\u00e0 ben tre anni prima, nel 1970: ai due autori l'ispirazione viene d'improvviso, mentre si trovano nella sala da pranzo di un hotel della citt\u00e0 Perranporth, in Inghilterra, e la scrivono di getto sopra il tovagliolino di un tavolo concependola in una versione country molto soft e ammorbidita.\nPoi, nel 1973, in occasione della registrazione dell'album \"Hello!\", viene opportunamente realizzata questa versione pi\u00f9 energica e veloce, destinata in breve a divenire uno dei classici pi\u00f9 amati della band, nonch\u00e9 la canzone con cui ancora oggi vengono aperti tutti i concerti.\nIl singolo si posiziona al quinto posto delle classifiche britanniche, dove rimane per tredici settimane consecutive, ed ha il merito di consacrare definitivamente i Quo tra le rock band di maggior impatto mediatico e radiofonico.\nInnumerevoli gli artisti che riprendono il brano, ma, probabilmente, l'uso pi\u00f9 famoso \u00e8 dovuto agli Apollo 440 che alla fine degli anni novanta campionano i riff delle chitarre di Rossi &amp; Parfitt per il loro grande successo \"Stop the Rock\".\nRistampa 1982.\nLa canzone \u00e8 la versione dal vivo del grande successo gi\u00e0 inciso dalla band nel 1973 e viene estrapolata dallo storico concerto live tenutosi il 14 maggio del 1982 al \"National Exhibition Centre\" di Birmingham, cui prendono parte in qualit\u00e0 di spettatori anche i reali inglesi Carlo e Lady Diana. Viene pubblicata il 22 ottobre 1982 dalla Vertigo.\nPubblicato in due diversi formati, il 45 giri arriva fino al tredicesimo posto delle classifiche inglesi.\nRistampa 1985.\nViene pubblicato nel novembre 1985 dalla Vertigo alcuni mesi dopo il boom avuto dalla band nel Live Aid dove \u00e8 stato eseguito come secondo brano in scaletta, ed \u00e8 la ristampa del 45 giri portato al successo dagli stessi Status Quo gi\u00e0 nel 1973."}
{"id": "1411772", "revid": "599013", "url": "https://it.wikipedia.org/wiki?curid=1411772", "title": "Celso Posio", "text": "Caratteristiche tecniche.\nMediano dal buon senso tattico, inizia la carriera come interno disimpegnandosi spesso, per\u00f2, anche nel ruolo di libero.\nCarriera.\nClub.\nCresciuto nell'Ostiano e poi nel Brescia, nelle cui file disputa 72 partite in Serie B segnando 9 reti, con le rondinelle fa il suo esordio in B il 18 marzo 1951 in Brescia-Spal (0-0). Nel 1954 passa al Napoli, voluto da Eraldo Monzeglio. Veste la maglia azzurra partenopea per 7 stagioni, collezionando 198 presenze in Serie A con 12 gol. L'esordio nella massima serie lo bagna a Torino il 31 ottobre 1954 in Juventus-Napoli (1-1).\nNell'estate del 1961, al termine della stagione che vede i campani retrocedere in Serie B, Posio si trasferisce al Messina, chiudendo la carriera con una presenza fra i cadetti.\nNazionale.\nVanta una presenza in Nazionale, in una gara valida per le qualificazioni ai Mondiali del 1958, persa contro il Portogallo per 3-0, il 26 maggio 1957 a Lisbona.\nConta inoltre una presenza nella nazionale Primavera (nell'amichevole disputata a Londra il 19 gennaio 1955, Inghilterra-Italia 5-1) e due nella nazionale B (la prima delle quali a Napoli il 22 aprile 1956, in una gara valida per la II Coppa Mediterraneo, vinta per 7-1 contro la nazionale maggiore della Grecia)."}
{"id": "1411774", "revid": "268111", "url": "https://it.wikipedia.org/wiki?curid=1411774", "title": "Runcu", "text": "Il toponimo Runcu pu\u00f2 riferirsi a diverse localit\u00e0 della Romania:"}
{"id": "1411777", "revid": "203752", "url": "https://it.wikipedia.org/wiki?curid=1411777", "title": "Casarca comune", "text": ""}
{"id": "1411782", "revid": "133248", "url": "https://it.wikipedia.org/wiki?curid=1411782", "title": "S\u00e2nmihaiu", "text": "Il toponimo Sanmihaiu pu\u00f2 riferirsi a diverse localit\u00e0 della Romania:"}
{"id": "1411783", "revid": "305330", "url": "https://it.wikipedia.org/wiki?curid=1411783", "title": "Gerdundula", "text": "Gerdundula \u00e8 una canzone della rock band inglese Status Quo, pubblicata come singolo nel luglio del 1973.\nLa canzone.\nSebbene sia uno dei pochissimi brani del gruppo ad aver fallito l'aggancio con le classifiche britanniche (probabilmente inidoneo ad essere pubblicato come singolo), il pezzo rimane uno tra i pi\u00f9 eccentrici e particolari incisi dalla longeva band inglese, con gighe musicali di impostazione popolare a met\u00e0 strada tra rock, beat, tarantella e musica celtica.\nIl brano, tratto dall'album \"Dog of Two Head\" del 1971, \u00e8 divenuto amatissimo dal pubblico da quando la band, a partire dal 1994, ha ricominciato ad eseguirlo stabilmente nei concerti dal vivo, con un gioco di quattro chitarre che vengono scambiate tra i componenti, su una base ritmica formata dalla sola batteria.\nLa canzone \u00e8 stata pi\u00f9 volte interpretata anche da altri musicisti, specialmente nel novero del genere folk metal e medieval rock (per esempio nell'album La bruja dei M\u00e4go de Oz). Ne esiste anche una particolare versione di Dr. Feelgood del 2001.\nNote:"}
{"id": "1411785", "revid": "203752", "url": "https://it.wikipedia.org/wiki?curid=1411785", "title": "Codone (uccello)", "text": ""}
{"id": "1411786", "revid": "287204", "url": "https://it.wikipedia.org/wiki?curid=1411786", "title": "Ecru", "text": ""}
{"id": "1411790", "revid": "916580", "url": "https://it.wikipedia.org/wiki?curid=1411790", "title": "\u0218ieu", "text": "Il toponimo \u015eieu pu\u00f2 riferirsi a diverse localit\u00e0 della Romania:"}
{"id": "1411793", "revid": "767487", "url": "https://it.wikipedia.org/wiki?curid=1411793", "title": "Mean Girl (singolo)", "text": "Mean Girl \u00e8 una canzone della rock band inglese Status Quo, uscita come singolo nel febbraio del 1973.\nLa canzone.\n\u00c8 una traccia di semplice e autentico rock and roll incisa gi\u00e0 due anni prima per l'etichetta Pye Records e contenuta nell'album \"Dog of Two Head\" del 1971.\nIn seguito al grande successo ottenuto dalla band dopo il passaggio alla Vertigo Records, la Pye Records decide di sfruttare il buon momento pubblicando questo singolo e un po' di altro materiale (anche inedito) degli anni precedenti.\nIl singolo va al n. 20 e staziona nelle classifiche britanniche per 11 settimane.\nRistampe.\nIl brano viene ristampato come 45 giri il 21 luglio 1978 dalla Pye Records, mentre nel novembre 1981 viene ristampato dalla Old Gold. Entrambe le versioni hanno le stesse tracce."}
{"id": "1411797", "revid": "834", "url": "https://it.wikipedia.org/wiki?curid=1411797", "title": "Pigeon Detectives", "text": ""}
{"id": "1411802", "revid": "1543377", "url": "https://it.wikipedia.org/wiki?curid=1411802", "title": "Cava Lazzaro", "text": "La cava Lazzaro \u00e8 una delle numerose cave che attraversano la Sicilia sud-orientale, parte iniziale della cosiddetta cava Grande di Rosolini, sita a pochi chilometri dal comune omonimo. La cava prende il nome da un'immensa cavit\u00e0 naturale conosciuta anche come grotta Lazzaro. Essa si trova lungo la valle di un torrente localizzato tra i comuni di Modica in provincia di Ragusa e Rosolini in provincia di Siracusa in Sicilia.\nLa grotta fu abitata in et\u00e0 preistorica e nell'et\u00e0 del bronzo, nella cosiddetta \"facies castellucciana\". Del periodo rimane una necropoli con la cosiddetta \"tomba Orsi \"ben conosciuta degli studiosi. Oltre alle bellezze naturalistiche, l'area \u00e8 importante da un punto di vista storico ed archeologico essendo stata abitata quasi ininterrottamente nel tempo. Oltre ai resti dell'et\u00e0 del bronzo vi si trovano tracce di epoca paleocristiana e due oratori rupestri bizantini riutilizzati nel corso dei secoli dai contadini della zona.\nGli importanti reperti archeologici rinvenuti sono conservati parte nel Museo civico di Modica, parte nel Museo archeologico ibleo di Ragusa ed altri nel Museo paleontologico ed etnografico Pigorini di Roma. Su un versante della terrazza calcarea \u00e8 ubicata la famosa tomba del Principe, che sfoggia un monumentale prospetto, incavato nella roccia, a otto finti semipilastri, con incisioni a doppia lisca di pesce, a disco puntinato e a triangoli. Dalla grotta Lazzaro, gi\u00e0 indagata dal barone Ferdinand Von Andrian verso la fine dell'Ottocento, proviene uno degli enigmatici \"ossi a globuli\" interpretati come manici di coltelli.\nSulla stessa terrazza, si possono ammirare due grossi blocchi in calcare bianco-grigiastro della zona, che hanno costituito la parte centrale di un dolmen \"semicircolare\" paragonabile al dolmen di Cava dei Servi o ad altri presenti in Spagna, Corsica, Sardegna, Puglia e Malta."}
{"id": "1411803", "revid": "2166030", "url": "https://it.wikipedia.org/wiki?curid=1411803", "title": "Sultano (Impero ottomano)", "text": "Il sultano, massimo vertice del complesso istituzionale ottomano, \u00e8 il capo supremo dell'islam sunnita e sovrano dell'Impero ottomano. La carica appartenne ininterrottamente per sei secoli alla dinastia regnante degli ottomani, discendenti di Osm\u00e2n.\nIn qualit\u00e0 di rappresentanti politici dell'Islam, i sultani ottomani si fregiarono da un certo momento in poi (dopo la campagna di conquista vicino-orientale e maghrebina di Selim II), anche del titolo di califfo supremo. Da Solimano il Magnifico ogni sultano si defin\u00ec \"protettore della Mecca e di Medina\" e \"guardiano delle vie del pellegrinaggio\".\nLa figura del sultano non era tuttavia quella di capo religioso e di rappresentante dell'Islam, arrogandosi ognuno di essi la funzione di capo di tutti i \"millet\", ognuno dei quali era rappresentato da un capo religioso. Se gli ebrei erano quindi rappresentati dal loro principale rabbino e i cristiani-ortodossi dal loro patriarca, i musulmani lo erano dallo Sheykh ul-isl\u00e2m, capo supremo degli \u02bfulam\u0101\u02be, il quale vigilava che le azioni e la condotta del sultano fossero conformi alla shari'a.\nIn qualit\u00e0 di sovrano dell'Impero ottomano, il sultano esercitava la propria autorit\u00e0 mediante il \"q\u00e2n\u00fbn\", atti legislativi che venivano applicati a tutto l'Impero o limitatamente a regioni specifiche, e i firmani. Il sistema amministrativo del sultano era impostato sui \"Qap\u00efqulu\" (pl. \"Qap\u0131qullar\u0131\"), ovvero gli \"schiavi della porta\", corpo costantemente incrementato dal \"Pengiq\", il diritto del sultano al quinto dei prigionieri di guerra. Con Murad I il sistema dei \"Qap\u0131qullar\u0131\" fu rinforzato con l'istituzione del \"devshirme\", basato sulla resa in schiavit\u00f9 di giovani maschi cristiani, predati per lo pi\u00f9 nelle aree greche e balcaniche, di et\u00e0 oscillante fra gli otto e i vent'anni. Il sultano presiedeva il D\u00eev\u00e2n-i hum\u00e2y\u00fbn, l'organo di governo dell'Impero.\nDopo la conquista di Costantinopoli nel 1453 al titolo di sultano ottomano fu aggiunto quello di \"qaysar-\u0131 Rum\", \"Cesare dei Romei\".\nOrigini e fonte.\nIl sultano \u00e8 la figura istituzionale in parte derivante dalla tradizione dei Persiani Sasanidi e dei Turco-mongoli, secondo cui i sudditi erano \"Re\u2019\u00e2y\u00e2\", gregge di cui il principe-sultano era guida e pastore. Infatti, l'istituto imperiale non trova il suo fondamento nella \"shari\u2018a\", la legge islamica. Interessandosi del problema della fonte giuridica del potere del sultano, un cronista del XV secolo, Tursun Bey, affermava:\nDunque il fondamento dell'autorit\u00e0 imperiale nasce dalla stessa necessit\u00e0 di garantire l'applicazione del sistema costituzionale islamico.\nSuccessione dinastica.\nIl ruolo di sultano fu ininterrottamente riservato agli appartenenti al casato di Osm\u00e2n. Non fu mai codificato un sistema di norme che disciplinasse e garantisse la quieta e stabile successione dinastica. L'unica fonte del diritto successorio \u00e8 rappresentata dalla tradizione islamica, la quale prevede che l'ascesa del sovrano sia nelle mani di Dio. In pratica, i requisiti basilari sono che il sovrano debba essere maschio, pubere e sano di mente. \nI vari candidati alla successione vollero cautelarsi da complotti familiari (resi probabili dalla ampiezza degli harem sultanali e dalla presenza di un gran numero di fratellastri, cresciuti spesso senza una vita condotta in comune), eliminandosi l'un l'altro, operando quindi un vero e proprio fratricidio, finch\u00e9 non ne fosse rimasto uno solo, malgrado questo costituisse un'evidente violazione del disposto coranico e sciaraitico che indica fra i massimi reati - perseguibili con pena (\"hadd)\" espressamente indicata dal \"Corano\" con la morte - l'omicidio ingiusto del musulmano.\nA causa di questa lacuna costituzionale che rendeva incerta la successione dei sultani, la storia ottomana fu caratterizzata spesso da guerre civili e da complotti. La tradizione dimostra come l'appoggio dei giannizzeri, unit\u00e0 dell'\u00e9lite dell'esercito ottomano, fosse determinante per l'ascesa al trono dei sultani.\nL'unico candidato rimasto ordinava a tutti gli imam di menzionare il proprio nome nella Khu\u1e6dba, la predica in occasione della preghiera collettiva in moschea del venerd\u00ec. Di fronte alla \"porta della Felicit\u00e0\" il sultano riceveva il B\u00eeat (dall'arabo \"bay\u2018a\") \u2013 ossia \"riconoscimento\" \u2013 da parte dei dignitari e degli \u02bfulam\u0101\u02be."}
{"id": "1411809", "revid": "59785", "url": "https://it.wikipedia.org/wiki?curid=1411809", "title": "Sheykh ul-isl\u00e2m", "text": ""}
{"id": "1411811", "revid": "767487", "url": "https://it.wikipedia.org/wiki?curid=1411811", "title": "Paper Plane", "text": "Paper Plane \u00e8 una canzone della rock band inglese Status Quo, uscita come singolo nel novembre del 1972.\nLa canzone.\nScritto da Francis Rossi e Bob Young (all'epoca quinto componente del gruppo), il brano ha il merito di riportare in auge la band dopo il passaggio al genere boogie rock e la firma per l'etichetta Vertigo Records.\nSi distingue per energia, efficacia e semplicit\u00e0: poco meno di tre minuti di puro hard rock scandito dalla trascinante sezione ritmica di Coghlan e Lancaster e dalle robuste chitarre di Rossi e Parfitt che esprimono un rock diretto e non pretenzioso, pieno di rabbia e senza compromessi.\nLa canzone viene registrata presso gli IBC Studios di Londra e pubblicata il 10 novembre del 1972; accompagnata da una sapiente gestione dell'immagine della band ad opera della nuova casa discografica, ottiene presto il favore delle radio e, grazie a questo, scala posizioni fino alle Top Ten (al numero otto), anticipando nel migliore dei modi l'uscita del seguente album \"Piledriver\", in cui pure viene inclusa.\nIl brano allontana la critica ma richiama l'interesse di innumerevoli teenager e, col passare degli anni, finisce con l'esercitare un'influenza determinante su moltitudini di rock band.\nUna delle ultime cover della canzone si deve ai Persephone's Bees, gruppo statunitense di Oakland di matrice pop-dance elettronica, che nel 2006 ne hanno incluso una particolare versione nell'album \"Notes from the Underworld\"."}
{"id": "1411816", "revid": "1428919", "url": "https://it.wikipedia.org/wiki?curid=1411816", "title": "Qap\u00efqulu", "text": "Qap\u00efqulu \u00e8 il corpo di schiavi sottoposti direttamente ai sultani ottomani. Su di essi si strutturava l'intero ordinamento amministrativo dell'Impero e la difesa personale del sultano \u2013 parte di essi venivano destinati al corpo militare d'elite dei Giannizzeri di istanza a Istanbul. \nAl \"Qap\u00efqulu\" venivano assegnati gli schiavi provenienti dalle regioni cristiane dei Balcani, i quali venivano inviati in Anatolia e sottoposti alla guida di un Bey, autorit\u00e0 che esercitava il proprio potere su una provincia dell'Impero, presso il quale venivano impartiti gli insegnamenti del \"Corano\" e convertiti alla fede islamica. Al fonte del \"Qap\u00efqulu\" era rappresentato dal \"pengiq\", ovvero il diritto del Sultano a ottenere il quinto dei prigionieri di guerra. Ormai islamizzati, gli appartenenti a tale corpo potevano mirare alle pi\u00f9 alte cariche dell'Impero, come spessissimo si verific\u00f2."}
{"id": "1411817", "revid": "519091", "url": "https://it.wikipedia.org/wiki?curid=1411817", "title": "Coppa Libertadores 1966", "text": "La Coppa Libertadores 1966 fu la settima edizione della massima manifestazione sudamericana calcistica per club.\nPrimo turno.\nGruppo 1 (Argentina, Per\u00f9, Venezuela).\n05.02 Universitario Lima \u2013 Alianza Lima 2:0\n05.02 Lara Barquisimeto \u2013 Italia Caracas 1:1\n08.02 Lara Barquisimeto \u2013 Alianza Lima 2:1\n09.02 Italia Caracas \u2013 Universitario Lima 2:2\n10.02 River Plate Buenos Aires \u2013 Boca Juniors Buenos Aires 2:1\n12.02 Italia Caracas \u2013 Alianza Lima 3:1\n12.02 Lara Barquisimeto \u2013 Universitario Lima 0:0\n15.02 Lara Barquisimeto \u2013 River Plate Buenos Aires 1:2\n17.02 Universitario Lima \u2013 Boca Juniors Buenos Aires 2:1\n17.02 Italia Caracas \u2013 River Plate Buenos Aires 0:3\n19.02 Alianza Lima \u2013 Boca Juniors Buenos Aires 0:1\n23.02 Italia Caracas \u2013 Boca Juniors Buenos Aires 1:2\n23.02 Universitario Lima \u2013 River Plate Buenos Aires 1:1\n25.02 Lara Barquisimeto \u2013 Boca Juniors Buenos Aires 0:3\n26.02 Alianza Lima \u2013 River Plate Buenos Aires 0:2\n01.03 Alianza Lima \u2013 Italia Caracas 1:2\n02.03 River Plate Buenos Aires \u2013 Universitario Lima 5:0\n02.03 Boca Juniors Buenos Aires \u2013 Lara Barquisimeto 2:1\n04.03 River Plate Buenos Aires \u2013 Lara Barquisimeto 3:0\n08.03 River Plate Buenos Aires \u2013 Alianza Lima 3:2\n08.03 Boca Juniors Buenos Aires \u2013 Italia Caracas 5:2\n08.03 Universitario Lima \u2013 Lara Barquisimeto 1:0\n10.03 River Plate Buenos Aires \u2013 Italia Caracas 2:1\n10.03 Boca Juniors Buenos Aires \u2013 Alianza Lima 0:1\n13.03 Alianza Lima \u2013 Lara Barquisimeto 3:0\n13.03 Universitario Lima \u2013 Italia Caracas 1:2\n17.03 Italia Caracas \u2013 Lara Barquisimeto 1:0\n18.03 Boca Juniors Buenos Aires \u2013 Universitario Lima 2:0\n23.03 Alianza Lima \u2013 Universitario Lima 0:1 tav.\n24.03 Boca Juniors Buenos Aires \u2013 River Plate Buenos Aires 2:0\nGruppo 2 (Cile, Paraguay).\n27.02 Olimpia Asunci\u00f3n \u2013 Guaran\u00ed Asunci\u00f3n 3:3\n02.03 Universidad de Chile Santiago \u2013 Universidad Cat\u00f3lica Santiago 0:0\n05.03 Universidad Cat\u00f3lica Santiago del Cile \u2013 Guaran\u00ed Asunci\u00f3n 2:0\n05.03 Universidad de Chile Santiago \u2013 Olimpia Asunci\u00f3n 1:2\n08.03 Universidad de Chile Santiago \u2013 Guaran\u00ed Asunci\u00f3n 2:0\n08.03 Universidad Cat\u00f3lica Santiago \u2013 Olimpia Asunci\u00f3n 0:0\n11.03 Guaran\u00ed Asunci\u00f3n \u2013 Universidad de Chile Santiago 1:1\n11.03 Olimpia Asunci\u00f3n \u2013 Universidad Cat\u00f3lica Santiago 0:4\n16.03 Guaran\u00ed Asunci\u00f3n \u2013 Universidad Cat\u00f3lica Santiago 3:1\n16.03 Olimpia Asunci\u00f3n \u2013 Universidad de Chile Santiago 2:0\n20.03 Universidad Cat\u00f3lica Santiago \u2013 Universidad de Chile Santiago 2:2\n20.03 Guaran\u00ed Asunci\u00f3n \u2013 Olimpia Asunci\u00f3n 2:0\n23.03 Guaran\u00ed Asunci\u00f3n \u2013 Olimpia Asunci\u00f3n 2:1\nGruppo 3 (Bolivia, Ecuador, Uruguay).\n30.01 Emelec Guayaquil \u2013 9 de Octubre Guayaquil 2:1\n30.01 Municipal La Paz \u2013 Jorge Wilstermann Cochabamba 1:1\n30.01 Nacional Montevideo \u2013 Pe\u00f1arol Montevideo 4:0\n02.02 Municipal La Paz \u2013 Nacional Montevideo 3:2\n02.02 Jorge Wilstermann Cochabamba \u2013 Pe\u00f1arol Montevideo 1:0\n06.02 9 de Octubre Guayaquil \u2013 Pe\u00f1arol Montevideo 1:2\n06.02 Emelec Guayaquil \u2013 Nacional Montevideo 0:2\n09.02 9 de Octubre Guayaquil \u2013 Nacional Montevideo 2:3\n09.02 Emelec Guayaquil \u2013 Pe\u00f1arol Montevideo 1:2\n13.02 Municipal La Paz \u2013 Pe\u00f1arol Montevideo 1:2\n13.02 Jorge Wilstermann Cochabamba \u2013 Nacional Montevideo 0:0\n19.02 Emelec Guayaquil \u2013 Jorge Wilstermann Cochabamba 3:1\n19.02 9 de Octubre Guayaquil \u2013 Municipal La Paz 3:4\n24.02 9 de Octubre Guayaquil \u2013 Jorge Wilstermann Cochabamba 3:2\n24.02 Emelec Guayaquil \u2013 Municipal La Paz 2:1\n02.03 Nacional Montevideo \u2013 Municipal La Paz 4:1\n02.03 Pe\u00f1arol Montevideo \u2013 Jorge Wilstermann Cochabamba 2:0\n05.03 Nacional Montevideo \u2013 Jorge Wilstermann Cochabamba 3:0\n05.03 Pe\u00f1arol Montevideo \u2013 Municipal La Paz 3:1\n08.03 Nacional Montevideo \u2013 Emelec Guayaquil 1:0\n08.03 Pe\u00f1arol Montevideo \u2013 9 de Octubre Guayaquil 2:0\n11.03 Nacional Montevideo \u2013 9 de Octubre Guayaquil 3:1\n11.03 Pe\u00f1arol Montevideo \u2013 Emelec Guayaquil 4:1\n13.03 Jorge Wilstermann Cochabamba \u2013 Emelec Guayaquil 2:1\n17.03 Jorge Wilstermann Cochabamba \u2013 9 de Octubre Guayaquil 4:1\n17.03 Municipal La Paz \u2013 Emelec Guayaquil 4:1\n19.03 Municipal La Paz \u2013 9 de Octubre Guayaquil 5:1\n19.03 Pe\u00f1arol Montevideo \u2013 Nacional Montevideo 3:0\n23.03 Jorge Wilstermann Cochabamba \u2013 Municipal La Paz 3:0\n23.03 9 de Octubre Guayaquil \u2013 Emelec Guayaquil 0:4\nSemifinali.\nGruppo 1.\n30.03 Guaran\u00ed Asunci\u00f3n \u2013 Boca Juniors Buenos Aires 1:3\n06.04 Guaran\u00ed Asunci\u00f3n \u2013 River Plate Buenos Aires 1:3\n08.04 Boca Juniors Buenos Aires \u2013 Independiente Avellaneda 0:2\n12.04 Independiente Avellaneda \u2013 River Plate Buenos Aires 1:1\n14.04 River Plate Buenos Aires \u2013 Boca Juniors Buenos Aires 2:2\n14.04 Guaran\u00ed Asunci\u00f3n \u2013 Independiente Avellaneda 0:2\n19.04 River Plate Buenos Aires \u2013 Independiente Avellaneda 4:2\n19.04 Boca Juniors Buenos Aires \u2013 Guaran\u00ed Asunci\u00f3n 1:1\n21.04 River Plate Buenos Aires \u2013 Guaran\u00ed Asunci\u00f3n 3:1\n26.04 Independiente Avellaneda \u2013 Guaran\u00ed Asunci\u00f3n 2:1\n29.04 Independiente Avellaneda \u2013 Boca Juniors Buenos Aires 0:0\n04.05 Boca Juniors Buenos Aires \u2013 River Plate Buenos Aires 1:0\n10.05 River Plate Buenos Aires \u2013 Independiente Avellaneda 2:1\nGruppo 2.\n30.03 Universidad Cat\u00f3lica Santiago \u2013 Pe\u00f1arol Montevideo 1:0\n02.04 Universidad Cat\u00f3lica Santiago \u2013 Nacional Montevideo 1:0\n10.04 Pe\u00f1arol Montevideo \u2013 Nacional Montevideo 3:0\n14.04 Nacional Montevideo \u2013 Universidad Cat\u00f3lica Santiago 3:2\n19.04 Pe\u00f1arol Montevideo \u2013 Universidad Cat\u00f3lica Santiago 2:0\n23.04 Nacional Montevideo \u2013 Pe\u00f1arol Montevideo 0:1\nFinale.\nPe\u00f1arol Montevideo \u2013 River Plate Buenos Aires 2:0 2:3, spareggio 4:2(dts)\n12 maggio 1966 Montevideo Estadio Centenario (49000)\nPe\u00f1arol Montevideo \u2013 River Plate Buenos Aires 2:0(0:0)\nArbitro: Goicoechea (Argentina)\nMarcatori: 1:0 Abbadie 75, 2:0 Joya 85\nClub Atl\u00e9tico Pe\u00f1arol: Mazurkiewicz, Lezcano, D\u00edaz, Forl\u00e1n, Gon\u00e7\u00e1lvez, Caetano, Abbadie, Rocha, Silva, Cort\u00e9s, Joya.\nClub Atl\u00e9tico River Plate: Carrizo, Guzm\u00e1n, Vieytez, Sainz, Matosas, Bayo, Cubilla, Loayza (E. Onega), D. Onega, Sarnari, Solari.\n18 maggio 1966 Buenos Aires Estadio Monumental (60000)\nRiver Plate Buenos Aires \u2013 Pe\u00f1arol Montevideo 3:2(1:1)\nArbitro: Codesal (Uruguay)\nMarcatori: 0:1 Rocha 32, 1:1 D. Onega 38, 1:2 Alberto Spencer 50, 2:2 Sarnari 52, 3:2 E. Onega 73\nClub Atl\u00e9tico River Plate: Carrizo, Guzm\u00e1n, Vieytez, Sainz, Sarnari, Matosas, Cubilla, Solari, D. Onega (Lallana), E. Onega, M\u00e1s.\nClub Atl\u00e9tico Pe\u00f1arol: Mazurkiewicz, Lezcano, D\u00edaz, Forl\u00e1n, Gon\u00e7\u00e1lvez, Caetano, Abbadie, Rocha, Alberto Spencer, Cort\u00e9s, Joya.\n20 maggio 1966 Santiago Estadio Nacional (39000)\nPe\u00f1arol Montevideo \u2013 River Plate Buenos Aires 4:2(2:2,0:2)\nArbitro: Vicu\u00f1a (Cile)\nMarcatori: 0:1 D. Onega 37, 0:2 Solari 37, 1:2 Alberto Spencer 57, 2:2 Abbadie 72, 3:2 Alberto Spencer 101, 4:2 Rocha 109\nClub Atl\u00e9tico Pe\u00f1arol: Mazurkiewicz, Lezcano, D\u00edaz (T. Gonz\u00e1lez), Forl\u00e1n, Gon\u00e7\u00e1lvez, Caetano, Abbadie, Cort\u00e9s, Spencer, Rocha, Joya.\nClub Atl\u00e9tico River Plate: Carrizo, Grispo, Vieytez, Sainz (Solari), Matosas, Sarnari, Cubilla, E. Onega, Lallana, D. Onega, M\u00e1s."}
{"id": "1411821", "revid": "54253", "url": "https://it.wikipedia.org/wiki?curid=1411821", "title": "Particella libera tridimensionale", "text": ""}
{"id": "1411824", "revid": "237256", "url": "https://it.wikipedia.org/wiki?curid=1411824", "title": "Sergei Ivanovich Mosin", "text": ""}
{"id": "1411825", "revid": "6923", "url": "https://it.wikipedia.org/wiki?curid=1411825", "title": "Societ\u00e0 esercizi telefonici", "text": ""}
{"id": "1411828", "revid": "237256", "url": "https://it.wikipedia.org/wiki?curid=1411828", "title": "Denis Davydov", "text": ""}
{"id": "1411831", "revid": "1728", "url": "https://it.wikipedia.org/wiki?curid=1411831", "title": "Vasily Aksyonov", "text": ""}
{"id": "1411835", "revid": "28592", "url": "https://it.wikipedia.org/wiki?curid=1411835", "title": "Fiodor Andrianovic Poletaev", "text": ""}
{"id": "1411841", "revid": "237256", "url": "https://it.wikipedia.org/wiki?curid=1411841", "title": "Mikhail Kuzmin", "text": ""}
{"id": "1411847", "revid": "28592", "url": "https://it.wikipedia.org/wiki?curid=1411847", "title": "Leonid Andreev", "text": ""}
{"id": "1411852", "revid": "78273", "url": "https://it.wikipedia.org/wiki?curid=1411852", "title": "Boris Asafiev", "text": ""}
{"id": "1411857", "revid": "28592", "url": "https://it.wikipedia.org/wiki?curid=1411857", "title": "Jurij Galanskov", "text": ""}
{"id": "1411861", "revid": "44876", "url": "https://it.wikipedia.org/wiki?curid=1411861", "title": "Societ\u00e0 Sportiva Lazio 1926-1927", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1926-1927.\nStagione.\nLa Lazio nella stagione 1926-1927 ha partecipato al campionato di Prima Divisione, girone D e classificandosi al primo posto con 30 punti viene promossa in Divisione Nazionale. Nel girone finale per l'assegnazione del titolo di Prima Divisione si classifica al terzo posto con 5 punti, gli stessi della .\nOrganigramma societario.\nArea direttiva\nArea tecnica\nRisultati.\nPrima Divisione.\nGirone finale.\nIl girone finale fu giocato dalle squadre vincitrici dei quattro gironi della Prima Divisione al solo scopo di decretare la squadra vincitrice del titolo di campione della categoria"}
{"id": "1411863", "revid": "131358", "url": "https://it.wikipedia.org/wiki?curid=1411863", "title": "Corporaci\u00f3n de F\u00fatbol Profesional de la Universidad de Chile", "text": ""}
{"id": "1411865", "revid": "4711", "url": "https://it.wikipedia.org/wiki?curid=1411865", "title": "Santiago de Chile", "text": ""}
{"id": "1411866", "revid": "486946", "url": "https://it.wikipedia.org/wiki?curid=1411866", "title": "Sergei Aksakov", "text": ""}
{"id": "1411868", "revid": "237256", "url": "https://it.wikipedia.org/wiki?curid=1411868", "title": "Vladimir Korolenko", "text": ""}
{"id": "1411869", "revid": "2166030", "url": "https://it.wikipedia.org/wiki?curid=1411869", "title": "D\u00eev\u00e2n-i hum\u00e2y\u00fbn", "text": "Il D\u00eev\u00e2n-i hum\u00e2y\u00fbn, in lingua italiana spesso chiamato semplicemente \"Divano\" o \"Gran Divano\", era il consiglio dei responsabili delle amministrazioni dell'impero ottomano riuniti attorno al Sultano, ovvero: il Vez\u00eer-i a'zam o Sadr-i a'zam Gran Visir (responsabile per gli affari politici), il Ni\u015fanc\u0131, il Segretario del Consiglio (responsabile della Cancelleria), il Kazasker di Anatolia (responsabile giudiziario dell'Anatolia), il Kazasker di Rumelia (responsabile giudiziario dei territori ottomani nel continente Europeo), il Defterdar (responsabile del tesoro) e il Capitan pasci\u00e0 (gran ammiraglio della flotta ottomana). Poteva occasionalmente partecipare alle seduta anche il \"Beylerbey\" di Rumelia e l'Agha dei Giannizzeri. \nIl Divano si riuniva in uno specifico edificio all'interno del Palazzo Topkap\u0131, il \"Kubbealt\u0131\", originariamente a cadenza giornaliera e, a partire dal XVI secolo, quattro volte la settimana. Il suo ambito operativo abbracciava qualsiasi sfaccettatura dell'esecutivo tramite procedure che sono, ad oggi, poco chiare. Era supportato da un apparato burocratico comandato dal \"Reis Efendi\" con mansioni sia segretariali sia archivistiche.\nIl Divano \u00e8 stato il principale organo dell'esecutivo ottomano sino alla met\u00e0 del XVII secolo quando il potere \u00e8 passato unilateralmente nelle mani dei Gran Vizir. La riforma amministrativa \"Tanzimat\", nel XIX secolo, ha poi modificato l'esecutivo turco in favore di un modello di gabinetto europeo.\nStoria e funzioni.\nIl Divano dell'Impero ottomano fu la promanazione, burocraticizzata e formalizzata, dell'arcaico concistoro di consiglieri (a volte ufficiali veri e propri, a volte potentati alleati) che circondavano il sultano ottomano agli albori della dinastia, affiancandolo negli eventi pubblici durante i quali l'autocrate dispensava giustizia, amministrava la cosa pubblica ed ascoltava le suppliche dei sudditi. Questi consiglieri acquisivano poi particolare importanza nelle fasi d'interregno, quando gestivano il potere tra la morte di un sultano e la presa in carico del titolo da parte del successore. \nDopo la conquista di Costantinopoli (1453), nel generale contesto di ristrutturazione sia statale sia dinastica del dominio osmanide promosso da Maometto II, il Divano divenne un vero e proprio ufficio, con la sua etichetta ed i suoi funzionari. Fu proprio il Conquistatore a dettare due punti fondamentali nella routine dell'esecutivo turco: a) la non obbligatoria presenza del sultano alle riunioni; e b) il ruolo egemone del Gran vizir sugli altri vizir in quanto delegato del sultano a presiedere le sedute del consiglio. Quella del sultano era per\u00f2 un'assenza formale e non sostanziale dato che Maometto II spiava l'operato dei suoi consiglieri da dietro una griglia, pratica che caratterizz\u00f2 gli osmanidi sino al regno di Solimano il Magnifico, quando divenne prassi il completo assenteismo del sultano dalle sedute del Divano. I primi successori di Maometto II non aveva infatti mai abbandonato del tutto il consiglio: suo figlio Bayezid II, per esempio, amministr\u00f2 sempre pubblicamente il potere dal Divano, ricorrendo ad un elaborato cerimoniale.\nAltra sostanziale innovazione apportata da Maometto II nella quotidianit\u00e0 del Divano fu la costruzione di un edificio preposto ad ospitarlo.&lt;br&gt;\nOriginariamente, il Divano imperiale si riuniva ad Edirne nel palazzo sultanale o al seguito del sovrano se questi si trovava in viaggio/guerra. Una volta conquistata la capitale bizantina, il Consiglio si riun\u00ec presso il sultano nel Gran Palazzo (tu. \"Eski Saray\", lett. \"Vecchio Palazzo/Serraglio\"), spostandosi poi nel Gran Serraglio (Anni '70 del Quattrocento) fatto erigere ex-novo dal Conquistatore. Il Divano si riun\u00ec presso un edificio dedicato nel Secondo Cortile del complesso, il \"Divanhane\", una struttura porticata in legno. Fu poi Pargali Ibrahim Pasci\u00e0, Gran Visir di Solimano, a far costruire una nuova sede per il consiglio: il Kubbealt\u0131, un edificio porticato in pietra composto di tre camere coperte da cupole destinate al consiglio, alla segreteria ed all'archivio. I consiglieri erano comunque tenuti a seguire il sultano durante le sue campagne militari, riunendosi presso la tenda del Gran Visir che veniva sempre eretta accanto a quella dell'Osmanide.\nIl codice di legge di Maometto II prevedeva riunioni quotidiane per il Divano di cui quattro obbligatoriamente nella Camera del Consiglio (tu. \"Arz Odas\u0131\") del Topkapi. I consiglieri erano accolti al loro arrivo dal Capo-Avvocato (tu. \"\u00e7avu\u015f ba\u015f\u0131\") e dal Capo-Usciere (\"Kap\u0131c\u0131lar kethudas\u0131\"). Nel XVI secolo, il Divano si riuniva regolarmente quattro giorni della settimana: sabato, domenica, luned\u00ec e marted\u00ec. Le sessioni duravano sette-otto ore, dall'alba a mezzogiorno in estate e sino a met\u00e0 pomeriggio d'inverno. I consiglieri consumavano tre pasti nella giornata lavorativa: colazione al loro arrivo, pranzo dopo la discussione principale e cena dopo le petizioni. Nei tempi pre-costantinopolitani, il sultano soleva cenare con i vizir dopo il Consiglio ma Maometto II pose fine a tale pratica. Esistevano poi sessioni straordinarie del Consiglio: le \"ulufe divani\" o \"galebe divani\", a cadenza trimestrale, durante le quali si distribuiva lo stipendio trimestrale (tu. \"ulue\") ai membri del Kap\u0131kulu cui appartenevano, tra gli altri, i Giannizzeri e/o si presentavano formalmente i nuovi ambasciatori stranieri; le \"ayak divani\" (lett. \"Il Consiglio in piedi\"), sessioni d'emergenza presiedute dal sultano o dal comandante dell'esercito durante una campagna militare.\nSebbene molte decisioni siano state prese al di fuori del contesto formale del Divano, esso \u00e8 stato il principale organo esecutivo dell'Impero ottomano, svolgendo tutti i compiti di governo: condotta delle relazioni estere (es. accoglienza di ambasciatori stranieri), preparazione delle campagne militari, costruzione di fortificazioni ed edifici pubblici, ricezione di relazioni dei governatori provinciali (i \"Cad\u00ec\"), nomina di ufficiali statali. Il Divano disimpegnava anche funzione di tribunale, in particolare per i membri della classe militare ma anche come sede presso la quale i sudditi potevano impugnare le sentenze dei \"Cad\u00ec\". Il funzionamento interno del Divano \u00e8 per\u00f2 oscuro dato che non \u00e8 stato tenuto alcun verbale durante le sessioni. La formulazione dei decreti permette per\u00f2 di valutare la maggior parte delle decisioni come risposta ad una petizione diretta ad un problema specifico. Gli osservatori stranieri d'epoca moderna hanno poi teso a specificare che il Divano fungeva da organo puramente consultivo, stante l'autocratica gestione del potere da parte del Gran Visir che lo presiedeva.\nLe decisioni adottate dal Divano dovevano essere approvate dal Sultano sotto forma di Q\u00e2n\u00fbn o di Ber\u00e2t, sui quali il Ni\u015fanc\u0131 apponeva il tughra.\nDopo il 1654 il Divano smise di riunirsi nel Topkap\u0131, eleggendo a propria dimora il Palazzo del Gran Visir, la c.d. \"Sublime Porta\".\nMembri.\nIl Divano veniva presieduto dal Gran Visir o dallo stesso Sultano. I membri del Divano erano dotati di una particolare immunit\u00e0, in base alla quale non potevano essere perseguiti nell'esercizio delle proprie funzione da nessun'altra autorit\u00e0 che non fosse lo stesso Sultano. Diversamente erano sottoposti alla giurisdizione dei Tribunali ordinari in materia civile."}
{"id": "1411875", "revid": "28592", "url": "https://it.wikipedia.org/wiki?curid=1411875", "title": "Nade\u017eda Mandel'\u0161tam", "text": ""}
{"id": "1411876", "revid": "156827", "url": "https://it.wikipedia.org/wiki?curid=1411876", "title": "Olaf II di Danimarca", "text": ""}
{"id": "1411878", "revid": "287204", "url": "https://it.wikipedia.org/wiki?curid=1411878", "title": "Andrej Platonovic Platonov", "text": ""}
{"id": "1411879", "revid": "287204", "url": "https://it.wikipedia.org/wiki?curid=1411879", "title": "Jakov Petrovic Polonskij", "text": ""}
{"id": "1411880", "revid": "287204", "url": "https://it.wikipedia.org/wiki?curid=1411880", "title": "Nikolaj Gerasimovic Pomjalovskij", "text": ""}
{"id": "1411881", "revid": "1516566", "url": "https://it.wikipedia.org/wiki?curid=1411881", "title": "Delta Librae", "text": "Delta Librae (\u03b4 Lib / \u03b4 Librae) \u00e8 una stella della costellazione della Bilancia. \u00c8 conosciuta anche con il nome di Zuben el Akribi. Un'altra denominazione di origine accadica col quale \u00e8 nota \u00e8 Mulu-lizi.\nDelta Librae si trova ad una distanza approssimativa di 304 anni luce dalla Terra ed \u00e8 di classe spettrale B9.5V. Zuben el Akribi \u00e8 una binaria ad eclisse e la sua magnitudine apparente varia da +4,91 a +5,90 in un periodo di 2,33 giorni.\nLe componenti hanno una massa rispettivamente di 4.9 e 1.7 volte quella del Sole, mentre il raggio \u00e8 per entrambe oltre 4 volte maggiore al raggio solare."}
{"id": "1411883", "revid": "28592", "url": "https://it.wikipedia.org/wiki?curid=1411883", "title": "Elena Kostjukovi\u010d", "text": ""}
{"id": "1411885", "revid": "237256", "url": "https://it.wikipedia.org/wiki?curid=1411885", "title": "Michail Michailovic Prisvin", "text": ""}
{"id": "1411886", "revid": "287204", "url": "https://it.wikipedia.org/wiki?curid=1411886", "title": "Bertuccio Bagarotto", "text": "Biografia.\nDopo la disfatta di Venezia nella battaglia di Agnadello e in seguito alla caduta di Padova sotto gli Imperiali di Massimiliano I d'Asburgo, Bagarotto accett\u00f2 da questi la carica di \"Deputato ad utilia\" pensando in questo modo di riuscire in qualche maniera a tutelare gli interessi della Repubblica Veneziana, ma questa mossa fu dalla Repubblica veneta mal interpretata.\nNella notte fra il 16 e il 17 luglio le truppe veneziane riconquistarono Padova: il provveditore Andrea Gritti arrest\u00f2 Bagarotto con l'accusa di alto tradimento e lo port\u00f2 in catene a Venezia, dove fu condannato a morte e giustiziato per impiccagione il 1\u00ba dicembre di quello stesso 1509 assieme ad altri tre notabili padovani: Alberto Trapolin, Lodovico Conte e Giacomo da Lion.\nNegli anni a seguire l'innocenza di Bagarotto fu ampiamente dimostrata e Venezia cerc\u00f2 la conciliazione con la citt\u00e0 di Padova per questo errore giudiziario attraverso matrimoni di interesse: Nicol\u00f2 Aurelio, il segretario del Consiglio dei Dieci, convol\u00f2 a nozze con Laura Bagarotto (figlia di Bertuccio); questo evento fu celebrato nel quadro del Tiziano \"Amor Sacro e Amor Profano\" e in opere architettoniche come la Corte Lando, una serie di 12 costruzioni abitative ad uso popolare realizzata su ordine testamentario di Marco Lando a Padova con i soldi provenienti dalla vendita dei terreni sequestrati a Bertuccio Bagarotto."}
{"id": "1411890", "revid": "237256", "url": "https://it.wikipedia.org/wiki?curid=1411890", "title": "Vladimir Toporov", "text": ""}
{"id": "1411892", "revid": "28592", "url": "https://it.wikipedia.org/wiki?curid=1411892", "title": "Nikolaj Trubeckoj", "text": ""}
{"id": "1411895", "revid": "834", "url": "https://it.wikipedia.org/wiki?curid=1411895", "title": "UFWC", "text": ""}
{"id": "1411903", "revid": "1226", "url": "https://it.wikipedia.org/wiki?curid=1411903", "title": "Dungeons&amp;Dragons", "text": ""}
{"id": "1411906", "revid": "1008732", "url": "https://it.wikipedia.org/wiki?curid=1411906", "title": "Antonio Rodot\u00e0", "text": "Biografia.\nNato a Cosenza, a soli 17 anni si trasfer\u00ec a Roma, dove si iscrisse alla facolt\u00e0 di Ingegneria elettrotecnica dell'universit\u00e0 La Sapienza. Terminati gli studi nel 1957, inizi\u00f2 subito la sua carriera nell'industria, lavorando alla Sispre (nel 1959) come progettista elettronico e occupandosi precocemente di satelliti, per passare in seguito alla Selenia (1966).\nDal 1965 al 1966 \u00e8 stato delegato italiano alla NATO per i sistemi di elaborazione elettronica. Ha diretto la Divisione Spazio della Alenia Aerospazio, inoltre \u00e8 stato responsabile del coordinamento tra le altre aziende spaziali di Finmeccanica (LABEN e Space Software Italia) e presidente di Quadrics Supercomputer World. \u00c8 stato anche vicepresidente del Gruppo Difesa e Spazio dell'Anie, membro del Comitato di gestione dell'Associazione Industrie Aerospaziali, del gruppo del Ministero per la Ricerca sui supercomputer, del comitato di gestione della Space Systems Loral e dei consigli di amministrazione di Arianespace, SSI e Marconi/Alenia Communications. \nDal giugno 1997 al giugno 2003 ha ricoperto la carica di direttore generale dell'Agenzia Spaziale Europea (ESA). Fu tra i padri del sistema satellitare globale di navigazione \"Galileo\".\n\u00c8 morto il 23 febbraio 2006, all'et\u00e0 di 70 anni. Era il fratello dell'ex garante per la protezione dei dati personali, Stefano."}
{"id": "1411912", "revid": "237256", "url": "https://it.wikipedia.org/wiki?curid=1411912", "title": "Vladimir Bekhterev", "text": ""}
{"id": "1411914", "revid": "92723", "url": "https://it.wikipedia.org/wiki?curid=1411914", "title": "Aleks\u00e1ndr Alexandrovich Bogomolez", "text": ""}
{"id": "1411915", "revid": "92723", "url": "https://it.wikipedia.org/wiki?curid=1411915", "title": "Aznar I S\u00e1nchez", "text": "Origine.\nFiglio primogenito del duca di Guascogna Sancho I e della moglie di cui non si conoscono n\u00e9 il nome n\u00e9 gli ascendenti.&lt;br&gt;Sancho I di Guascogna, molto probabilmente figlio di Lupo II (718-775) e della moglie di cui non si conosce n\u00e9 il nome n\u00e9 gli ascendenti.\nBiografia.\nNell'819] il duca di Guascogna, Lupo III Centulo si ribell\u00f2 all'autorita dei Carolingi ed il re d'Aquitania Pipino I invi\u00f2 il conte di Tolosa, Berengario il Saggio ed il conte d'Alvernia, Guerino che sconfissero Lupo III.\nAznar I S\u00e1nchez, per l'aiuto dato a combattere i Baschi, ricevette la sovranit\u00e0 della Guascogna con il titolo di conte della Guascogna Citeriore.\nNell'824, secondo lo storico del IX secolo, Eginardo, ricevette l'ordine di marciare insieme al conte Eblus contro Pamplona, che si era ribellata, portando con s\u00e9 molti Vasconi. Ma quando rientravano da tale incarico, a Roncisvalle, Tra le gole dei Pirenei, per\u00f2, in quella che fu chiamata \"la seconda battaglia di Roncisvalle\", furono circondati e Aznar fu fatto prigioniero assieme a Eblus (\"Eblus atque Asenarius comites\"), mentre il loro esercito fu quasi sterminato. Mentre Aznar ottenne la libert\u00e0 e fu libero di rientrare in Guascogna, perch\u00e9 ritenuto dai Baschi un loro consanguineo, il franco Eblus fu inviato prigioniero a Cordoba, dove rimase per circa un anno\nSecondo un documento delle \"Chroniques eccl\u00e9siastiques du dioc\u00e8se d\u00b4Auch, Preuves de la IIe partie\", nell'835, Aznar don\u00f2 le terre intorno a Cazaux ad Aldario e Dolgrino, due preti dell'abbazia di Pessan, affinch\u00e9 le risanassero (ripristinassero le coltivazioni).\nNon ebbe buoni rapporti con il successore di Berengario il Saggio sul trono della contea di Tolosa, Bernardo di Settimania.\nLa Guascogna si ribell\u00f2 almeno tre volte (nell'824, nell'828 ed infine nell'836), come ci viene confermato dagli \"Annales Bertiniani\", (\"Azenarius quoque citerioris Wasconi\u00e6 comes, qui ante aliquot annos a Pipino desciverat\").\nMor\u00ec nell'836, secondo gli \"Annales Bertiniani\", in modo orribile (\"orribili mortem interiit\"), mentre cercava di sedare una sommossa, scoppiata in Guascogna. Fu sepolto nel monastero Alsonense, che aveva contribuito ad erigere, l'anno prima. Gli subentr\u00f2 il fratello Sancho II, contro il parere del re d'Aquitania, Pipino I.\nDiscendenza.\nAznar S\u00e1nchez dalla moglie di cui non si conosce n\u00e9 il nome n\u00e9 la discendenza, ebbe due figli:"}
{"id": "1411921", "revid": "1305772", "url": "https://it.wikipedia.org/wiki?curid=1411921", "title": "Air (serie)", "text": " \u00e8 una visual novel giapponese della software house Key pubblicata l'8 settembre 2000 per PC e convertita, dopo aver ripulito il videogioco dai contenuti hentai, sulle console Dreamcast e PlayStation 2. L'8 aprile 2005 fu poi pubblicata per Windows 2000 e Windows XP con il nome \"Air Standard Edition\", mentre la versione per PSP approd\u00f2 sul mercato nel 2007. \"Air\" fu pubblicata nuovamente per Windows Vista a luglio 2009, mentre \"Air Memorial Edition\", la versione compatibile con Windows 7, usc\u00ec a maggio 2010.\nDal videogioco originale sono stati successivamente tratti un manga, un anime, due OAV ed un film d'animazione che ripercorrono fedelmente la trama dell'opera, con uno stampo questa volta pi\u00f9 drammatico.\nTrama.\nIl giovane Yukito Kunisaki si guadagna da vivere viaggiando di villaggio in villaggio eseguendo un numero di magia con un pupazzo regalatogli da sua madre. La donna, prima di morire, gli disse di trovare \"la ragazza nel cielo\" e salvarla dal suo destino. In uno dei villaggi Yukito incontra Misuzu Kamio, una ragazza allegra e sbadata che non ha amici e soffre di fitte dolorose quando tenta di farsene, e si fa convincere a fermarsi a casa sua. Yukito scopre che la creatura alata maledetta che stava cercando \u00e8 proprio Misuzu: l'origine del suo male viene affrontata tramite la storia di Kanna, una creatura alata vissuta mille anni prima, della quale Misuzu \u00e8 la reincarnazione.\nVideogioco.\nIl videogioco \u00e8 diviso in tre segmenti: \"Dream\" (sogno), \"Summer\" (estate) e \"Air\" (aria). Per accedere a \"Summer\" bisogna completare i tre lieto fine di \"Dream\", mentre si accede ad \"Air\" completando \"Summer\".\nNel primo segmento, il giocatore assume il ruolo di Yukito. Il secondo \u00e8 un racconto lineare nel quale, a differenza del primo, non viene chiesto di prendere alcuna decisione al fine del gioco, e viene raccontato da Ryuya. Nel terzo segmento, centrato su Misuzu, il giocatore assume il ruolo di Sora, il corvo della ragazza."}
{"id": "1411922", "revid": "22475", "url": "https://it.wikipedia.org/wiki?curid=1411922", "title": "J.P. Rylan", "text": ""}
{"id": "1411923", "revid": "28592", "url": "https://it.wikipedia.org/wiki?curid=1411923", "title": "Jakov Aleksandrov Protazanov", "text": ""}
{"id": "1411925", "revid": "78273", "url": "https://it.wikipedia.org/wiki?curid=1411925", "title": "Andrei Zviagintsev", "text": ""}
{"id": "1411933", "revid": "78273", "url": "https://it.wikipedia.org/wiki?curid=1411933", "title": "Nikita Mikhalkov", "text": ""}
{"id": "1411936", "revid": "28592", "url": "https://it.wikipedia.org/wiki?curid=1411936", "title": "Aleksej Butakov", "text": ""}
{"id": "1411938", "revid": "773636", "url": "https://it.wikipedia.org/wiki?curid=1411938", "title": "Boris Berezovskij", "text": ""}
{"id": "1411942", "revid": "115751", "url": "https://it.wikipedia.org/wiki?curid=1411942", "title": "Michail Borisovic Khodorkovsky", "text": ""}
{"id": "1411946", "revid": "256896", "url": "https://it.wikipedia.org/wiki?curid=1411946", "title": "Basra (Marocco)", "text": "Basra, conosciuta anche come Ba\u1e63ra al-\u1e24amr\u0101\u02be (Ba\u1e63ra la Rossa) \u00e8 un sito archeologico del Marocco. Fu originariamente la residenza estiva della dinastia idriside dal IX al X secolo, fondata probabilmente da Idris II.\n\u00c8 situata sulla strada che da Souq al-Arba porta ad Ouezzane, a circa 40 km dalle coste dell'Oceano Atlantico e a 20 km a sud di Ksar El Kebir.\nFu cos\u00ec chiamata in onore della celebre citt\u00e0 sciita di Basra (Bassora) in Iraq, poich\u00e9 la dinastia idriside era sciita e originaria del Vicino Oriente. Il geografo e viaggiatore Ibn Hawqal nel IX secolo la descrisse come un fiorente centro commerciale in cui si producevano soprattutto cotone e cereali. Le fortificazioni di terra rossa, da cui deriva il suo soprannome, furono distrutte nel 979 ma la citt\u00e0 sopravvisse ancora per diversi anni. Al tempo di Leone l'Africano, comunque, Ba\u1e63ra era ormai ridotta in rovine.\nGli scavi effettuati dal 1980 hanno permesso una migliore comprensione dell'organizzazione spaziale del luogo e hanno portato alla luce un laboratorio di metallo e di pietra. Il muro della citt\u00e0, che un tempo aveva dieci porte, \u00e8 stato in gran parte distrutto e non ne restano pi\u00f9 che le fondamenta, che si estendono per 2,5 km, occupando una superficie di 30 ettari. venne scoperto anche un serbatoio di pietra, coperto da una cupola sostenuta da archi trasversali, le sue dimensioni sono di 4,25 metri di larghezza per 6 metri di lunghezza. "}
{"id": "1411947", "revid": "237256", "url": "https://it.wikipedia.org/wiki?curid=1411947", "title": "Vagit Alekperov", "text": ""}
{"id": "1411949", "revid": "647919", "url": "https://it.wikipedia.org/wiki?curid=1411949", "title": "Vagit Yusopovi\u0107 Alekperov", "text": ""}
{"id": "1411951", "revid": "24798", "url": "https://it.wikipedia.org/wiki?curid=1411951", "title": "Festa di Cristo Re", "text": ""}
{"id": "1411953", "revid": "1876680", "url": "https://it.wikipedia.org/wiki?curid=1411953", "title": "Giovanni Descalzo", "text": "Marinaio, pescatore, contadino, operaio alla Fabbrica Italiana Tubi e infine impiegato comunale, \u00e8 autore di romanzi (\"Esclusi\", 1937 e \"Tutti i giorni\", 1950), prose liriche (\"Interpretazioni\", 1933) e, per giornali e riviste, centinaia di racconti (molti dei quali per ragazzi), articoli e resoconti di viaggio talvolta riuniti poi in volume (\"Sotto coperta\", 1933; \"La terra dei fossili viventi\", 1938; \"Scogliere\", 1940; \"Santuari, vallate e calanche della Liguria orientale\", 1941; \"Le cinque terre\", 1943 e \"Ai quattro venti\", 1943).\nDal 1930 sino agli ultimi giorni di vita ha tenuto un diario del quale \u00e8 stata pubblicata, per iniziativa del Comune della sua citt\u00e0, la parte iniziale relativa agli anni 1930 e 1932.\nAutodidatta nei disparati ambiti letterari, egli \u00e8 per\u00f2 considerato, innanzitutto, un poeta ligure della seconda generazione, assieme ad Angelo Barile e ad Adriano Grande: \"C'\u00e8 in tutt'e tre i poeti un senso di umile meraviglia (...), la poesia con un segreto palpito del cuore\", afferma Carlo Bo.\nLe pi\u00f9 autorevoli pubblicazioni postume inerenti la sua opera in versi annoverano di volta in volta le curatele di Adriano Grande, Edoardo Villa, Francesco De Nicola o gli interventi critici, oltre a quelli del citato Carlo Bo, di Giovanni Ponte, Giorgio Barberi Squarotti, Marziano Guglielminetti, Giuseppe Marchetti, Adriano Guerrini, Sergio Campailla con l'aggiunta, in tempi pi\u00f9 recenti, di Fabio Barricalla e Fabrizio Staffoni rispettivamente per le riviste \"Resine\" e \"La Riviera Ligure\".\n\u00c8 stato amico di molti artisti, tra cui l'incisore e suo editore Mimmo Guelfi e lo xilografo Eugenio Mario Raffo.\nLa citt\u00e0 di Sestri Levante gli ha intitolato il Lungomare, la Scuola media statale e dedicato nel 1952 - anno successivo alla morte e cinquantennale della nascita - un busto commemorativo opera dello scultore Guido Galletti, sulla cui targa campeggiano i versi:\nNel 1981, per il trentennale della morte, nella citt\u00e0 natale si \u00e8 tenuto un convegno nazionale di studi sulla sua opera seguito, quarant'anni dopo, da una partecipata commemorazione pubblica con interventi tematici di Vincenzo Gueglio, Francesco De Nicola e Fabrizio Staffoni.\nNel 2013 \u00e8 stato istituito il Premio Internazionale di poesia e narrativa \u201cGiovanni Descalzo - Citt\u00e0 di Sestri Levante\", dal 2019 confluito nel nuovo concorso \"Carlo Bo - Giovanni Descalzo\".\nA lui si deve il nome \"Baia del Silenzio\", attribuito al piccolo golfo adagiato a levante del promontorio cittadino.\nCuriosit\u00e0.\nGiovanni Descalzo \u00e8 stato tra i fondatori della squadra di calcio della sua citt\u00e0, il Sestri Levante."}
{"id": "1411954", "revid": "1992529", "url": "https://it.wikipedia.org/wiki?curid=1411954", "title": "Vissarion Grigor'evi\u010d Belinskij", "text": "Biografia.\nFu direttore prima de \"L'osservatore moscovita\" e poi collabor\u00f2 anche, nel 1839 - 46, ad \"Annali patrii\" (\"\u041e\u0442\u0435\u0447\u0435\u0441\u0442\u0432\u0435\u043d\u043d\u044b\u0435 \u0437\u0430\u043f\u0438\u0441\u043a\u0438\") e dal 1846 a \"Sovremennik\" (\"\u0421\u043e\u0432\u0440\u0435\u043c\u0435\u043d\u043d\u0438\u043a\", il Contemporaneo). \nDurante l'inizio della sua carriera venne influenzato da Friedrich Schelling e Fichte e successivamente ader\u00ec alle posizioni della sinistra hegeliana (in particolare di Ludwig Feuerbach). La sua visione rest\u00f2 comunque in sostanza individualistica. Egli, pur facendo sue le premesse teoriche del socialismo, ne rifiut\u00f2 in parte gli sviluppi politici, avendo timore che l'individuo potesse scomparire nella collettivit\u00e0. In campo estetico, Belinskij disse che la poesia era la contemplazione immediata della verit\u00e0. La necessit\u00e0 del 'vero artistico', che la letteratura non pu\u00f2 non accettare, rispecchia la concreta naturalezza esistenziale, che deve adeguare le proprie strutture all'interna dialettica sociale della realt\u00e0. Nelle posizioni di Belinskij furono ravvisati poi i presupposti teorici del realismo socialista.\nFra i suoi scritti pi\u00f9 famosi la raccolta \"Fantasticherie letterarie\" (\"\u041b\u0438\u0442\u0435\u0440\u0430\u0442\u0443\u0440\u043d\u044b\u0435 \u043c\u0435\u0447\u0442\u0430\u043d\u0438\u044f\") del 1834, i saggi teorici \"L'idea di arte\" - scritto nel 1842 e pubblicato poi nel 1862- e \"Discorso sulla critica\" del 1842, oltre a \"Sguardo sulla letteratura russa\" del 1846). Belinskij cercava nelle opere analizzate l'unione fra lo spirito artistico e la partecipazione ideologica. Grande estimatore di Aleksandr Sergeevi\u010d Pu\u0161kin e di Pavel Stepanovi\u010d Mo\u010dalov ai quali dedic\u00f2 molti articoli e di Nikolaj Vasil'evi\u010d Gogol', da cui si discost\u00f2 all'uscita di \"Brani scelti della corrispondenza con amici\". In seguito a quest'ultima pubblicazione scrisse una violenta lettera a Gogol, nel quale lo accusava di essersi \"venduto\" al potere autocratico dello zar, di aver strumentalizzato la spiritualit\u00e0 cristiana e di aver tradito la propria missione di letterato. Tale lettera fu talmente dirompente che, nonostante i severissimi divieti della censura, fu diffusa clandestinamente negli ambienti letterari dell'epoca. Il solo possesso di una sua copia era un crimine punibile con i lavori forzati o addirittura con la pena di morte (fu questo appunto uno dei capi di accusa che cost\u00f2 ad un altro grande scrittore russo, F\u00ebdor Dostoevskij, lunghi anni di prigionia in Siberia).\nFautore dei principi del realismo che si contrapponeva ai principi che sostenevano l'\"arte per l'arte\", fu considerato quale creatore dell'\u00abestetica rivoluzionaria\u00bb."}
{"id": "1411957", "revid": "729019", "url": "https://it.wikipedia.org/wiki?curid=1411957", "title": "Aeroporto di Arezzo", "text": "L'aeroporto di Arezzo-Molin Bianco \u00e8 l'impianto aeroportuale della citt\u00e0 toscana di Arezzo, situato nella localit\u00e0 Molin Bianco, a ovest della citt\u00e0. \u00c8 aperto al traffico nazionale ed \u00e8 utilizzato per le attivit\u00e0 del Nucleo elicotteri dei vigili del fuoco e dagli Aero Club \"L. Centini\" e \"Etruria\".\nStoria.\nL'aeroporto di Arezzo trova le sue origini nel giugno 1917, ad opera del tenente di cavalleria Righetti, allo scopo di collaudare gli aerei costruiti all'epoca dalla societ\u00e0 aretina \"SACFEM\" nel podere di Molin Bianco, in localit\u00e0 Casella Rossa. Il 28 marzo 1923 l'aeroporto venne potenziato nelle varie infrastrutture al fine di ospitare una famosa e rinomata scuola caccia. Durante gli eventi bellici del 1943 molte delle infrastrutture andarono distrutte, e l'aeroporto rimase come campo militare d'emergenza sotto la giurisdizione del IV Stormo Caccia \"Amedeo D'Aosta\" di Grosseto.\nIntitolato al ricordo della Medaglia d'Oro colonnello d'Aviazione Ermanno Bartolini, l'aeroporto \u00e8 di propriet\u00e0 del demanio sotto il controllo di ENAC, in particolare della DA Toscana, che ne gestisce le concessioni. Le concessioni sull'aeroporto sono state concesse all'Aero Club \"L. Centini\", all'Aero Club \"Etruria\" che si occupano del servizio antincendio.\nL'Aero Club \"L. Centini\" venne denominato \"Aero Club U. Perticucci\" in occasione del primo statuto ufficiale risalente al 1950, in onore dell'omonimo pilota aretino decorato con la medaglia d'argento. Con D.P.R. n. 646 del 16 giugno 1959 fu riconosciuto dal presidente della Repubblica Italiana la personalit\u00e0 giuridica di Ente Morale. Successivamente fu affiliato all'AeroClub d'Italia, al CONI e alla Federazione Aeronautica Internazionale. Nel 1989 l'aeroclub ha cambiato denominazione, assumendo quella attuale di Aero Club \"L. Centini\" in onore del comandante Luciano Centini, che fu per molti anni presidente e istruttore di volo dell'aeroclub di Arezzo.\nNel 2006 la sezione di paracadutismo dell'Aero Club \"L. Centini\" si stacca e d\u00e0 vita all'Associazione Sportiva Dilettantistica Aero Club Etruria, per gestire in autonomia l'attivit\u00e0 lancistica con la propria scuola riconosciuta da ENAC. L'Aero Club Etruria \u00e8 affiliato all'Aero Club d'Italia, al CONI ed alla Federazione Aeronautica Internazionale"}
{"id": "1411958", "revid": "237256", "url": "https://it.wikipedia.org/wiki?curid=1411958", "title": "Aleksandr Ivanovich Oparin", "text": ""}
{"id": "1411965", "revid": "28592", "url": "https://it.wikipedia.org/wiki?curid=1411965", "title": "Uglitsch", "text": ""}
{"id": "1411979", "revid": "2128848", "url": "https://it.wikipedia.org/wiki?curid=1411979", "title": "Torri ENEL", "text": "Le torri ENEL sono grattacieli di Napoli ubicati nel Centro Direzionale nelle isole A e G, di cui costituiscono rispettivamente i lotti 1 e 3. Per la somiglianza tra le due sono spesso nominate come le \"Torri Gemelle di Napoli\".\nGli edifici vennero eretti tra il su progetto di Giulio De Luca, Renato Avolio De Martino coadiuvato dal figlio Francesco e Massimo Pica Ciamarra. \nI grattacieli sono identici e posti in maniera speculare rispetto all'asse del viale centrale e sono inclinati di circa 45\u00b0. Essi rappresentano anche l'innovazione tecnologica raggiunta dagli architetti e ingegneri napoletani, infatti si tratta di due edifici aventi una parte centrale vuota con gli uffici sospesi tramite funi e legamenti in acciaio legati alla trave centrale in acciaio e posta trasversalmente ai due elementi in calcestruzzo armato che ospitano le scale, le porte degli ascensori e gli ingressi ai corridoi dei vari piani.\nI due grattacieli hanno un'altezza di 122 metri e contano ciascuno una trentina di piani collegati fra di loro dai vani esterni degli ascensori."}
{"id": "1411982", "revid": "95178", "url": "https://it.wikipedia.org/wiki?curid=1411982", "title": "Torre ENEL", "text": ""}
{"id": "1411987", "revid": "173469", "url": "https://it.wikipedia.org/wiki?curid=1411987", "title": "Aznar I Gal\u00edndez", "text": "Origine.\nLa sua origine \u00e8 alquanto incerta, ma secondo alcune fonti, egli era figlio di Galindo Garces, che secondo il \"Cartulario de San Juan de la Pe\u00f1a\" era conte in Aragona (in un documento di una donazione al Monastero di San Juan de la Pe\u00f1a, dell'agosto 828, Galindo Garces, viene citato come conte) e di Guldregut, di cui non si conoscono le ascendenze, che in un documento (una donazione al monastero di San Pedro de Siresa) del novembre 823, viene citata come moglie del conte Galindo.\nBiografia.\nNell'809, alla morte del primo conte d'Aragona Aureolus, ricevette, dal re d'Aquitania, il figlio dell'imperatore, Carlo Magno, Ludovico, il titolo di conte d'Aragona, come vassallo dell'impero dei Franchi, con dominio su tutta la valle del fiume Arag\u00f3n. Forse fu anche conte di Jaca, da cui dominava la valle.\nSecondo il codice di Roda, spos\u00f2 Eneca Garc\u00e9s, figlia di Garcia Eneco probabilmente di famiglia guascona o basca.\nIn seguito, sembra che Aznar si alleasse con i Baschi per combattere i Banu Qasi nella valle dell'Ebro. A seguito di questa guerra, secondo il codice di Roda, fu deposto a vantaggio di, suo genero, Garc\u00eda Gal\u00edndez il Malvagio (?-844) e fu cacciato dall'Aragona; suo figlio Centulo fu ucciso dallo stesso Garc\u00eda Gal\u00edndez il Malvagio, che aveva anche ripudiato Matrona, la figlia di Aznar.\nSempre secondo il codice di Roda, Garc\u00eda Gal\u00edndez il Malvagio si era alleato invece coi Mori (i Banu Qasi) e col re di Pamplona, \u00cd\u00f1igo I Arista, di cui avrebbe sposato la figlia, Nunila.\nL'esilio di Aznar, viene confermato dal documento n\u00b0 III delle \"Memorias de la Real Academia de la Historia, Tomo IV\", datato 26 agosto 863, in cui Guitisclo dichiara di aver ricevuto una propriet\u00e0 dalla zia paterna, Eilona, che a sua volta l'aveva ricevuta dal padre, Aznar, quando era andato in esilio.\nSecondo il codice di Roda, queste vicende avvennero prima dell'814, perch\u00e9 Aznar and\u00f2 nel regno dei Franchi e si prostr\u00f2 ai piedi dell'imperatore, Carlo Magno.Secondo lo storico, filologo e medievalista spagnolo, specializzato nella Storia dell'Aragona e della Navarra, originario della Navarra, Jos\u00e9 Mar\u00eda Lacarra, questi avvenimenti sarebbero invece posteriori di qualche anno, dopo l'820 e l'imperatore era Ludovico il Pio.\n&lt;br&gt;Chiunque sia stato l'imperatore, comunque, compens\u00f2 Aznar con le contee di Urgell e Cerdagna, che dall'824, govern\u00f2 assieme al figlio, Galindo I Azn\u00e1rez.\nSecondo gli \"ANNALES REGNI FRANCORUM\" i conti Aznar e Ebalus, nell'824, furono inviati con le loro truppe a combattere nella zona di Pamplona, ma furono sconfitti e, mentre Aznar veniva lasciato libero di rientrare nelle sue contee, mentre Ebalus fu inviato prigioniero a Cordova; questo Aznar potrebbe essere per\u00f2 Aznar I S\u00e1nchez, Conte della Guascogna citeriore.\nNon si conosce l'anno esatto della morte, ma secondo il codice di Roda, mor\u00ec nella contea di Urgell, dove fu tumulato, dopo l'838.\nDiscendenza.\nAznar da Eneca, ebbe, secondo il codice di Roda, tre figli (oppure quattro o cinque):"}
{"id": "1411993", "revid": "189072", "url": "https://it.wikipedia.org/wiki?curid=1411993", "title": "Partito Peronista", "text": ""}
{"id": "1411995", "revid": "70217", "url": "https://it.wikipedia.org/wiki?curid=1411995", "title": "Brevine", "text": ""}
{"id": "1412003", "revid": "189072", "url": "https://it.wikipedia.org/wiki?curid=1412003", "title": "Frente para la Victoria", "text": ""}
{"id": "1412015", "revid": "2018598", "url": "https://it.wikipedia.org/wiki?curid=1412015", "title": "Costa apuana", "text": "La costa apuana, nota anche come riviera apuana, \u00e8 costituita dal litorale e dall'immediato retroterra pianeggiante compreso tra i fiumi Magra e Versilia, chiusa a est dai massicci delle Alpi Apuane. Si estende tra l'estremit\u00e0 sud-orientale della Liguria, dove il promontorio di Capo Corvo la separa geograficamente dalla Riviera Ligure, e la provincia di Massa e Carrara nella Toscana nord-occidentale; il litorale \u00e8 bagnato dal Mar Ligure, mare che nel suo complesso si estende dalla costa della Liguria fino al promontorio di Piombino.\nGeografia.\nLa riviera apuana si estende tra l'estremit\u00e0 sud-orientale della provincia della Spezia, in Liguria, e la parte nord-occidentale della Toscana, dove include quasi interamente il tratto costiero della provincia di Massa e Carrara, inoltrandosi a sud, al confine con la Versilia, senza alcuna soluzione di continuit\u00e0 con il limite geografico collocato alla foce del fiume Versilia tra la localit\u00e0 Cinquale (in Versilia ma per motivi amministrativi inclusa nell'Apuania nel periodo fascista) e la localit\u00e0 Vittoria Apuana che, nonostante il toponimo, rimase nella costa versiliese.\nI comuni compresi sono quelli di:\nLitorale.\nIl litorale della costa apuana si presenta basso e sabbioso, interrotto soltanto qua e l\u00e0 da foci di corsi d'acqua minori.\nLungo questo tratto costiero vi sorge il Porto di Carrara.\nLe principali localit\u00e0 balneari sono Marinella di Sarzana, Fiumaretta di Ameglia, Marina di Carrara e Marina di Massa.\nIl turismo balneare \u00e8 la componente fondamentale della stagione estiva, ma non mancano nei dintorni attrattive di tipo culturale, quali l'area archeologica di Luni e i centri storici di Sarzana, Carrara e Massa."}
{"id": "1412020", "revid": "339392", "url": "https://it.wikipedia.org/wiki?curid=1412020", "title": "Henry Wriothesly, conte di Southampton", "text": ""}
{"id": "1412024", "revid": "842", "url": "https://it.wikipedia.org/wiki?curid=1412024", "title": "Functional Magnetic Resonance Imaging", "text": ""}
{"id": "1412045", "revid": "729019", "url": "https://it.wikipedia.org/wiki?curid=1412045", "title": "Volley Cagliari 2006-2007", "text": "Rosa.\nElenco dei giocatori della Volley Cagliari nella stagione 2006/07."}
{"id": "1412047", "revid": "1573940", "url": "https://it.wikipedia.org/wiki?curid=1412047", "title": "Schimatari", "text": "Schimatari () \u00e8 un ex comune della Grecia nella periferia della Grecia Centrale (unit\u00e0 periferica della Beozia) con 8.095 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Tanagra.\nLocalit\u00e0.\nIl comune \u00e8 suddiviso nelle seguenti comunit\u00e0:\nAmministrazione.\nGemellaggi.\nEnnistymon\n Pozzoleone"}
{"id": "1412075", "revid": "767487", "url": "https://it.wikipedia.org/wiki?curid=1412075", "title": "500 lire &quot;Lorenzo il Magnifico&quot;", "text": "Nel 1992, in occasione del V centenario della morte di Lorenzo il Magnifico \u00e8 stata coniata dalla Zecca di Roma una moneta commemorativa in argento del valore nominale di 500 lire.\nDati tecnici.\nAl dritto al centro \u00e8 ritratto Lorenzo de' Medici, in mezzobusto a tre quarti, in giro \u00e8 scritto \"\" mentre la firma dell'autore si trova in basso lungo il bordo.\nAl rovescio sullo sfondo \u00e8 riportato il Giglio, mentre poco a destra dell'asse si trova la torre di Palazzo della Signoria, entrambi simboli di Firenze. Sempre a destra, pi\u00f9 in basso, sono rappresentati un libro ed una tavolozza, simboli delle arti. A destra in alto, invece, sono riportate, su tre righe, le date 1492-1992 e l'indicazione del valore; il segno di zecca \u00e8 indicato a sinistra; sullo sfondo \u00e8 disegnato un pallone da calcio che diviene immagine del globo terrestre. In giro in alto \u00e8 scritta la citazione \"\", mentre in basso lungo il bordo sta il nome \"\".\nNel contorno: \"\" fra stelle e fronda di lauro per tre volte in rilievo\nIl diametro \u00e8 di 32\u00a0mm, il peso: 15 g e il titolo \u00e8 di 835/1000. La moneta \u00e8 presentata nelle due versioni fior di conio e fondo specchio, rispettivamente tirate in 50.000 e 11.000 esemplari."}
{"id": "1412079", "revid": "118982458", "url": "https://it.wikipedia.org/wiki?curid=1412079", "title": "Thespies", "text": "Thespies () \u00e8 un ex comune della Grecia nella periferia della Grecia Centrale (unit\u00e0 periferica della Beozia) con 5.949 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Aliartos."}
{"id": "1412090", "revid": "765341", "url": "https://it.wikipedia.org/wiki?curid=1412090", "title": "Thisvi", "text": "Thisvi () \u00e8 un ex comune della Grecia nella periferia della Grecia Centrale (unit\u00e0 periferica della Beozia) con 4.480 abitanti secondo i dati del censimento 2001.\n\u00c8 stato soppresso a seguito della riforma amministrativa, detta \"piano Kallikratis\", in vigore dal gennaio 2011 ed \u00e8 ora compreso nel comune di Tebe.\nCitazioni.\nLa citt\u00e0 di Tisbe (antico nome di Thisvi) \u00e8 citata in almeno due importanti opere antiche:"}
{"id": "1412093", "revid": "125846288", "url": "https://it.wikipedia.org/wiki?curid=1412093", "title": "Puy de D\u00f4me (vulcano)", "text": "Il Puy de D\u00f4me \u00e8 un vulcano della Francia, alto 1.464 metri, situato nella catena montuosa del Massiccio Centrale nell'omonimo dipartimento. \u00c8 il cono vulcanico pi\u00f9 giovane della Cha\u00eene des Puys. L'eruzione pi\u00f9 recente risale al VI millennio a.C..\nStoria.\nNell'Europa pre-cristiana il Puy de D\u00f4me era sede di cerimonie religiose. Vi si costruirono vari templi ai suoi piedi, tra i quali uno dedicato a Mercurio, le cui rovine sono state riportate alla luce nel 1873.\nNel 1648 Florin P\u00e9rier, su incarico di Blaise Pascal, vi speriment\u00f2 la teoria di Evangelista Torricelli secondo cui le misure barometriche vengono influite dal peso dell'aria; si tratt\u00f2 di effettuare delle misurazioni a tre quote differenti.\nNel 1875 sul Puy de D\u00f4me viene costruita una stazione meteorologica. Dal 1956 nello stesso luogo si trova anche un'antenna radiotelevisiva.\nSport.\nTour de France.\nA partire dalla seconda met\u00e0 del XX secolo la montagna \u00e8 stata teatro di diversi arrivi o transiti di tappe della corsa ciclistica del Tour de France. Nel 1952 vi si ha la prima vittoria italiana con Fausto Coppi. Nel 1964 vi fu un memorabile duello tra Jacques Anquetil e Raymond Poulidor con vittoria finale del primo; nel 1967 \u00e8 Felice Gimondi a passare per primo sulla vetta; nel 1975 Eddy Merckx vi rimase vittima di un'aggressione da parte di uno spettatore e nel 1988 vi fu l'ultimo transito con vittoria di Johnny Weltz. Da allora il Tour de France non \u00e8 pi\u00f9 transitato da qui per la difficolt\u00e0 di far convivere il difficile tracciato col grande afflusso di pubblico. In realt\u00e0 la realizzazione della nuova ferrovia ha ristretto notevolmente la sede stradale che non \u00e8 pi\u00f9 percorribile, se non dai mezzi di servizio. Grandi cartelli, molto evidenti, segnalano il divieto di transito in auto, in bici e neppure a piedi (in questo caso si deve utilizzare il sentiero).\nSport motoristici.\nNel 1958 sul Puy de D\u00f4me fu ricavato un autodromo dalle strade poste sulle sue pendici, il Circuito di Clermont-Ferrand, che sul finire degli anni sessanta ha ospitato anche, per qualche tempo, la Formula 1. Utilizzato nella versione originaria fino al 1988, la lunghezza dell'autodromo venne poi ridotta mediante la realizzazione di una che escluse gran parte della vecchia pista. Attualmente l'autodromo ospita una scuola di pilotaggio e gare minori."}
{"id": "1412094", "revid": "226458", "url": "https://it.wikipedia.org/wiki?curid=1412094", "title": "Faildergd\u00f3it", "text": "Faildergd\u00f3it (anche Faildeargdoid o Ailldeargoid), figlio di Muinem\u00f3n, fu, secondo la tradizione leggendaria e storica, re supremo d'Irlanda. Successe sul trono alla morte del padre. Regn\u00f2 per dieci anni prima di essere ucciso o da S\u00edrna mac D\u00e9in o dal suo successore Ollom Fotla, il cui padre, F\u00edachu F\u00ednscothach, era stato ucciso dal padre di Failderd\u00f3it, Muinem\u00f3n. Geoffrey Keating data il suo regno dal 950 al 943 a.C., mentre gli \"Annali dei Quattro Maestri\" dal 1328 al 1318 a.C."}
{"id": "1412095", "revid": "1573940", "url": "https://it.wikipedia.org/wiki?curid=1412095", "title": "Eublepharidae", "text": "Gli Eublefaridi (Eublepharidae ) sono una famiglia di sauri dell'infraordine Gekkota.\nL'etimologia del nome deriva da \"eu\"=vero e \"blephar\"=palpebra, che indica la caratteristica di avere palpebre funzionali, tipica dei gechi di questa famiglia.\nBiologia.\nNel geco leopardino (\"Eublepharis macularius\") il sesso del nascituro viene determinato dalla temperatura, infatti a basse temperature d'incubazione nasceranno femmine, mentre a temperature alte nasceranno maschi.\nTassonomia.\nLa famiglia comprende i seguenti generi:"}
{"id": "1412096", "revid": "767487", "url": "https://it.wikipedia.org/wiki?curid=1412096", "title": "Vagia", "text": "Vagia () \u00e8 un ex comune della Grecia nella periferia della Grecia Centrale (unit\u00e0 periferica della Beozia) con 4.509 abitanti secondo i dati del censimento 2001.\n\u00c8 stato soppresso a seguito della riforma amministrativa, detta \"piano Kallikratis\", in vigore dal gennaio 2011 ed \u00e8 ora compreso nel comune di Tebe."}
{"id": "1412098", "revid": "137590", "url": "https://it.wikipedia.org/wiki?curid=1412098", "title": "Michele Lojacono Pojero", "text": "Dedic\u00f2 gran parte della sua attivit\u00e0 allo studio della flora siciliana. \nA partire dal 1878, ha esplorato principalmente la flora della Sicilia e delle isole circostanti, pubblicando \"taxa\" nuovi per la scienza in 16 pubblicazioni, la maggior parte stampate a Palermo. \nA lui si deve la scoperta dell'\"Abies nebrodensis\", raro endemismo del distretto delle Madonie. \nFu autore di approfondite ricerche sul campo della flora delle isole Eolie, catalogando oltre 500 specie di piante vascolari spontanee.\nAl suo nome \u00e8 dedicato il genere \"Lojaconea\"."}
{"id": "1412100", "revid": "719449", "url": "https://it.wikipedia.org/wiki?curid=1412100", "title": "500 lire &quot;Rossini&quot;", "text": "Nel 1992, per commemorare il bicentenario della nascita del compositore Gioachino Rossini la Zecca di Roma ha emesso una moneta in argento da 500 lire.\nDati tecnici.\nAl dritto al centro \u00e8 riprodotto il ritratto di Gioachino Rossini dipinto da Giovanni Pierpaoli e conservato presso il Museo teatrale della Scala di Milano, in giro \u00e8 scritto \"\" mentre la firma dell'autore si lungo la spalla sinistra del ritratto.\nAl rovescio sullo sfondo si trova un pentagramma sul quale, su due righe, \u00e8 riprodotta la firma del musicista; l'indicazione del valore \u00e8 in basso a destra e, poco sopra essa, \u00e8 leggibile il segno di zecca . In giro \u00e8 scritto \"\".\nNel contorno: \"\" fra stelle e fronda di lauro per tre volte in rilievo\nIl diametro \u00e8 di 32 mm, il peso di 15 g e il titolo \u00e8 di 835/1000\nLa moneta \u00e8 presentata nelle due versioni fior di conio e fondo specchio, rispettivamente tirate in 45.000 e 9.000 esemplari. La tiratura complessiva \u00e8 di 54.000 esemplari"}
{"id": "1412102", "revid": "339392", "url": "https://it.wikipedia.org/wiki?curid=1412102", "title": "Furstenhof", "text": ""}
{"id": "1412105", "revid": "767487", "url": "https://it.wikipedia.org/wiki?curid=1412105", "title": "Ollom Fotla", "text": "Era chiamato anche Eochaid. Prese il potere uccidendo il suo predecessore Faildergd\u00f3it, il cui padre, Muinem\u00f3n, aveva ucciso il padre di Ollom. Avrebbe istituito l'assemblea che si teneva a Tara che sarebbe stata una specie di parlamento di nobili, studiosi e militari dell'Irlanda che si teneva a Samhain ogni tre anni per rivedere e rinnovare le leggi e approvare gli annali. Costru\u00ec a Tara la \"M\u00far nOlloman\". Regn\u00f2 per 40 anni e mor\u00ec a Tara per cause naturali. A lui successe il figlio F\u00ednnachta. Il \"Lebor Gab\u00e1la \u00c9renn\" sincronizza il suo regno con quelli di Arbace e Sosarmo dei Medi Goffredo Keating colloca il suo regno dal 943 al 913 a.C., mentre gli \"Annali dei Quattro Maestri\" dal 1318 al 1278 a.C."}
{"id": "1412106", "revid": "287204", "url": "https://it.wikipedia.org/wiki?curid=1412106", "title": "Mizoram", "text": "Mizoram (hindi: \u092e\u093f\u091c\u093c\u094b\u0930\u092e) \u00e8 uno Stato dell'India nordorientale la cui capitale \u00e8 Aizawl. \u00c8 stato costituito nel 1987; dal 1972 era un Territorio e precedentemente \u00e8 stato parte dell'Assam. Confina con gli stati indiani di Assam e Manipur a nord, ad est con la Birmania (Myanmar) e ad ovest con il Bangladesh.\nIl tasso di alfabetizzazione \u00e8 all'88,8%, tra i pi\u00f9 alti dell'India.\nLa lingua ufficiale \u00e8 il mizo.\nAmministrazioni.\nIl territorio del Mizoram \u00e8 suddiviso in otto distretti: Aizawl, Champhai, Kolasib, Lawngtlai, Lunglei, Mamit, Saiha e Serchhip.\nIn base al censimento del 2001, sono state rilevate le seguenti citt\u00e0: Aizawl, Bairabi, Biate, Champhai, Darlawn, Hnahthial, Khawhai, Khawzawl, Kolasib, Lengpui, Lunglei, Mamit, North Vanlaiphai, North Kawnpui, Saiha, Sairang, Saitual, Serchhip, Thenzawl, Tlabung, Vairengte e Zawlnuam."}
{"id": "1412107", "revid": "1005847", "url": "https://it.wikipedia.org/wiki?curid=1412107", "title": "Volley Cagliari 2007-2008", "text": "Rosa.\nElenco dei giocatori della Volley Cagliari nella stagione 2007/08."}
{"id": "1412109", "revid": "21880", "url": "https://it.wikipedia.org/wiki?curid=1412109", "title": "Michele Lojacono", "text": ""}
{"id": "1412110", "revid": "93556", "url": "https://it.wikipedia.org/wiki?curid=1412110", "title": "Comunit\u00e0 montana di Valle Camonica", "text": "La Comunit\u00e0 montana di Valle Camonica \u00e8 una unione di comuni composta da 40 comuni facenti parte della provincia di Brescia (zona omogenea n\u00b0 5) situati in Valle Camonica. La sua sede \u00e8 a Breno, ha come stemma \"l'aquila ed il cervo\" ed il suo patrono \u00e8 San Siro.\nLa Comunit\u00e0 Montana di Valle Camonica \u00e8 ente gestore del Parco dell'Adamello, tutela il patrimonio delle incisioni rupestri e promuove l'istituzione della \"provincia di Valle Camonica\".\nOrgani.\nOrgani della Comunit\u00e0 montana di Valle Camonica sono l'Assemblea, il Consiglio Direttivo ed il Presidente del Consiglio Direttivo. I membri dell'Assemblea assumono il nome di \"consiglieri\", quelli del Consiglio Direttivo di \"assessori\".\nAssemblea.\nL'Assemblea, organo amministrativo, \u00e8 composta dai rappresentanti dei comuni associati\nfino al 2009 i Comuni erano rappresentati secondo questa misura:\nQuesto faceva s\u00ec che l'Assemblea fosse composta da 125 membri, provenienti da 40 comuni, e fosse la pi\u00f9 grande assemblea italiana dopo la Camera dei deputati ed il Senato della Repubblica.\nDal 2009, a seguito della nuova Legge Regionale sulle Comunit\u00e0 Montane, il numero dei delegati \u00e8 stato ridotto a 40 ed ogni Comune \u00e8 rappresentato dal Sindaco o da un suo delegato (purch\u00e9 amministratore del Comune di provenienza).\nPresidente.\nIl Presidente ed il Consiglio Direttivo della Comunit\u00e0 Montana della Valle Camonica sono eletti entro 60 giorni dalla convalida dei rappresentanti dei Comuni. Di seguito \u00e8 riportato l'elenco dei Presidenti succedutisi alla guida dell'Ente:"}
{"id": "1412112", "revid": "39900", "url": "https://it.wikipedia.org/wiki?curid=1412112", "title": "Zuben el Akribi", "text": ""}
{"id": "1412113", "revid": "1714743", "url": "https://it.wikipedia.org/wiki?curid=1412113", "title": "Alberto II di Meclemburgo", "text": "Signore feudale del Nord della Germania, sulle coste del Mar Baltico, fu capo della casa di Meclemburgo. A partire dagli anni cinquanta del XIII secolo pose la propria sede a Schwerin.\nBiografia.\nAlberto era il terzo figlio del Duca Enrico II di Meclemburgo (c. 1266-1329), signore di Stargard (Starij Gorod) e della sua seconda moglie, la Principessa Anna di Sassonia-Wittenberg (m. 1327), della casata principesca degli Ascanidi.\nAlberto succedette al padre come signore Meclemburgo nel 1329. Egli mostr\u00f2 di avere mire espansionistiche sull'area della Scandinavia, ottenendovi diversi feudi. Il 1\u00ba luglio 1347 l'Imperatore del Sacro Romano Impero elev\u00f2 il Meclemburgo a ducato, facendo di Alberto (assieme al fratello minore) il primo duca di Meclemburgo.\nIl 10 aprile 1336 spos\u00f2 una nobile scandinava, Eufemia di Svezia e Norvegia (1317-1370), figlia di Eric di Svezia, duca di Sudermannia e di Halland, e della principessa Ingeborg di Norvegia, unica figlia legittima del Re Haakon V di Norvegia; Eufemia era anche sorella del re Magnus IV di Svezia. Attraverso questo matrimonio Alberto acquis\u00ec una posizione di rilievo in Svezia, grazie all'eredit\u00e0 della moglie, continuando cos\u00ec a partecipare alle vicende politiche della Scandinavia e, per la sua astuzia e ambizione, fu soprannominato dagli svedesi la \"Volpe del Meclemburgo\".\nProbabilmente attorno al 1362 Alberto fece sposare il proprio figlio maggiore, il futuro Enrico III di Meclemburgo, con Ingeborg di Danimarca, la figlia maggiore (e quindi potenziale erede) del re Valdemaro IV di Danimarca. Il figlio nato da questo matrimonio fu immediatamente proposto come erede di Danimarca, incontrando per\u00f2 l'opposizione della figlia minore del re di Danimarca, Margherita, futura sovrana dell'Unione di Kalmar.\nNel frattempo il cognato, Magnus IV, si trovava in gravi difficolt\u00e0, dovendo fronteggiare l'opposizione di molti nobili, che sostenevano il figlio di Alberto, Enrico, come rivale in Svezia. Alla morte del giovane Enrico, il secondo figlio di Alberto, anch'egli di nome Alberto, ne prese il posto come pretendente, e deposto lo zio, divenne re Alberto di Svezia.\nAlla morte della prima moglie, il duca Alberto II si rispos\u00f2 con la contessa Adelaide di Hohenstein, figlia del conte Ulrico di Hohenstein, ma il matrimonio non ebbe eredi.\nDiscendenza.\nAlberto aveva avuto cinque figli dal matrimonio con Eufemia:"}
{"id": "1412114", "revid": "287204", "url": "https://it.wikipedia.org/wiki?curid=1412114", "title": "F\u00ednnachta", "text": "Era conosciuto anche come Elim Regn\u00f2 per 20 anni prima di morire di peste a Mag Inis, nell'Ulster. A lui successe il fratello Sl\u00e1noll Goffredo Keating data il suo regno dal 913 all'895 a.C., mentre gli \"Annali dei Quattro Maestri\" dal 1278 al 1258 a.C."}
{"id": "1412115", "revid": "21880", "url": "https://it.wikipedia.org/wiki?curid=1412115", "title": "Michele Lojacono-Pojero", "text": ""}
{"id": "1412117", "revid": "1793900", "url": "https://it.wikipedia.org/wiki?curid=1412117", "title": "Periplus Maris Erythraei", "text": "Il Periplo del Mar Eritreo o Periplo del Mar Rosso (latino: \"Periplus Maris Erythraei\", in greco: \u03a0\u03b5\u03c1\u03af\u03c0\u03bb\u03bf\u03c5\u03c2 \u03c4\u1fc6\u03c2 \u1f18\u03c1\u03c5\u03b8\u03c1\u1f70\u03c2 \u0398\u03b1\u03bb\u03ac\u03c3\u03c3\u03b7\u03c2 \"Per\u00edplous t\u00eas Erythr\u00e0s Thal\u00e1ss\u0113s\") \u00e8 un antico documento, risalente probabilmente al I secolo, che descrive le rotte di navigazione sul Mar Rosso e, in parte, l'Oceano Indiano e il Golfo Persico.\nDescrizione.\nIl documento \u00e8 composto di 66 capitoli, la maggior parte dei quali sono composti da un unico paragrafo. Vi sono descritte una quantit\u00e0 di localit\u00e0 portuali del mondo antico, una di queste \u00e8 Oraea; nella maggior parte dei casi facilmente identificabili sulla base delle informazioni fornite dal testo, ma la locazione di alcuni particolari luoghi menzionati dal testo \u00e8 tuttora soggetta a dibattito. Sebbene il titolo dell'opera sia stato tradotto in italiano con \"Periplo del Mar Rosso\", l'espressione originale \"Maris Erythraei\" (\"mare dell'Eritrea\") aveva un significato certamente pi\u00f9 ampio e includeva il Golfo Persico e l'Oceano Indiano. L'opera cita infatti, tra l'altro, il fiume Gange e la Cina (chiamata \"Thina\", e descritta come paese d'origine della seta). Anche i nomi delle merci commerciate, in alcuni casi, sono di difficile interpretazione.\nStoria del testo.\nL'originale del \"Periplus\", andato perduto, era scritto in greco, probabilmente da un mercante egiziano di epoca romana. Sono state proposte diverse datazioni, comprese fra il I e il III secolo, ma l'ipotesi pi\u00f9 accreditata \u00e8 che la stesura originale risalga alla met\u00e0 del I secolo. Il testo \u00e8 pervenuto ai giorni nostri attraverso un manoscritto bizantino del X secolo, oggi conservato presso la biblioteca universitaria di Heidelberg. Una copia pi\u00f9 recente, del XIV-XV secolo, \u00e8 conservata al British Museum. La prima edizione a stampa fu realizzata nel 1553 da Sigismund Gelenius."}
{"id": "1412119", "revid": "486946", "url": "https://it.wikipedia.org/wiki?curid=1412119", "title": "Periplo del Mar Rosso", "text": ""}
{"id": "1412121", "revid": "1791", "url": "https://it.wikipedia.org/wiki?curid=1412121", "title": "Kanonji", "text": ""}
{"id": "1412123", "revid": "729019", "url": "https://it.wikipedia.org/wiki?curid=1412123", "title": "Catalogo HR", "text": "Il catalogo HR (Harvard Revised photometry), \u00e8 un catalogo di stelle brillanti compilato dall'astronomo americano Edward Charles Pickering e pubblicato per la prima volta nel 1908.\nIl catalogo \u00e8 limitato alle stelle di magnitudine fotografica inferiore o uguale a 6,5, che corrisponde grosso modo alle stelle visibili a occhio nudo. \nInclude 9110 voci, nella forma HR NNNN, dove NNNN rappresenta un numero intero da 1 a 9110. In passato nella letteratura scientifica si \u00e8 usata anche la nomenclatura nella forma HRP NNNN, ma nel ventunesimo secolo non \u00e8 pi\u00f9 utilizzata.\nSui 9110 oggetti del catalogo, 9096 sono stelle della nostra galassia, i restanti 14 oggetti si sono rivelati essere delle nove o degli oggetti extragalattici. Sono stati comunque mantenuti nelle edizioni successive del catalogo per non cambiarne la numerazione. \nLe stelle del catalogo HR sono elencate in ordine crescente di ascensione retta riferita all'anno 1900. Le prime stelle del catalogo fanno parte delle costellazioni di Cassiopea, Andromeda, Pesci e cos\u00ec via.\nIl catalogo indica anche le designazioni delle stelle in altri cataloghi suoi contemporanei, come il Bonner Durchmusterung, e pi\u00f9 vecchi. Comprende anche le designazioni di Bayer e di Flamsteed, cos\u00ec come la magnitudine fotografica di ogni stella e il suo tipo spettrale.\nSuccessore.\nIl catalogo HR \u00e8 il predecessore del Bright Star Catalogue dell'Universit\u00e0 Yale. Quest'ultimo \u00e8 stato pubblicato per la prima volta nel 1930 e ripubblicato numerose volte, sino all'edizione del 1992.\nIl Bright Star Catalogue comprende le stesse stelle del catalogo HR di cui conserva lo stesso numero di riferimento. Le stelle del Bright Star Catalogue sono catalogate nella forma BS NNNN o talvolta BSC NNNN, dove NNNN \u00e8 lo stesso numero del catalogo HR. La denominazione BS \u00e8 tollerata, sebbene gli si preferisca la denominazione HR. La denominazione BSC, invece, non \u00e8 pi\u00f9 usata, ma pu\u00f2 ancora trovarsi nella letteratura scientifica pi\u00f9 vecchia. \nIl Bright Star Catalogue esiste solo in formato elettronico. Comprende una tabella di corrispondenza con gli altri cataloghi frequentemente utilizzati (SAO, Henry Draper, eccetera), e contiene molti pi\u00f9 dati del suo predecessore. Ad esempio include dati di parallasse e moto proprio delle stelle, le loro coordinate B1900.0 e J2000.0, le eventuali caratteristiche di variabilit\u00e0, dati pi\u00f9 precisi sul tipo spettrale, la classificazione di Morgan-Keenan, dei dati fotometrici nelle bande UBVRI e gli indici di colore, cos\u00ec come informazioni sulle stelle che fanno parte di sistemi binari o multipli (numero di componenti, separazione e magnitudine di ogni membro). Include numerose altre informazioni."}
{"id": "1412124", "revid": "871355", "url": "https://it.wikipedia.org/wiki?curid=1412124", "title": "500 lire &quot;Orazio&quot;", "text": "Nel 1993 si \u00e8 celebrato il bimillenario oraziano. Per commemorare l'evento \u00e8 stata emessa dalla Zecca di Roma una moneta in argento da 500 lire.\nDati tecnici.\nAl Dritto al centro \u00e8 riprodotto il ritratto del poeta latino Quinto Orazio Flacco ripreso da una moneta romana del IV secolo; accanto ad esso sono raffigurate due piume, allegoria dell'arte di Orazio. In giro \u00e8 scritto \"\", mentre la firma dell'autore si trova lungo il bordo a destra. \nAl rovescio \u00e8 riprodotto un capitello corinzio, a simboleggiare il classicismo, fra le cui volute di acanto \u00e8 posta su tre righe la citazione dall\"'Ars poetica\" \"\"; sotto di essa \u00e8 indicato il valore. A sinistra del capitello si trovano la data e il segno di zecca . In giro \u00e8 scritto \"\".\nNel contorno: \"\" fra stelle e fronda di lauro per tre volte in rilievo\nIl diametro \u00e8 di 32\u00a0mm, il peso: 15 g e il titolo \u00e8 di 835/1000\nLa moneta \u00e8 presentata nelle due versioni fior di conio e fondo specchio, rispettivamente tirate in 49.740 e 10.000 esemplari. La tiratura complessiva \u00e8 di 59.740 esemplari"}
{"id": "1412125", "revid": "73125", "url": "https://it.wikipedia.org/wiki?curid=1412125", "title": "Catalogo Harvard Revised", "text": ""}
{"id": "1412126", "revid": "149587", "url": "https://it.wikipedia.org/wiki?curid=1412126", "title": "Federico Comelli", "text": ""}
{"id": "1412131", "revid": "729019", "url": "https://it.wikipedia.org/wiki?curid=1412131", "title": "Direcci\u00f3n General de Inteligencia", "text": "La Direcci\u00f3n General de Inteligencia (Direzione Generale d'Intelligence), attualmente DI (\"Direcci\u00f3n de Inteligencia\"), \u00e8 il servizio segreto civile cubano per le operazioni estere.\nFondato nel 1961 e dipendente dal ministero dell'Interno, ha avuto solidi legami con il KGB sovietico e svolto operazioni in molti Paesi nei quali Cuba ha avuto influenza, dal Nicaragua all'Angola, passando per il Cile e Grenada. \nLa sua struttura di addestramento principale \u00e8 posta a Campo Mantanzas, fuori L'Avana.\nLa \"5\u00aa Direcci\u00f3n de Seguridad del Estado\" \u00e8 invece una sezione speciale alle dirette dipendenze del viceministro dell'interno, per azioni all'estero (attentati, sabotaggi esecuzioni).\nLa \"Direcci\u00f3n General de Contrainteligencia\" (DGCI) \u00e8 invece la Direzione generale di controspionaggio, che opera all'interno del paese."}
{"id": "1412137", "revid": "228587", "url": "https://it.wikipedia.org/wiki?curid=1412137", "title": "Magistratura dei Satiri", "text": "La magistratura dei Satiri \u00e8 una squadra di Tramontana del Gioco del Ponte di Pisa."}
{"id": "1412146", "revid": "124775385", "url": "https://it.wikipedia.org/wiki?curid=1412146", "title": "Riccardo Calimani", "text": "Biografia.\nLaureato in ingegneria elettronica all'Universit\u00e0 di Padova e in filosofia della scienza all'Universit\u00e0 di Venezia, \u00e8 un affermato studioso dell'ebraismo. Ha lavorato alla RAI e, dopo essere stato responsabile del settore programmi radiotelevisivi per molti anni, dal 1994 al 1998 \u00e8 stato direttore del palazzo Labia, sede regionale della stessa.\nTra le sue opere pi\u00f9 importanti figurano le seguenti pubblicazioni: \"Dialogo sull'ebraismo\" del 1984, un'edizione aggiornata dell'opera scritta dal rabbino veneziano Simone Calimani, vissuto nel XVIII secolo; \"I destini e le avventure dell'intellettuale ebreo\" (1996; Premio Tobagi), \"Ges\u00f9 ebreo\" (1998), \"Paolo\" (1999), \"Storia del ghetto di Venezia\" (2000; Premio Costantino Pavan), \"Ebrei e pregiudizio\" (2000), \"Storia dell'ebreo errante\" (2002), \"L'Inquisizione a Venezia\" (2002), \"Non \u00e8 facile essere ebreo\" (2004), \"Passione e tragedia\" (2006), \"Ebrei eterni inquieti\" (2007). \nNel 1986 Calimani ha ricevuto il Premio Cultura della presidenza del Consiglio dei ministri e nel 1997 il Premio Europeo per la Cultura. L'anno successivo \u00e8 stato tra i curatori del catalogo della mostra svoltasi a Trieste, \"Le vie del mondo\". \u00c8 console onorario svizzero a Venezia. \u00c8 lontano cugino di Dario Calimani, anglista e importante esponente dell'ebraismo italiano."}
{"id": "1412149", "revid": "400694", "url": "https://it.wikipedia.org/wiki?curid=1412149", "title": "Hear 'n Aid", "text": "Hear 'n Aid \u00e8 un progetto musicale ideato da Ronnie James Dio, Jimmy Bain (Rainbow, Dio) e Vivian Campbell (Dio, Def Leppard, Whitesnake) a scopo di beneficenza per l'Africa. In realt\u00e0 si tratta solo di un singolo brano intitolato \"Stars\", che vede la partecipazione di noti artisti della scena heavy metal anni ottanta. Gli autori dell'omonimo brano sono i gi\u00e0 citati Bain, Campbell e Ronnie James Dio.\nIl 20 e 21 maggio del 1985, 40 artisti si riunirono agli studios della A&amp;M Records a Hollywood, California per registrare l'album \"Stars\". Il progetto includeva celebri personaggi di band della scena heavy metal come Dio, Quiet Riot, Iron Maiden, M\u00f6tley Cr\u00fce, Twisted Sister, Queensr\u00ffche, Blue \u00d6yster Cult, Dokken, Night Ranger, Judas Priest, W.A.S.P., Rough Cutt, Y&amp;T, King Kobra, Spinal Tap.\nAll'interno dell'album sono contenuti anche altri brani live di band come Kiss, Y&amp;T, Mot\u00f6rhead, Accept, Rush, Scorpions e Jimi Hendrix.\nEsiste anche un videoclip realizzato durante le registrazioni."}
{"id": "1412152", "revid": "1543377", "url": "https://it.wikipedia.org/wiki?curid=1412152", "title": "Gamma Librae", "text": "Gamma Librae (\u03b3 Lib / \u03b3 Librae) \u00e8 una stella della costellazione della Bilancia. \n\u00c8 conosciuta anche con il nome di Zuben-el-Akrab, che significa \u201cchela dello Scorpione\". Il nome deriva dalla frase araba \"az-Zuban al-Akrab\" (\u0627\u0644\u0632\u0628\u0646 \u0627\u0644\u0639\u0642\u0631\u0628). Talvolta sono riportate versione alternative della stessa e precisamente Zuben el Hakrabi e Zuben Hakraki.\nOsservazione.\nSi tratta di una stella situata nell'emisfero celeste australe; grazie alla sua posizione non fortemente australe, pu\u00f2 essere osservata dalla gran parte delle regioni della Terra, sebbene gli osservatori dell'emisfero sud siano pi\u00f9 avvantaggiati. Nei pressi dell'Antartide appare circumpolare, mentre resta sempre invisibile solo in prossimit\u00e0 del circolo polare artico. La sua magnitudine pari a 3,9 fa s\u00ec che possa essere scorta solo con un cielo sufficientemente libero dagli effetti dell'inquinamento luminoso.\nCaratteristiche fisiche.\nGamma Librae \u00e8 una gigante arancione di classe spettrale K0, ed ha una magnitudine apparente pari a +3.91. Si tratta di una stella di circa 2,15 masse solari e con un basso contenuto di metalli, circa il 50% rispetto al Sole. Si trova a circa 152 anni luce dalla Terra."}
{"id": "1412157", "revid": "1904508", "url": "https://it.wikipedia.org/wiki?curid=1412157", "title": "Principato di F\u00fcrstenberg", "text": "F\u00fcrstenberg era un antico Stato tedesco situata a sud dell'attuale stato del Baden-W\u00fcrttemberg, in Germania.\nStoria.\nL'originaria contea di F\u00fcrstenberg venne a crearsi quando il conte Egino IV di Urach per matrimonio eredit\u00f2 gran parte del ducato di Z\u00e4hringen alla morte del duca Bertoldo V nel 1218, ed originariamente era nota col nome di contea di Friburgo. Il nipote di Egino, il conte Enrico, mut\u00f2 il proprio cognome e per meglio identificarsi coi vasti possedimenti prese nome dalla sua residenza, il castello di F\u00fcrstenberg, appunto, attorno al 1250.\nLa contea venne divisa gi\u00e0 nel 1284 in s\u00e9 stessa e nella contea di Dillingen e nuovamente nel 1408 in F\u00fcrstenberg-F\u00fcrstenberg e F\u00fcrstenberg-Wolfach.\nNel corso dei secoli, vari conti e principi espansero i loro territori aggiungendovi il langraviato di Baar, le signorie di Gundelfingen, Hausen, Heiligenberg, H\u00f6wen e Me\u00dfkirch, oltre al langraviato di St\u00fchlingen in Germania ed i domini attorno al Castello di K\u0159ivokl\u00e1t (in tedesco: \"P\u00fcrglitz\"), in Boemia, a Tav\u00edkovice (in tedesco: \"Taikowitz\") in Moravia ed a Weitra nell'Arciducato d'Austria.\nNel 1667, il F\u00fcrstenberg-Heiligenberg venne elevato a principato e ricevette la possibilit\u00e0 di votare nel Reichstag. Nel 1744 vari territori della casata dei F\u00fcrstenberg vennero riunificati sotto il principato di F\u00fcrstenberg-F\u00fcrstenberg, dal momento che tutte le linee ad eccezione di quella regnante si erano estinte.\nIl \"Rheinbundakte\" del 1806 dissolse il principato di F\u00fcrstenberg e ne mediatizz\u00f2 i territori in gran parte al Baden ed in parti minori al W\u00fcrttemberg, all'Hohenzollern-Sigmaringen ed alla Baviera.\nStati di F\u00fcrstenberg.\nPer meglio comprendere l'evoluzione e le suddivisioni che nel corso dei secoli i domini della famiglia F\u00fcrstenberg subirono, \u00e8 riportato qui di seguito uno schema illustrativo:"}
{"id": "1412161", "revid": "4175", "url": "https://it.wikipedia.org/wiki?curid=1412161", "title": "Campionato Sudamericano di Rugby", "text": ""}
{"id": "1412167", "revid": "256896", "url": "https://it.wikipedia.org/wiki?curid=1412167", "title": "Contea di F\u00fcrstenberg-Baar", "text": "La contea di F\u00fcrstenberg-Baar \u00e8 stata una signoria storica all'interno del medievale Sacro Romano Impero, situata in Germania a sud del Baden-W\u00fcrttemberg nei storici territori dei conti di Baar. Venne originata dalla divisione del F\u00fcrstenberg-F\u00fcrstenberg nel 1441. Eredit\u00f2 in seguito la contea di F\u00fcrstenberg-Geisingen nel 1483, e quella di F\u00fcrstenberg-Wolfach nel 1490. Venne divisa tra il F\u00fcrstenberg-Blumberg ed il F\u00fcrstenberg-Heiligenberg nel 1559."}
{"id": "1412169", "revid": "287204", "url": "https://it.wikipedia.org/wiki?curid=1412169", "title": "Jorge Luis Andrade da Silva", "text": ""}
{"id": "1412172", "revid": "125222453", "url": "https://it.wikipedia.org/wiki?curid=1412172", "title": "Cygnus atratus", "text": "Il cigno nero (Cygnus atratus )), \u00e8 un uccello acquatico, della famiglia Anatidae, sottofamiglia Anserinae, trib\u00f9 Anserini e genere Cygnus. Divenne noto al mondo occidentale solo in seguito al 1697, anno in cui venne scoperto nel continente australiano ad opera di Willem de Vlamingh.\nDistribuzione e habitat.\n\u00c8 originario dell'Australia, dove nella lingua locale (l'inglese) viene chiamato \"Black Swan\" e vi nidifica in consistenti colonie.\nVive nei pressi dei grandi laghi in acque poco profonde e nelle paludi d'acqua dolce e salmastra, spingendosi fino agli estuari dei fiumi. Per la sua eleganza \u00e8 stato introdotto a scopo ornamentale in parchi, laghetti e corsi d'acqua d'Europa e della Nuova Zelanda.\nIn Italia \u00e8 occasionale, discendente di esemplari importati che sono fuggiti alla cattivit\u00e0 o ne sono stati liberati.\nDescrizione.\nChiamato cigno nero proprio per la colorazione del suo piumaggio, tuttavia \u00e8 completamente tale solo all'apparenza essendo bianche le piume remiganti (sulle estremit\u00e0 posteriori delle ali). Il piumaggio bianco \u00e8 osservabile al dispiegamento delle ali, ad esempio durante il volo.\n\u00c8 strettamente imparentato con il cigno reale, del quale viene simbolicamente identificato come il negativo speculare.\n\u00c8 anch'esso un uccello imponente, mediamente lungo fino a 140\u00a0cm e con un'apertura alare tra i 160 e i 200\u00a0cm, inconfondibile per il cupo piumaggio ed il becco color rosso attraversato da una striscia bianca nei pressi dell'estremit\u00e0 alla parte opposta dell'attaccamento al capo. In proporzione al proprio peso e alla propria apertura alare, risulta il cigno con il collo pi\u00f9 lungo.\nComportamento.\nMigra spesso a seconda del clima, sfuggendo i periodi di maggiore siccit\u00e0.\nIn Italia \u00e8 presente in pochi esemplari e all'occasione si aggrega e convive con gruppi di cigni reali.\nRiproduzione.\nSimile a quella degli altri cigni; le uova vengono incubate da entrambi i genitori in media fra i 36 e i 40 giorni, vengono prodotte in media dalle 10 alle 12 uova.\nAlimentazione.\nCome gli altri cigni \u00e8 erbivoro, nutrendosi fondamentalmente di vegetali che preleva sia nei fondali tramite l'immersione del lungo collo, sia sulla superficie dell'acqua, sia da rami sporgenti che sulla terraferma, ed accidentalmente onnivoro (ingerimento di minuscole forme animali frammiste alle alghe ed erbe acquatiche). Si vedano anche le informazioni al riguardo per il genere Cygnus e per le varie altre specie di cigno che ne sono parte.\nStato di conservazione.\nIn Australia il cigno nero \u00e8 stato a lungo perseguitato dagli aborigeni, che lo ritenevano - per il suo cupo piumaggio - un alleato del diavolo. Risente della caccia e della distruzione del suo ambiente naturale.\nOggi la specie \u00e8 protetta e frequentemente allevata negli zoo e nei parchi.\nRapporti con l'uomo.\nI Cigni sono animali selvatici in grado di vivere autonomamente rispetto all'uomo a meno d'esser limitati/condizionati diversamente (taglio ali, separazione dai genitori prima della completa maturit\u00e0, allevamento in cattivit\u00e0, legami affettivi, ecc.) o siano costretti a subirne l'alterazione distruttiva dell'habitat causata da attivit\u00e0 o manufatti, come: infrastrutture nei corsi d'acqua, prosciugamento dei bacini, strutture elettriche aeree, pesca (i cigni risentono di ami, lenze, accidentale ingerimento di piombini), ecc.\nIl rapporto diretto con gli esseri umani, similmente agli altri cigni, \u00e8 di prudente diffidenza ma in grado e tendente a diventare socievole, accettando spesso cibo, riparo e attenzioni in contesti e con persone idonee.\nIn generale, l'abitudine di gettare cibo ai cigni per instaurare un contatto utile a socializzare con loro, dovrebbe tener conto - oltre del fatto che essendo animali selvatici ogni contatto con l'uomo \u00e8 per loro potenzialmente nocivo (poich\u00e9 rischia di ridurne la sostanziale indipendenza) - che il pane, specialmente se secco o in grossi bocconi, \u00e8 tutt'altro che il loro alimento ideale; indispensabile al riguardo che sia almeno fornito in piccoli bocconi e sempre pre-ammorbidito/inzuppato d'acqua (eventualmente gettandolo nell'acqua nei pressi del luogo dove nuota il cigno - se acqua poco mossa e pulita), in quantit\u00e0 complessivamente modiche (esiste il rischio che il cigno ne faccia indigestione, causa troppi generosi doni ad opera di ammiratori e turisti), e mai imporlo quale alimento esclusivo dell'animale.\nVessilli australiani.\nIl cigno nero \u00e8 rappresentato in numerosi simboli degli stati e dei territori dell'Australia:\nDal 1928, insieme al cigno reale, \u00e8 parte dello stemma della capitale dell'Australia, Canberra, citt\u00e0 allora appositamente costruita per esser capitale del paese.\nNello stemma - il cui motto originale in latino \"pro rege, lege et grege\" possiamo al momento tradurre come \"per la regina, la legge e il popolo\" - i due cigni sono posti a supporto dello scudo, in rappresentazione simbolica della collaborazione tra il popolo aborigeno australiano (cigno nero) e i coloni europei (cigno reale) nel sostegno alla Capitale della Nazione. Nel disegno i cigni appaiono sostanzialmente identici nelle forme e nelle dimensioni, in evidente licenza artistica poich\u00e9 nella realt\u00e0 il cigno nero \u00e8 mediamente pi\u00f9 piccolo e con il collo in proporzione pi\u00f9 lungo; altres\u00ec anche il cigno bianco rappresentato differisce in diversi particolari dai veri tratti dell'animale (es: la parte terminale del becco, anzich\u00e9 correttamente arancione, \u00e8 dipinta di un giallo simile a quello presente sul becco del cigno selvatico nei pressi per\u00f2 dell'attaccatura con il capo).\nLo stemma di Canberra, in una versione modificata e stilizzata, appare anche nella Bandiera del Territorio della Capitale Australiana (zona a governo speciale comprendente la capitale Australiana e una porzione di territorio intorno ad essa).\nCompare al centro dello Stemma dell'Australia - e del relativo Stendardo Reale - in rappresentazione degli stati occidentali del paese, sulla cui bandiera \u00e8 altres\u00ec riportato; dal 25 luglio 1973 il cigno nero \u00e8 infatti l'uccello emblema dell'Australia Occidentale e compare anche sullo \"State badge\" e sullo stemma di questo Stato.\nIl cigno nero \u00e8 inoltre presente anche nello stemma della citt\u00e0 di Perth, gi\u00e0 da prima di apparire in quello di Canberra.\nTeoria del cigno nero.\nStante per lungo tempo l'ignoranza dell'esistenza del cigno nero da parte degli abitanti dell'emisfero boreale - che da sempre consideravano il cigno come tipologia di animale dal piumaggio esclusivamente bianco - il termine \"cigno nero\" ha assunto di recente il significato di evento imprevisto eccetto che per fantasia irrealizzabile - finanche di evento totalmente inimmaginabile - che tuttavia improvvisamente si verifica realmente, con conseguenze assai di rilievo - anche epocali - nel vivere comune e nell'opinione pubblica (vedi Teoria del cigno nero).\nFilmografia.\nIl cigno nero \u00e8 il titolo che il regista Darren Aronofsky ha dato ad un suo celebre film drammatico del 2010."}
{"id": "1412174", "revid": "256896", "url": "https://it.wikipedia.org/wiki?curid=1412174", "title": "Contea di F\u00fcrstenberg-Blumberg", "text": "La contea di F\u00fcrstenberg-Blumberg \u00e8 stata una signoria storica all'interno del medievale Sacro Romano Impero, situata presso Blumberg, a sud del Baden-W\u00fcrttemberg, in Germania. Venne creata dalla partizione del F\u00fcrstenberg-Baar nel 1559. Si divise ulteriormente due volte: in s\u00e9 stessa e nel F\u00fcrstenberg-M\u00f6hringen nel 1599, e nel F\u00fcrstenberg-Messkirch e nel F\u00fcrstenberg-St\u00fchlingen nel 1614."}
{"id": "1412175", "revid": "123991421", "url": "https://it.wikipedia.org/wiki?curid=1412175", "title": "Episodi di Love Boat - The Next Wave (prima stagione)", "text": "La prima stagione di \"Love Boat - The Next Wave\" \u00e8 andata in onda negli Stati Uniti d'America dal 13 aprile al 18 maggio 1998 sul canale statunitense UPN."}
{"id": "1412177", "revid": "287204", "url": "https://it.wikipedia.org/wiki?curid=1412177", "title": "Coppa Libertadores 2008", "text": "La Copa Libertadores 2008 \u00e8 stata la 49\u00aa edizione della Coppa Libertadores, massima competizione calcistica continentale del Sud America, organizzata annualmente dalla CONMEBOL.\nIl trofeo \u00e8 stato vinto dalla LDU Quito, prima squadra ecuadoriana a vincere la competizione.\nOltre alla squadra detentrice del trofeo, ammessa direttamente, per ogni nazione, hanno avuto accesso tre squadre. Due club sono entrati in gara direttamente alla fase a gruppi, una squadra per nazione ha avuto accesso al turno preliminare. Brasile e Argentina hanno qualificato alla \"Libertadores\" cinque squadre a testa, ma gli argentini hanno ottenuto per questa edizione un sesto piazzamento supplementare, schierando il Boca Juniors, Campione del Sud America in carica.\nTurno Preliminare.\nAndata 30 e 31 gennaio, ritorno 5, 6, 7 e 12 febbraio 2008.\nFase a gironi.\nSi svolge dal 12 febbraio al 23 aprile 2008. Vi prendono parte 32 squadre distribuite in otto gruppi da quattro: sei sono argentine, cinque brasiliane, tre cilene, messicane e peruviane, due boliviane, colombiane, ecuadoriane, paraguaiane, uruguaiane e venezuelane."}
{"id": "1412180", "revid": "899609", "url": "https://it.wikipedia.org/wiki?curid=1412180", "title": "Contea di F\u00fcrstenberg-Donaueschingen", "text": "F\u00fcrstenberg-Donaueschingen fu una Contea dello Stato di F\u00fcrstenberg, originatasi dalla partizione del F\u00fcrstenberg-Heiligenberg. Venne ereditata nel 1698 dal F\u00fcrstenberg-Heiligenberg con l'estinzione della linea di F\u00fcrstenberg-Donaueschingen."}
{"id": "1412194", "revid": "767487", "url": "https://it.wikipedia.org/wiki?curid=1412194", "title": "Servizio di lusso", "text": "Servizio di lusso (\"Service de Luxe\") \u00e8 un film del 1938 diretto da Rowland V. Lee. Prodotto dalla Universal Pictures, aveva come interpreti Vincent Price, Constance Bennett, Charles Ruggles, Helen Broderick, Mischa Auer.\nTrama.\nLa bella Helen Murphy ha una agenzia di servizi tuttofare dedicata esclusivamente a ricchi e facoltosi scapoli. La donna si innamorer\u00e0 perdutamente di Robert Wade, un bizzarro e scorbutico inventore al quale, grazie alla sua attivit\u00e0, riesce a far avere grande successo per una sua invenzione. Tuttavia la bella Helen tiene nascosta la sua identit\u00e0 all'uomo, per non rivelargli il modo in cui l'ha aiutato, ma lo far\u00e0 quando, alla comparsa di un rivale, si dichiarer\u00e0 all'inventore e riuscir\u00e0 a sposarlo.\nDistribuzione.\nIl film, distribuito negli Stati Uniti dalla Universal, fu presentato il 21 ottobre 1938 a New York e in Texas. Il 18 novembre fu proiettato a St. Louis (Missouri) alla presenza di Vincent Price. Nel 1939, il film usc\u00ec in Svezia come \"Firman fixar allt\" (20 febbraio), Messico come \"En manos de una mujer\" (23 febbraio), Danimarca come \"Fr\u00f8ken Service, kvinden der ordner alt\" (19 giugno), Francia (20 luglio), Ungheria come \"Luxuskiszolg\u00e1l\u00e1s\" (12 agosto), Finlandia come \"Toiminimi j\u00e4rjest\u00e4\u00e4 kaiken\" (29 ottobre). In Portogallo, con il titolo \"Como Ele se Enganou\", usc\u00ec il 13 novembre 1940."}
{"id": "1412195", "revid": "1833487", "url": "https://it.wikipedia.org/wiki?curid=1412195", "title": "Edwin McMillan", "text": "Biografia.\nNato a Redondo Beach, in California, la sua famiglia si spost\u00f2 molto presto a Pasadena. Fu qui che inizi\u00f2 gli studi fino a ottenere un bachelor in scienze nel 1928 frequentando il California Institute of Technology e lavorando a un progetto di ricerca con Linus Pauling. L'anno successivo consegu\u00ec anche un master in scienze.\nNel 1932, frequentando l'Universit\u00e0 di Princeton, ottenne il PhD con una tesi sulla \"Deflessione di un fascio di molecole di HCl in un campo elettrico non omogeneo\" effettuata sotto la supervisione di Edward Condon. Quindi si un\u00ec al gruppo di Ernest Lawrence all'Universit\u00e0 della California spostandosi al Lawrence Berkeley National Laboratory (Lawrence Radiation Laboratory) quando questo venne fondato nel 1934.\nNel 1946 divenne \"full professor\" a Berkeley e nel 1954 venne nominato direttore associato del Lawrence Berkeley National Laboratory, divenendo successivamente direttore nel 1958, carica che ricopr\u00ec fino al suo ritiro nel 1973. Fu eletto nella National Academy of Science nel 1947.\nVita privata.\nSpos\u00f2 Elsie Walford Blumer e insieme ebbero tre figli.\nAttivit\u00e0 scientifica.\nLe sue capacit\u00e0 sperimentali gli permisero di scoprire l'isotopo dell'ossigeno 15O, insieme con Stanley Livingston, e quello del berillio 10Be, insieme con Samuel Ruben.\nNel 1940, a Berkeley, McMillan e Philip Hauge Abelson crearono il nettunio durante un esperimento sulla fissione di 239U tramite utilizzo di neutroni e di un ciclotrone. La reazione di fissione sfruttava l'assorbimento di neutroni da parte di 239U e il successivo decadimento \u03b2:\nMcMillan comprese il principio fondamentale della reazione e inizi\u00f2 a bombardare l'isotopo dell'uranio col deuterio allo scopo di produrre il plutonio. Lo scienziato per\u00f2 si trasfer\u00ec al Massachusetts Institute of Technology e fu Glenn Theodore Seaborg a portare a termine il lavoro.\nDurante la seconda guerra mondiale lavor\u00f2 in ricerche riguardanti il radar (Massachusetts Institute of Technology), il sonar (San Diego) e le armi nucleari (Los Alamos National Laboratory). Dopo questo frenetico periodo torn\u00f2 al Lawrence Berkeley National Laboratory, divenne anche direttore dell'istituto dopo la morte di Ernest Lawrence nel 1958.\nNel 1945 svilupp\u00f2 delle idee per migliorare il ciclotrone, portando allo sviluppo del sincrotrone. Il sincrotrone venne utilizzato per creare nuovi elementi chimici al Lawrence Berkeley National Laboratory, estendendo la tavola periodica oltre i 92 elementi conosciuti prima del 1940."}
{"id": "1412196", "revid": "184509", "url": "https://it.wikipedia.org/wiki?curid=1412196", "title": "Matthew Pattison", "text": ""}
{"id": "1412202", "revid": "1904508", "url": "https://it.wikipedia.org/wiki?curid=1412202", "title": "Principato di F\u00fcrstenberg-F\u00fcrstenberg", "text": "Il Principato di F\u00fcrstenberg-F\u00fcrstenberg fu uno stato storico situato a sud del Baden-W\u00fcrttemberg, in Germania. Prendeva il nome dal Castello di F\u00fcrstenberg.\nStoria.\nContea di F\u00fcrstenberg-F\u00fcrstenberg.\nSi origin\u00f2 come Contea di F\u00fcrstenberg-F\u00fcrstenberg dalla partizione del F\u00fcrstenberg-St\u00fchlingen nel 1704. \nElevazione a Principato.\nElevato a Principato nel 1716, venne diviso in se stesso e nel F\u00fcrstenberg-P\u00fcrglitz nel 1762 alla morte del principe Giuseppe Guglielmo Ernesto. \nQuando il principe Carlo Gioacchino, ultimo erede dei Principi di F\u00fcrstenberg-F\u00fcrstenberg, mor\u00ec nel 1804, la Contea venne ereditata dai Principi di F\u00fcrstenberg-P\u00fcrglitz. \nMediatizzazione.\nNel 1806 il Principato fu mediatizzato lasciando cos\u00ec al principe Carlo Egon II di F\u00fcrstenberg un titolo puramente onorifico."}
{"id": "1412203", "revid": "203752", "url": "https://it.wikipedia.org/wiki?curid=1412203", "title": "Cigno nero (uccello)", "text": ""}
{"id": "1412204", "revid": "339392", "url": "https://it.wikipedia.org/wiki?curid=1412204", "title": "Bartolom\u00e9 de la Cueva d\u2019Albuquerque", "text": ""}
{"id": "1412207", "revid": "256896", "url": "https://it.wikipedia.org/wiki?curid=1412207", "title": "Contea di F\u00fcrstenberg-Geisingen", "text": "La contea di F\u00fcrstenberg-Geisingen fu uno stato del medievale Sacro Romano Impero, situato a sud del Baden-W\u00fcrttemberg, in Germania. Originatasi dalla partizione del F\u00fcrstenberg-F\u00fcrstenberg, venne ereditata dal F\u00fcrstenberg-Baar nel 1483."}
{"id": "1412216", "revid": "11890875", "url": "https://it.wikipedia.org/wiki?curid=1412216", "title": "Speranza matematica", "text": ""}
{"id": "1412220", "revid": "21880", "url": "https://it.wikipedia.org/wiki?curid=1412220", "title": "Hemerocallis", "text": "Hemerocallis \u00e8 un genere di piante della famiglia Asphodelaceae, note comunemente come emerocallidi.\nEtimologia.\nIl loro nome scientifico deriva dal greco e significa \"bellezze di un solo giorno\"; ci\u00f2 \u00e8 dovuto al fatto che i fiori di queste piante sbocciano al mattino e durano solamente per una giornata, chiudendosi poi verso sera.\nDescrizione.\nLe emerocallidi possiedono delle radici fascicolate e rizomatose. Le foglie sono nastriformi e riunite in ciuffi verde chiaro. I fiori (simili a quelli dei gigli) sono riuniti in racemi e sbocciano in estate numerosissimi; i fiori delle specie botaniche variano dal giallo all'arancione al rosso, esistono per\u00f2 numerosissimi ibridi con fiori molto particolari e dai pi\u00f9 svariati colori e sfumature. Sono molto apprezzate come piante ornamentali in orti e giardini grazie ai loro magnifici fiori. Gli ibridi si dividono in tre gruppi: quelli a fogliame persistente (sempreverdi), quelli a fogliame semipersistente e quelli a fogliame deciduo. \nDistribuzione e habitat.\nSono originarie dell'Europa e dell'Asia nord-Orientale.\nTassonomia.\nIl genere comprende le seguenti specie:"}
{"id": "1412222", "revid": "1904508", "url": "https://it.wikipedia.org/wiki?curid=1412222", "title": "Contea di F\u00fcrstenberg-Heiligenberg", "text": "La Contea du F\u00fcrstenberg-Heiligenberg fu uno stato sito a sud del Baden-W\u00fcrttemberg, in Germania, collocato nello storico territorio di Heiligenberg.\nStoria.\nOrigini.\nSi origin\u00f2 dalla partizione del F\u00fcrstenberg-Baar nel 1559, e si divise nuovamente in seguito in se stessa e nel F\u00fcrstenberg-Donaueschingen nel 1617. \nLa linea divenne autonoma acquistando la contea di Heiligenberg con il matrimonio del conte Friedrich II (1534-59) con Anna (1534-54), figlia del conte Christoph von Montfort (1500-34), ultimo signore di Heiligenberg.\nElevazione a Principato.\nNel 1664 la famiglia acquist\u00f2 il langraviato principesco di Baar e con il conte Erdmann Egon divennero principi dell'impero nel 1667 con voto alla Dieta. \nNel 1698 eredit\u00f2 la contea di Donaueschingen (il cui ramo cadetto si estinse nel 1727. Il successore, conte Anton Egon (1656-1716), divenne vicer\u00e9 di Sassonia, quando l'elettore sassone, divenuto re di Polonia, si trasfer\u00ec a Varsavia. \nIl titolo di \"Principe del Sacro Romano Impero\" fu confermato con diploma imperiale del 10 dicembre 1716 al conte Joseph Wilhelm Ernst (1716-62). \nPossedevano la contea e il baliaggio di Heiligenberg e Neufrach, il langraviato di Baar (1664) con i baliaggi di Huefingen, Moehringen, Blumberg, Laufingen, Neustadt, Donauschingen, le signorie di Moesskirch con i baliaggi di Waldsperg, Wildenstein e di Gundelfingen con il baliaggio di Neufrach, la signoria di Hausen con i baliaggi di Wolfach e Haslach (Hendringen), la signoria di Jungnau. \nLa linea si estinse nel 1761 e il titolo principesco fu ereditato con terre beni dalla linea cadetta di St\u00fchlingen dei Conti di F\u00fcrstenberg-F\u00fcrstenberg."}
{"id": "1412224", "revid": "767487", "url": "https://it.wikipedia.org/wiki?curid=1412224", "title": "Six Minute War Madness (album)", "text": "Six Minute War Madness \u00e8 il primo album della band italiana Six Minute War Madness, pubblicato nel 1996."}
{"id": "1412227", "revid": "132266", "url": "https://it.wikipedia.org/wiki?curid=1412227", "title": "Enrique Enr\u00edquez", "text": ""}
{"id": "1412230", "revid": "599013", "url": "https://it.wikipedia.org/wiki?curid=1412230", "title": "Giuseppe Trivellini", "text": "La sua figura \u00e8 legata non solo ai primi anni della nazionale italiana, ma anche al Brescia, di cui ha difeso la porta per tutta la sua carriera.\nCaratteristiche tecniche.\nSi distinse come un portiere attento nel valutare il momento giusto per effettuare i suoi interventi, nonch\u00e9 dotato di un'ottima abilit\u00e0 nel piazzamento e di grande coraggio nelle uscite basse.\nBiografia.\nNacque da una famiglia originaria di Gottolengo, nella Bassa Bresciana; questa si trasfer\u00ec, agli inizi del secolo, nella Quadra di Sant'Alessandro in citt\u00e0 a Brescia.\nEra fratello minore di Luigi, suo compagno di squadra nelle \"Rondinelle\", che giocava invece da mediano. All'inizio della Prima guerra mondiale, entrambi si arruolarono nella sezione dell'Arma di artiglieria composta dagli Alpini: tuttavia, mentre Giuseppe sopravvisse e ritorn\u00f2 in patria alla fine del conflitto, Luigi mor\u00ec nel 1917, in una trincea sul Monte Grappa.\nSi racconta che, durante i suoi primi anni a Brescia, non potendo permettersi di versare la quota sociale alla squadra per le sue condizioni di povert\u00e0 (infatti, negli anni pionieristici, in cui quasi tutte le associazioni calcistiche erano ancora di natura dilettantistica, i giocatori si autotassavano per mantenere la loro appartenenza al club di riferimento), Trivellini fosse incaricato di tracciare col gesso le linee di demarcazione del campo di gioco per poter sopperire.\nInoltre, mentre giocava fra i pali delle \"Rondinelle\", nel contempo manteneva anche il suo lavoro di commesso in una merceria del centro cittadino.\n\u00c8 morto nel 1977 a Brescia, in cui ha abitato per tutta la vita: in seguito, la citt\u00e0 gli ha intitolato una via.\nCarriera.\nClub.\nUna delle prime bandiere del calcio italiano, Trivellini ha sempre giocato per il club della sua citt\u00e0: si dice che il suo attaccamento a Brescia fosse talmente forte da spingerlo a rifiutare qualsiasi offerta avanzata nei suoi confronti da altre compagini nazionali e internazionali, fra cui pareva essere incluso addirittura l'Arsenal, una delle squadre pi\u00f9 famose e titolate del calcio inglese.\nNei primi incontri della squadra, figur\u00f2 come difensore, ma poco dopo si stabil\u00ec definitivamente in porta. Proprio in questa posizione, appena sedicenne, fece il suo esordio nella prima partita ufficiale della storia del Brescia, che il 12 maggio 1912, a Milano, disput\u00f2 una gara contro il Savoia Milano, valida per la finale d'andata del girone lombardo del campionato di Terza Categoria: le \"Rondinelle\" vinsero per 3-2. Il giovanissimo portiere gioc\u00f2 anche la finale di ritorno, a Brescia, in cui le due squadre pareggiarono 1-1: un risultato che, per somma di reti, attribu\u00ec ai biancazzurri il titolo di campioni regionali e l'accesso al campionato successivo di Promozione.\nIn quegli anni, grazie al suo talento estremamente precoce, Trivellini si afferm\u00f2 subito come titolare della squadra, nonch\u00e9 uno dei suoi giocatori pi\u00f9 rappresentativi: il primo campionato di Promozione si risolse immediatamente in una promozione nella massima serie di allora (anche grazie al forfait di alcune squadre dello stesso girone), e il portiere gioc\u00f2 con regolarit\u00e0 nei due successivi campionati di Prima Categoria, anche se il secondo venne concluso anticipatamente, a causa dello scoppio del conflitto bellico.\nAlla ripresa delle attivit\u00e0, nel 1919, Trivellini riconquist\u00f2 il proprio posto fra i pali senza troppe difficolt\u00e0, giocando anche nel campionato dello scisma federale del 1921. Pur non ottenendo pi\u00f9 risultati di particolare rilievo, lungo gli anni il Brescia si mantenne stabilmente fra i club di miglior rendimento su scala regionale, anche grazie al suo portiere, che nel frattempo era diventato capitano della squadra e la segu\u00ec nel passaggio dalla Prima Divisione alla Divisione Nazionale, pur iniziando ad alternarsi in porta con Genesio Bozzoni.\nOltre alle partite di campionato e di Coppa Italia, nel 1928 partecip\u00f2 alla tourn\u00e9e che i lombardi organizzarono negli Stati Uniti d'America, disputando cinque incontri.\nDopo diverse altre stagioni ad alto livello, a 35 anni Trivellini decise di chiudere la sua carriera agonistica al termine del primo torneo della nuova Serie A a girone unico, nel campionato 1929-1930: in quest'ultima occasione, disput\u00f2 solo due partite, avendo nel frattempo ceduto il posto ai pi\u00f9 giovani Amoretti e Peruchetti.\nIn totale, difese la porta bresciana per quindici stagioni consecutive, giocando 208 partite di campionato e 11 fra Coppa Italia e Coppa CONI.\nNazionale.\nSull'onda delle sue prestazioni a Brescia, esord\u00ec in nazionale a soli 19 anni, durante un'amichevole disputatasi il 31 gennaio 1915 a Torino, contro la . Una partita che termin\u00f2 per 3-1 a favore degli azzurri, allenati da Nino Resegotti, ma che rappresent\u00f2 anche l'ultimo incontro ufficiale dell'Italia prima della sospensione causata dalla grande guerra.\nAll'inizio degli anni Venti, Trivellini torn\u00f2 nel giro della Nazionale, diventandone per un breve periodo il portiere titolare: tuttavia, nel maggio del 1923, in seguito ad una pesante sconfitta per 5-1 subita contro la Cecoslovacchia, gli vennero preferiti i colleghi De Pr\u00e0 e Combi, e lui non venne pi\u00f9 selezionato.\nCi\u00f2 nonostante, detiene tutt'ora il record di presenze nella Nazionale italiana (7) per un calciatore biancazzurro."}
{"id": "1412233", "revid": "256896", "url": "https://it.wikipedia.org/wiki?curid=1412233", "title": "Contea di F\u00fcrstenberg-M\u00f6hringen", "text": "La contea di F\u00fcrstenberg-M\u00f6hringen fu uno stato del F\u00fcrstenberg. Si origin\u00f2 dalla partizione del F\u00fcrstenberg-Blumberg, e venne ereditata dai conti di F\u00fcrstenberg-St\u00fchlingen nel 1641."}
{"id": "1412234", "revid": "599013", "url": "https://it.wikipedia.org/wiki?curid=1412234", "title": "Enrico Enr\u00edquez", "text": ""}
{"id": "1412236", "revid": "287204", "url": "https://it.wikipedia.org/wiki?curid=1412236", "title": "Enrique Enriquez", "text": ""}
{"id": "1412237", "revid": "12109", "url": "https://it.wikipedia.org/wiki?curid=1412237", "title": "William H. Seward", "text": "Fu Governatore di New York, Senatore e Segretario di Stato degli Stati Uniti d'America durante la Presidenza di Abraham Lincoln prima e la Presidenza di Andrew Johnson poi. \u00c8 stato il negoziatore degli Stati Uniti d'America, all'inizio del marzo 1867, per l'Alaska Purchase con il barone russo Eduard de Stoeckl rappresentante dello zar Alessandro II.\nBiografia.\nLaureatosi in legge, esercit\u00f2 dapprima la professione di avvocato e di agente immobiliare. Entrato in politica, milit\u00f2 tra le file del Partito Whig, di cui fu il candidato a Governatore di New York, carica che esercit\u00f2 dal 1\u00ba gennaio 1839 al 31 dicembre 1842. Senatore a partire dal 1849, milit\u00f2 nel neo-costituito Partito Repubblicano dal 1855, divenendone uno dei leader principali, tanto da essere candidato alle primarie repubblicane per le elezioni presidenziali negli Stati Uniti d'America del 1856, dove per\u00f2 fu battuto da John Charles Fr\u00e9mont.\nSi ricandid\u00f2 quattro anni dopo per le primarie del partito in vista delle elezioni presidenziali negli Stati Uniti d'America del 1860, venendo per\u00f2 superato dal suo collega Abraham Lincoln. Di idee antischiaviste, sostenitore convinto dell'Unione durante la Guerra di secessione americana, Seward fu nominato Segretario di Stato dal presidente Lincoln il 4 marzo 1861.\nTenne la carica con abilit\u00e0, tanto da essere riconfermato anche durante la presidenza di Andrew Johnson, dopo l'assassinio di Abraham Lincoln avvenuto nell'aprile 1865. Fu in tal veste che Seward negozi\u00f2 con l'ambasciatore russo a Washington, Eduard de Stoeckl, l'acquisto dell'Alaska da parte dello zar Alessandro II, che voleva cederla agli Stati Uniti sia per motivi economici (il ricavato della vendita avrebbe risollevato la condizione delle disastrose finanze russe) che politici (cedere la regione agli Americani sarebbe stato meglio che farla aggregare al dominion britannico del Canada).\nLo stesso Seward, fautore di un'espansione territoriale statunitense, vi vedeva sia un rafforzamento del Paese nei confronti dell'Impero britannico, che all'inizio della guerra civile sembr\u00f2 parteggiare quasi palesemente per gli Stati Confederati d'America, sia un'ulteriore applicazione della Dottrina Monroe. Gi\u00e0 prima del conflitto civile, del resto, Seward preconizzava per le regioni artiche un ruolo di avamposto settentrionale dell'Unione.\nLe trattative, dunque, proseguirono, e si conclusero dopo una lunga riunione notturna che port\u00f2, il 30 aprile 1867, alla firma di un accordo secondo il quale l'Alaska veniva ceduta agli Stati Uniti in cambio di una somma di 7.200.000 $ (pari a 1,6 miliardi di dollari del 2006). Il Senato ratific\u00f2 l'accordo il 9 aprile di quell'anno con 37 s\u00ec e 2 no, mentre alla Camera dei Rappresentanti il pagamento fu accettato solo nel luglio 1868, con 113 voti favorevoli e 48 contrari.\nTuttavia, il passaggio delle consegne di poteri era gi\u00e0 avvenuto il 18 ottobre 1867, quando nel capoluogo dell'ex-colonia russa, Sitka, la bandiera russa fu ammainata e venne issato il vessillo a stelle e strisce: primo governatore del nuovo territorio fu il generale Jefferson Columbus Davis.\nL'opinione pubblica e i giornali americani non accolsero favorevolmente la notizia dell'acquisto dell'Alaska, considerandola un territorio gelido e inospitale; l'influente quotidiano \"New York Tribune\" la defin\u00ec in vari modi, tutti negativi: \"la follia di Seward\", \"la ghiacciaia di Seward\" e \"lo zoo degli orsi polari di Andrew Johnson\".\nDopo la fine della presidenza Johnson, anche Seward si dimise da Segretario di Stato e si ritir\u00f2 a vita privata, morendo il 10 ottobre 1872 ad Auburn, nello stato di New York, a 71 anni. Suo figlio, William Henry Seward Jr. (1839-1920) fu banchiere e generale dell'esercito statunitense."}
{"id": "1412239", "revid": "1574485", "url": "https://it.wikipedia.org/wiki?curid=1412239", "title": "Jhelum (citt\u00e0)", "text": "Jhelum o Jehlum (urdu: \u062c\u06c1\u0644\u0645) \u00e8 una citt\u00e0 nella provincia settentrionale del Punjab in Pakistan, nel distretto omonimo. Sorge sulla riva destra del fiume Jhelum ed \u00e8 attraversata dall'antica Grande Strada Principale (\"Grand Trunk Road\"), originariamente costruita nel XVI secolo da Sher Shah Suri, che costru\u00ec anche il Forte Rohtas. Il censimento ufficiale del 1998 registrava una popolazione di quasi 146.000 abitanti, nel 2007 stimata intorno a 169.000.\nLa principale area di mercato della citt\u00e0 \u00e8 incentrata intorno a Shandar Chowk, e comprende Main Bazaar, Niya Bazaar, Chowk-Ehl-e-Hadith ecc.\nDurante il dominio britannico fu costruito un acquartieramento, che \u00e8 cresciuto fino a diventare un'importante guarnigione, con una Divisione di Fanteria comandata da un Maggiore Generale. La citt\u00e0 ha dato i natali a figure di rilievo dell'esercito pakistano, a conferma di una tradizione militare.\nJhelum ha anche alcuni dei maggiori ospedali della regione.\nStoria.\nEt\u00e0 antica.\nJhelum \u00e8 il sito della famosa battaglia dell'Idaspe combattuta nel 326 a.C. tra gli eserciti di Alessandro Magno e del re indiano Poro, che si pensa abbia avuto luogo alcuni chilometri a valle del centro della citt\u00e0. Nelle vicinanze sorgono anche Forte Rohtas, edificato nel XVI secolo, e il picco di Tilla Jogian (975 m), entrambi luoghi di grande importanza per la storia della regione.\nJhelum sorge sui resti dell'antica citt\u00e0 di Bucefala che, secondo la tradizione, fu fondata da Alessandro in onore del suo amato destriero Bucefalo, morto nella battaglia dell'Idaspe.\nXIX secolo.\nJhelum fu anche uno dei centri della rivolta indiana contro il dominio britannico, scoppiata nel 1857. Nel corso degli scontri a Jhelum, 35 soldati del XXIV Reggimento di Sua Maest\u00e0 britannica furono uccisi dai partigiani locali: per ricordare questo evento, dopo aver stroncato la ribellione i britannici costruirono la Chiesa di San Giovanni a Jhelum, che \u00e8 oggi uno degli edifici storici della citt\u00e0. Un leggio in marmo all'interno della chiesa mostra i nomi dei 35 soldati che morirono qui.\nIn questa battaglia William Connolly, un soldato britannico, conquist\u00f2 la Victoria Cross. Sul fronte opposto dei ribelli, Mirza Dildar Baig (noto anche come Khaki Shah) fu il combattente per la libert\u00e0 che prese parte alla lotta del 1857 a Jhelum e fu poi arrestato e impiccato vicino al fiume Jhelum. Qui si trova il suo santuario.\nIl ponte ferroviario sul fiume Jhelum fu costruito nel 1873 dall'ingegnere britannico William St. John Galwey, che realizz\u00f2 anche il grande Ponte dell'Imperatrice (\"Empress Bridge\") sopra il fiume Sutlej.\nCultura.\nA Jhelum si trova un famoso college di studi informatici, il PICS (\"Pakistan Institute of Computer Sciences\").\nEconomia.\nJhelum \u00e8 essenzialmente un centro industriale. Le principali industrie comprendono stabilimenti per la lavorazione del tabacco, del legno, del vetro e per la macinazione del grano.\nSport.\nLa citt\u00e0 vanta un circuito da golf di alto livello, chiamato River-View Golf Club, dove si tengono regolarmente tornei nazionali di golf."}
{"id": "1412241", "revid": "599013", "url": "https://it.wikipedia.org/wiki?curid=1412241", "title": "Principato di F\u00fcrstenberg-Messkirch", "text": "La contea di F\u00fcrstenberg-Messkirch fu uno stato del Sacro Romano Impero situata presso Me\u00dfkirch. Si origin\u00f2 dalla partizione della contea di F\u00fcrstenberg-Blumberg e venne elevata a principato nel 1716, venendo poi successivamente ereditata dai principi di F\u00fcrstenberg-F\u00fcrstenberg nel 1744."}
{"id": "1412245", "revid": "767487", "url": "https://it.wikipedia.org/wiki?curid=1412245", "title": "Il ritorno dell'uomo invisibile", "text": "Il ritorno dell'uomo invisibile (\"The Invisible Man Returns\") \u00e8 una pellicola di fantascienza del 1940 per la regia di Joe May, con Vincent Price e Cedric Hardwicke.\nFu scritto come proseguimento ideale de \"L'uomo invisibile\" del 1933, un grande successo della Universal Pictures ispirato al romanzo omonimo del 1881 di H. G. Wells.\nLo studio aveva firmato un contratto multi-immagine con Wells, la speranza della produzione era riposta nel fatto che il film avrebbe funzionato bene come il primo. La pellicola permise a John P. Fulton di ottenere la candidatura al Premio Oscar per gli effetti speciali fotografici inoltre il film \u00e8 stato inserito nel documentario \"100 Years of Horror\" di Ted Newson (1996).\nTrama.\nGeoffrey Radcliffe, condannato a morte per un omicidio che non ha commesso, chiede al fratello del defunto \"Uomo Invisibile\" della prima pellicola di iniettargli il siero dell'invisibilit\u00e0 per fuggire dall'ingiusta detenzione e cercare di scoprire e incastrare il vero responsabile dell'omicidio. Tuttavia l'uomo viene inutilmente avvertito del fatto che il siero dell'invisibilit\u00e0 porta lentamente alla pazzia, subendo cos\u00ec una lenta trasformazione mentale che porter\u00e0 a terribili conseguenze.\nProduzione.\nIl film fu prodotto dall'Universal Pictures e venne girato agli Universal Studios, al 100 di Universal City Plaza (Universal City).\nDistribuzione.\nDistribuito dall'Universal Pictures, il film usc\u00ec nelle sale cinematografiche USA il 12 gennaio 1940."}
{"id": "1412246", "revid": "1904508", "url": "https://it.wikipedia.org/wiki?curid=1412246", "title": "F\u00fcrstenberg-P\u00fcrglitz", "text": "F\u00fcrstenberg-P\u00fcrglitz fu uno stato situato a sud-est del Baden-W\u00fcrttemberg, in Germania, che aveva la sua sede nel Castello di K\u0159ivokl\u00e1t (in tedesco \"P\u00fcrglitz\") in Boemia. \nStoria.\nOrigini.\nF\u00fcrstenberg-P\u00fcrglitz si origin\u00f2 come partizione del F\u00fcrstenberg-F\u00fcrstenberg nel 1762, e ottenne il F\u00fcrstenberg-F\u00fcrstenberg nel 1804. \nMediatizzazione.\nIl F\u00fcrstenberg-P\u00fcrglitz venne diviso tra Granducato di Baden, Hohenzollern-Sigmaringen e Regno di W\u00fcrttemberg nel 1806 a seguito delle mediatizzazioni napoleoniche."}
{"id": "1412258", "revid": "110157", "url": "https://it.wikipedia.org/wiki?curid=1412258", "title": "Il vuoto elettrico", "text": "Il vuoto elettrico \u00e8 il secondo album della band italiana Six Minute War Madness, pubblicato nel 1997 dall'etichetta milanese Jungle Sound."}
{"id": "1412263", "revid": "899609", "url": "https://it.wikipedia.org/wiki?curid=1412263", "title": "F\u00fcrstenberg-St\u00fchlingen", "text": "F\u00fcrstenberg-St\u00fchlingen fu una Contea della Germania, situata nei territori del Langraviato di St\u00fchlingen. Si origin\u00f2 dalla partizione del F\u00fcrstenberg-Blumberg nel 1614. Venne divisa nel 1704 tra i figli del Conte Prospero Ferdinando con il F\u00fcrstenberg-F\u00fcrstenberg ceduto a Giuseppe Guglielmo Ernesto, ed il F\u00fcrstenberg-Weitra al suo figlio nato postumo, Luigi Augusto Egon."}
{"id": "1412266", "revid": "39900", "url": "https://it.wikipedia.org/wiki?curid=1412266", "title": "Zuben-el-Akrab", "text": ""}
{"id": "1412268", "revid": "834", "url": "https://it.wikipedia.org/wiki?curid=1412268", "title": "Alaska Purchase", "text": ""}
{"id": "1412275", "revid": "6923", "url": "https://it.wikipedia.org/wiki?curid=1412275", "title": "Shunga (famiglia)", "text": "La dinastia Shunga o Sunga fu una dinastia del Magadha che controll\u00f2 l'India centro-settentrionale e orientale e parti delle regioni nord-orientali del subcontinente indiano (odierno Pakistan) all'incirca dal 185 a.C. al 73 a.C.\nSal\u00ec al potere dopo la caduta dell'Impero Maurya. La capitale dell'Impero Shunga fu Pataliputra. Gli ultimi regnanti, come Bhagabhadra, tennero la loro corte a Vidima, moderna Besnagar nel Malwa orientale. L'Impero Shunga \u00e8 noto per le sue numerose guerre con potenze sia straniere che indigene.\nOrigini.\nLa dinastia Shunga fu fondata nel 185 a.C., circa 50 anni dopo la morte di Ashoka, quando il re Brhadrata, l'ultimo dei governanti Maurya, venne assassinato dal comandante in capo delle forze armate, Pusyamitra Shunga. Pusyamitra Shunga poi sal\u00ec al trono.\nPushyamitra Sunga divenne il principe del Magadha e dei territori limitrofi. Il regno di Pushyamitra si estese fino al Narmada nel sud, e controll\u00f2 Jalandhar e Sialkot nel Punjab nelle regioni nord-occidentali, e la citt\u00e0 di Ujjain, nell'India centrale. La Valle di Kabul e la maggior parte del Punjab pass\u00f2 nelle mani degli indo-greci e il Deccan a Satavahana. Pushyamitra mor\u00ec dopo aver governato per 36 anni (187-151 a.C.). Gli succedette il figlio Agnimitra.\nIl potere dei Shunga progressivamente si indebol\u00ec. Si calcola che ci furono dieci re Shunga.\nAlla dinastia Shunga succedette la dinastia Kanva a partire dal 73 a.C. circa."}
{"id": "1412277", "revid": "293377", "url": "https://it.wikipedia.org/wiki?curid=1412277", "title": "Sunga", "text": ""}
{"id": "1412278", "revid": "765341", "url": "https://it.wikipedia.org/wiki?curid=1412278", "title": "F\u00fcrstenberg-Taikowitz", "text": "F\u00fcrstenberg-Taikowitz fu uno stato dei F\u00fcrstenberg a sud-ovest del Baden-W\u00fcrttemberg, in Germania, situato in Moravia nell'attuale Repubblica Ceca. Il F\u00fcrstenberg-Taikowitz si origin\u00f2 dalla partizione del F\u00fcrstenberg-Weitra e venne poi ceduto all'Austria nel 1806."}
{"id": "1412282", "revid": "287204", "url": "https://it.wikipedia.org/wiki?curid=1412282", "title": "Furstenberg-Taikowitz", "text": ""}
{"id": "1412283", "revid": "1573940", "url": "https://it.wikipedia.org/wiki?curid=1412283", "title": "Elementalors", "text": " \u00e8 un manga scritto e disegnato da Takeshi Okazaki iniziato nel 1990 ed interrotto nel 1995, dopo quattro \"tank\u014dbon\", da cui \u00e8 stato tratto anche un OAV. In Italia il fumetto \u00e8 stato pubblicato in un formato differente di sette volumi da Planet Manga, dal 1995 al 1998.\nIl manga \u00e8 stato per dodici anni l'ultima opera seriale di Okazaki, costretto a diminuire drasticamente la sua produzione per via dei suoi problemi di salute; solo nel 2007 l'autore \u00e8 tornato a disegnare un fumetto a puntate con \"Let's\u2606Lagoon\".\nTrama.\nAnticamente gli spiriti dimoravano ogni oggetto terrestre, al termine di una battaglia tali spiriti conquistarono le sostanze nemiche e si moltiplicarono. In seguito varie guerre sante crearono numerosi Elementalor; essi sono potenti guerrieri in grado di controllare gli elementi e gli spiriti che da miliardi di anni dimorano in ogni cosa, combattendo tra loro per creare una nuova Utopia e un futuro ideale senza guerre. Essi attendono colui che dar\u00e0 vita ad una nuova guerra sacra. Kagura, nato ai giorni nostri, non sa di essere un elementalor, venendone a conoscenza solo dopo il rapimento della sua amata Asami, iniziando una lotta con Lord Shiki. Per lui inizier\u00e0 una lunga e tortuosa avventura.\nRiedizione.\nUna riedizione del manga \u00e8 stata pubblicata alla fine del 2007 dalla casa editrice K\u014ddansha in tre volumi con un finale diverso. I \"tank\u014dbon\" sono in formato B6 con copertine ridisegnate."}
{"id": "1412293", "revid": "118681275", "url": "https://it.wikipedia.org/wiki?curid=1412293", "title": "Vite parallele", "text": "Le Vite parallele di Plutarco () sono una serie di biografie di uomini celebri scritte dalla fine del I secolo al primo quarto del II secolo e riunite in coppie per mostrare vizi o virt\u00f9 morali comuni ad entrambi.\nStruttura e contenuto.\nLe \"Vite\" consistono di ventidue coppie di biografie, ognuna narrante la vita di un uomo greco e di uno romano: fanno eccezione le vite singole di Galba e Otone e le vite di Arato e di Artaserse: queste ultime due, in realt\u00e0, non appartenevano alle Vite parallele, ma furono accostate per l'ordine alfabetico e tramandate insieme alla raccolta.\nCome spiega nel primo capitolo della \"Vita di Alessandro\", giustificandosi con i lettori di aver riassunto molti degli eventi straordinari che caratterizzarono le vite di Alessandro e Cesare, Plutarco non era tanto interessato a fare della storia, quanto piuttosto a esplorare l'influenza dei caratteri \u2014 in positivo o negativo \u2014 sulle vite e sui destini di uomini celebri: come un pittore che coglie le somiglianze dei soggetti dal volto e dalle espressioni degli occhi, dai quali appunto si evidenzia il carattere umano, cos\u00ec il biografo \u00e8 interessato ai segni dell'anima e mediante essi cerca di rappresentare la vita di ciascuno. Si tratta, comunque, di un lavoro di notevole importanza, non solo come fonte di informazioni riguardo agli individui descritti, ma anche per la messe di dati eruditi e di citazioni da storici ai quali Plutarco si \u00e8 rifatto nella stesura delle biografie.\nOltre alle ventidue vite accoppiate e alle due spaiate, Plutarco scrisse altre biografie che sono andate perdute e di cui restano pochi frammenti, per lo pi\u00f9 citazioni dello stesso Plutarco, oltre a essere elencate nel \"Catalogo di Lampria\" (tra parentesi il numero con cui sono registrate in questo catalogo): la coppia Epaminonda-Scipione l'Africano (7), Scipione l'Africano (28), Nerone (30), Eracle (34), Esiodo (35), Pindaro (36), Cratete (37), Daifanto (38) e Aristomene (39). Di altre rimane solo il nome nel \"Catalogo di Lampria\": Augusto (26), Tiberio (27), Claudio (29), Gaio Cesare (ovvero Caligola, 31), Vitellio (33); la coppia Leonida-Metello non \u00e8 inserita nel catalogo ma ne accenna lo stesso Plutarco. Altre vite, infine, sembrano incomplete.\nLe coppie pervenute sono:\nDedica.\nL'opera fu dedicata al console e nobile romano Quinto Sosio Senecione, protettore di Plutarco. Il primo libro dell'opera, relativo alla biografia di Epaminonda e verosimilmente quello nel quale era contenuta tale dedica, \u00e8 per\u00f2 andato perduto.\nOrdine di composizione.\nRisulta difficile stabilire l\u2019ordine con cui Plutarco ha scritto le \"Vite Parallele\", n\u00e9 alcuna garanzia ci viene offerta dai codici o dallo stesso catalogo di Lampria. In particolare, ci sono pervenute due recensioni, la prima delle quali \u00e8 bipartita e si ritiene segua un criterio cronologico secondo il tempo in cui vissero i personaggi greci di cui si narra la biografia; l\u2019altra recensione giunta \u00e8, invece, tripartita e si direbbe che il criterio di ordinamento sia quello della provenienza dei personaggi greci: prima gli Ateniesi, in mezzo personaggi di diversa origine, come i Siracusani, e per ultimi i re spartani. La recensione tripartita sembrerebbe anteriore alla bipartita.\nLe difficolt\u00e0 di individuare e scoprire l'ordine di composizione delle biografie aumentano a causa di alcune citazioni reciproche, come accade nella Vita di Cesare (62,8 e 68,7), dove si cita la Vita di Bruto, e in quest'ultima (19,9) si cita la Vita di Cesare; un caso analogo si ha per la Vita di Timoleonte (13,10 e 33,4) e la Vita di Dione (38,10).\nLe biografie vennero pubblicate in libri o gruppi e sappiamo che la coppia Demostene-Cicerone formava il quinto gruppo, quella di Pericle-Fabio Massimo il decimo, quella di Dione-Bruto il dodicesimo. Le biografie di personaggi viziosi, quali Demetrio-Antonio e Coriolano-Alcibiade, venivano certamente dopo (circa a met\u00e0 dell'opera), come possiamo dedurre dalla prefazione alla prima di queste, quando Plutarco nota la necessit\u00e0 pedagogica di inserire esempi cattivi dopo aver gi\u00e0 presentato una serie di modelli virtuosi e positivi.\nLa coppia Teseo-Romolo, che compare come prima nel catalogo di Lampria, e risulta prima sia nell'edizione bipartita che tripartita, quasi certamente \u00e8 l\u2019ultima, o comunque \u00e8 una delle ultime: infatti, nella prefazione l\u2019autore osserva che ha deciso di scrivere di personaggi mitici, dopo aver esaurito il periodo storico in cui si possono avere dati e fonti attendibili.\nElemento di antitesi.\nIn altre opere plutarchee come il \"De adulatore et de amico\", una lunga contrapposizione tra il vero e il falso amico, gi\u00e0 era emersa una vera e propria tendenza dello scrittore di Cheronea al confronto antitetico: probabilmente dovuta alla sua impostazione retorica, dalla quale si allontan\u00f2 con il passare del tempo per seguire gli studi di filosofia, questa tendenza diventa in Plutarco uno strumento potentissimo di espressione, in grado di dar voce alle proprie idee in modo semplice ma efficace; ed \u00e8 attraverso le somiglianze e i punti in comune, ma anche e soprattutto attraverso le differenze ben marcate, che pu\u00f2 emergere pi\u00f9 limpidamente il messaggio etico dello scrittore.\nQuasi sempre \u00e8 una \u03c3\u03cd\u03b3\u03ba\u03c1\u03b9\u03c3\u03b9\u03c2 (confronto) a chiudere le vite di coppia dell'opera; alcune di esse sembrano tuttavia forzate e hanno indotto una parte della critica a dubitare della loro autenticit\u00e0.\nL'elemento antitetico si manifesta anche nella struttura stessa dell'opera: le biografie di personaggi viziosi sono presentate dopo una serie positiva, per marcare con forza le differenze delle condotte di vita di questi personaggi.\nFinalit\u00e0 dell'opera.\nPolitica.\nUna parte della critica sostiene che le Vite fossero una nostalgica rievocazione, quasi patriottica, di eroi e personaggi cari alla memoria di Plutarco, col fine di dare un supporto storico all'ideale politico delle classi dominanti greche e mostrare ai Romani la presenza di uomini valorosi nell'antica Grecia: un'idea che sembra quasi preannunciare gli eventi politici successivi, quali ad esempio il decentramento del potere imperiale, culminato nel trasferimento della capitale in Oriente a opera di Costantino.\nObiettivo delle biografie plutarchee era, quindi, evidenziare come i romani dovessero avere un atteggiamento pi\u00f9 moderato verso la Grecia, con il suo glorioso passato, pur invitando, d'altra parte, i greci ad un atteggiamento pi\u00f9 conciliante verso i romani, considerati ancora come \"Barbari\" incolti.\nEtica.\nAltri, invece, sottolineano che non vi siano elementi di netta superiorit\u00e0 greca nei confronti dei personaggi romani e sostengono, quindi, che l'obiettivo di Plutarco fosse illustrare e mettere a nudo particolari vizi o virt\u00f9 di grandi personaggi, attraverso episodi circoscritti e non necessariamente decisivi da un punto di vista storico, unicamente perch\u00e9 fossero da monito ai lettori e all'autore stesso che li raccontava. A conferma di ci\u00f2 lo stesso Plutarco nella Vita di Lucio Emilio Paolo dice di servirsi della storia come di uno specchio, per poter ornare la propria vita delle virt\u00f9 altrui di cui scriveva.\nStile.\nLo stile \u00e8 principalmente chiaro, frutto di un'attenta scelta della disposizione delle parole nel testo (sull'esempio di Dionigi di Alicarnasso). Plutarco, come molti prosatori greci, evita quanto pi\u00f9 possibile l'uso dello iato e alcuni critici hanno usato questo aspetto come criterio dirimente delle questioni di dubbia autenticit\u00e0 delle opere plutarchee. Questa tendenza nello scansare lo iato ha spesso indotto Plutarco a riformulare le frasi, collocando le parole in modo tale da evitare l'accostamento di due vocali.\nPer quanto riguarda la lingua, Plutarco si pone in una posizione intermedia tra l'atticismo (la mancanza di purezza attica gli veniva contestata da Frinico, ad esempio) e la Koin\u00e8, nella quale l'uso del modo ottativo in et\u00e0 imperiale risultava assai raro. Hein ha notato che l'uso dell'ottativo in Plutarco \u00e8 molto ridotto rispetto a Platone o Senofonte, ma risulta maggiore che in altri scrittori contemporanei. Anche questa sua particolarit\u00e0 linguistica \u00e8 stata adottata come criterio di autenticit\u00e0.\nNotevole \u00e8 l'uso di aneddoti ed episodi minori utili alla caratterizzazione del personaggio; questo interesse per le vicende personali ha permesso di conservare molti frammenti di storiografi ellenistici, le cui opere sono quasi completamente perdute.\nFonti.\nLa questione delle fonti \u00e8 una delle pi\u00f9 dibattute dalla critica.\nTra le fonti di Plutarco vi furono certamente gli storici greci Erodoto, Tucidide, Senofonte, Polibio e Teopompo. Per quanto riguarda gli autori latini si pu\u00f2 escludere quasi certamente una lettura diretta delle loro opere da parte di Plutarco, in quanto \u00e8 lui stesso a confessare nella Vita di Demostene che ha potuto apprendere la lingua latina solo in tarda et\u00e0; \u00e8 verosimile che anche per i personaggi romani dovette affidarsi alla lettura di autori greci o al pi\u00f9 a fonti indirette.\nNell'opera ricorrono numerose citazioni di filosofi, poeti, autori tragici e comici, perch\u00e9 se \u00e8 vero che le fonti storiografiche principali sono indispensabili per conoscere un personaggio e il contesto nel quale si \u00e8 mosso, \u00e8 altrettanto vero che l'efficacia rappresentativa dei poeti, soprattutto degli autori di commedia, riesce ad arricchire il ritratto di uomini straordinari. A prova di quanto detto, si propone un passo tratto dalla Vita di Nicia, in cui Plutarco si esprime cos\u00ec:\nQueste fonti per cos\u00ec dire secondarie, per\u00f2, sono spesso citate a memoria e non vengono vagliate dall'autore.\nInfluenza e fortuna delle \"Vite\".\nPer le finalit\u00e0 e anche grazie agli evidenti pregi letterari dell'opera, molti furono gli scrittori, specie tra Sei e Settecento, che ne hanno tratto ispirazione: tra i molti casi, si sottolinea la tragedia shakespeariana Antonio e Cleopatra, ripresa dalla Vita di Antonio.\nQuest'opera divenne di fatto un perno del \"cursus studiorum\" delle classi colte: lo stesso Napoleone ne era un grande estimatore fin da ragazzo:\nOggi, invece, si tende a esaminare la questione di fonti, metodi, predecessori del biografo, certamente senza concentrarsi, come nel tardo Ottocento, sui \"capi d'accusa\" formulati ad un presunto metodo storiografico di Plutarco, quali la debolezza cronologica e della conoscenza geografica, la mancanza di trattazione sulle condizioni socio-economiche che ispirarono riforme e legislazioni, nonch\u00e9 la scarsa o nulla comprensione di strategie e tattiche.\nFilosofi come Montesquieu e poeti come Vittorio Alfieri o Friedrich Schiller apprezzarono il valore altamente istruttivo e l'alta moralit\u00e0 dell'opera. Quest'ultimo progett\u00f2 (senza mai attuarlo) di scrivere una serie di biografie sulle orme di Plutarco."}
{"id": "1412296", "revid": "709565", "url": "https://it.wikipedia.org/wiki?curid=1412296", "title": "Eddie Newton", "text": "Carriera.\nGiocatore.\nProdotto del vivaio del , fu aggregato alla prima squadra nel 1990. Nel gennaio 1992 fu ceduto in prestito al , in seconda divisione. Tornato al Chelsea, riusc\u00ec a debuttare in massima serie il 2 maggio 1992 nella partita persa per 2-1 sul campo dell', realizzando nell'occasione l'unica marcatura dei suoi. Noto per la sua militanza nei \"Blues\", gioc\u00f2 la finale della FA Cup 1993-1994, persa contro il , e segn\u00f2 il secondo gol della squadra londinese nella finale di FA Cup 1996-1997 vinta per 2-0 contro il Middlesbrough. Con il Chelsea vinse anche la Coppa delle Coppe 1997-1998 e la League Cup 1997-1998. In seguito fu vittima di una serie di infortuni e perse il posto da titolare, anche a causa dell'acquisto del centrocampista Didier Deschamps da parte del Chelsea.\nSvincolatosi dal Chelsea, nel luglio 1999 si accas\u00f2 al , ma collezion\u00f2 solo qualche presenza in squadra, come avvenne nelle esperienze successive nelle serie minori, all', al e all', dove chiuse la carriera nel 2000-2001, fiaccato da un infortunio al ginocchio.\nAllenatore.\nNel luglio 2008 viene nominato assistente di Roberto Di Matteo al . Nel giugno 2009 segue Di Matteo al , ricoprendone il ruolo di vice fino all'esonero del tecnico italiano, avvenuto nel gennaio 2011.\nNel marzo 2012 \u00e8 ancora al fianco di Roberto Di Matteo come suo assistente al , poi \u00e8 assistente di Guus Hiddink. Tornato a rivestire ruoli di collaboratore tecnico dopo la partenza di Hiddink, nel 2019, con la nomina di Frank Lampard ad allenatore dei \"Blues\", ne diviene assistente.\nNel febbraio 2020 viene nominato allenatore ad interim del , che il 2 agosto 2020 gli rinnova la fiducia conferendogli l'incarico in via definitiva, dopo un positivo periodo alla guida della squadra, impreziosito dalla vittoria della Coppa di Turchia e dal secondo posto finale in S\u00fcper Lig nel 2019-2020. Il 31 ottobre 2020 viene esonerato dopo sette partite di campionato, a causa di avvio nella stagione 2020-2021."}
{"id": "1412297", "revid": "309289", "url": "https://it.wikipedia.org/wiki?curid=1412297", "title": "Eduard de Stoeckl", "text": "Biografia.\nFiglio di Andreas von Stoeckl, diplomatico austriaco a Istanbul, e Maria Pisani, figlia di Nicola Pisani, dragomanno per conto della Russia a Istanbul, de Stoeckl si fregi\u00f2 occasionalmente del titolo di Barone. Nel 1850 venne nominato \"charg\u00e9 d'affaires\" (l'equivalente di diplomatico incaricato) per conto della Russia a Washington, acquistando nel 1854 il ruolo di plenipotenziario, vacante a seguito della morte di Aleksandr Bodisko. Analogamente al suo predecessore, Stoeckl sposo una donna americana, Elisa Howard.\nStoeckl intrattenne buone relazioni con numerosi ufficiali e politici americani, tra questi il senatore e futuro Segretario di Stato William H. Seward, con il quale avrebbe in seguito negoziato l'acquisto dell'Alaska. Stoeckl caldeggi\u00f2 il passaggio dell'Alaska (allora conosciuta come America russa) agli Stati Uniti, asserendo che ci\u00f2 avrebbe permesso al governo russo di concentrare i suoi sforzi di colonizzazione sulla Siberia Orientale, in particolare nella zona del fiume Amur. Asser\u00ec inoltre che cos\u00ec facendo la Russia avrebbe evitato conflitti con gli Stati Uniti, constatata ormai l'inevitabilit\u00e0 di un'ulteriore espansione statunitense nel Nord America. Stoeckl firm\u00f2 il trattato di cessione dell'Alaska nel marzo del 1867.\nPer aver portato con successo a compimento il suo incarico lo Zar Alessandro II lo ricompens\u00f2 con 25000 dollari e un vitalizio annuale di 6000 dollari. A causa del progressivo peggioramento delle sue condizioni di salute, Stoeckl si ritiro dalla politica nel 1869. Trascorse gli ultimi anni della sua vita a Parigi, dove mor\u00ec il 26 gennaio del 1892."}
{"id": "1412300", "revid": "144796", "url": "https://it.wikipedia.org/wiki?curid=1412300", "title": "F\u00fcrstenberg-Weitra", "text": "Il F\u00fcrstenberg-Weitra fu una contea del F\u00fcrstenberg, con sede in Boemia, nell'attuale Repubblica Ceca. Il F\u00fcrstenberg-Weitra si origin\u00f2 dalla partizione del F\u00fcrstenberg-St\u00fchlingen e fu successivamente separato dal F\u00fcrstenberg-Taikowitz nel 1759. Il F\u00fcrstenberg-Weitra venne infine ceduto all'Austria nel 1806.\nStoria.\nIl conte Federico IV di F\u00fcrstenberg-Heiligenberg (1563\u20131617) aveva acquisito il possedimento di Weitra per matrimonio nel 1607. Suo nipote Ermanno Egon venne elevato al rango di principe sovrano dall'imperatore Leopoldo I del Sacro Romano Impero nel 1664. Dopo che la linea dei F\u00fcrstenberg-Heiligenberg si estinse con la morte del figlio del principe Ermanno Egon, Antonio Egon (1656\u20131716), si origin\u00f2 la linea dei F\u00fcrstenberg-Weitra quando nel 1744 il suo erede, il principe Giuseppe Guglielmo Ernesto di F\u00fcrstenberg-St\u00fchlingen un\u00ec tutti i territori dei F\u00fcrstenberg in Svevia sotto il proprio domino e concesse il dominio di Weitra al suo fratello minore, il langravio Luigi Augusto Egon. \nAlla morte di Luigi nel 1759, il langraviato di F\u00fcrstenberg-Weitra venne diviso tra suo figlio Gioacchino Egon e suo fratello Federico Giuseppe Massimiliano Augusto di F\u00fcrstenberg-Taikowitz."}
{"id": "1412302", "revid": "968255", "url": "https://it.wikipedia.org/wiki?curid=1412302", "title": "Acquisto dell'Alaska", "text": "Lacquisto dell'Alaska (, , che significa \u00abvendita dell'Alaska\u00bb) fu un accordo internazionale stipulato tra gli Stati Uniti d'America e l'Impero Russo nel 1867 per iniziativa del Segretario di Stato William H. Seward, tramite il quale gli Stati Uniti d'America acquisirono il territorio dell'odierno Stato federato dell'Alaska. Complessivamente il territorio acquistato aveva un'estensione di circa .\nColonizzazione russa prima della cessione.\nI primi europei a raggiungere l'Alaska provenivano dalla Russia. Nel 1648 Sem\u00ebn Ivanovi\u010d De\u017en\u00ebv navig\u00f2 dall'estuario del fiume Kolyma verso il Mare Artico fino a superare l'estremit\u00e0 orientale dell'Asia e giungere al fiume Anadyr. Non \u00e8 chiaro se durante il viaggio l'imbarcazione su cui navigava si sia spinta fino alle coste dell'Alaska, ma \u00e8 certo che le scoperte di De\u017en\u00ebv non furono comunicate al governo centrale russo, al punto che la sua impresa fu dimenticata per quasi cent'anni.\nL'inizio della colonizzazione dell'Alaska da parte dei russi pu\u00f2 essere datato nel 1725, quando lo zar Pietro il Grande invi\u00f2 Vitus Jonassen Bering ad esplorare le coste dell'Alaska, nell'ambito di quella che \u00e8 ricordata come la Seconda spedizione in Kam\u010datka.\nA partire dal 1743 cominciarono le prime spedizioni commerciali provenienti dalla Russia e dalla Siberia: in considerazione della durata del viaggio vennero creati i primi insediamenti in Alaska: dapprima avamposti temporanei, di commercianti di pellame, che divennero ben presto insediamenti stabili per il commercio e la caccia. \nCon l'Ukase (Decreto) del 1799 lo zar Paolo I dette l'avvio formale alla colonizzazione dell'Alaska rivendicando alla Russia tutti i territori americani a nord del 55\u00ba parallelo ed affidando alla Compagnia russo-americana il monopolio commerciale con questi territori.\nLa colonia, nota formalmente con il nome di America russa, ebbe come capitale Novo-Archangelsk (Nuova-Arcangelo), oggi Sitka.\nSi stima che, nel 1867, l'Alaska ospitasse circa 2.500 russi o meticci, e circa 8.000 aborigeni, per un totale di poco pi\u00f9 di 10.000 abitanti, tutti sotto l'autorit\u00e0 diretta della Compagnia russa d'America, principalmente dedita al commercio di pellicce. Ad essi si aggiungevano forse 80.000 eschimesi, non raggiunti dall'amministrazione coloniale.\nI russi erano insediati in 23 villaggi, sparsi per le isole o sulle coste meridionali. Le piccole stazioni ospitavano, di solito, 4 o 5 russi incaricati della raccolta delle pelli, l\u00ec recate dagli indiani, e del relativo immagazzinamento, in attesa delle navi mercantili che facevano servizio di raccolta.\nI due maggiori centri erano:\nQuadro internazionale.\nA fronte di una colonizzazione rada e poco difendibile dal punto di vista militare, l'Impero russo temeva di essere costretto, prima o poi, a dover cedere senza compensi l'ampio e spopolato territorio all'ingombrante vicino britannico, padrone del Canada e all'epoca forte avversario della Russia (vedi Grande Gioco). A tale considerazione strategica si aggiunsero le pressanti difficolt\u00e0 finanziarie della corte russa.\nAccadde cos\u00ec che lo zar Alessandro II decise di cederlo agli Stati Uniti, una potenza all'epoca decisamente meno ingombrante dell'Impero Britannico ed estranea alle questioni europee.\nDell'affare venne allora incaricato l'ambasciatore a Washington, il barone Eduard de Stoeckl, che, all'inizio del marzo 1867, apr\u00ec delle negoziazioni con il Segretario di Stato William H. Seward, con il quale aveva buone relazioni. Le trattative si conclusero dopo un'ultima riunione, protrattasi un'intera notte, ed il trattato venne firmato alle 4 del mattino del 30 marzo 1867. Il prezzo d'acquisto venne fissato in 7.200.000 dollari americani (equivalenti a circa 121 milioni di dollari del 2016). L'opinione pubblica americana accolse piuttosto sfavorevolmente l'affare: era \"un mondo selvaggio e gelato\" dichiar\u00f2, ad esempio, la \"New York Tribune\"; l'Alaska venne variamente definita \"la follia di Seward\", la \"ghiacciaia di Seward\" o \"lo zoo degli orsi polari di Andrew Johnson\" (il presidente in carica).\nPunto di vista del governo statunitense.\nIl trattato venne sostenuto, anzitutto, dal Segretario di Stato William Seward, sostenitore dell'espansione territoriale degli Stati Uniti e poi dal presidente del \"comitato affari esteri\" del Senato Charles Sumner.\nIl loro argomento strategico aveva parecchio a che fare con la recentemente conclusa guerra di secessione: l'Impero russo si era allora dimostrato un utile alleato, specie se paragonato al Regno Unito, che, al contrario, si era quasi apertamente schierato con i Confederati. Pareva dunque saggio aiutare San Pietroburgo in una faccenda tutto sommato marginale, evitando al contempo un rafforzamento della colonia britannica del Canada: l'influente \"New York Tribune\" scrisse che \"in una parola, \u00e8 una manovra al fianco\" sul Canada. Seward, del resto, gi\u00e0 prima della guerra civile aveva indicato per l'Artico il ruolo di futuro avamposto strategico degli Stati Uniti.\nConsiderazione ancora pi\u00f9 importante, l'acquisto consentiva assai bene di ribadire la Dottrina Monroe, mirante ad affermare la supremazia degli Stati Uniti nel continente americano contro gli interessi delle potenze europee, che cercavano di estendere la loro influenza anche al di l\u00e0 delle colonie detenute nel continente. Esso, scrisse un editorialista del \"New York Herald\", era una maniera per lo zar Alessandro II, di segnalare a Londra e Parigi che San Pietroburgo non intendeva intraprendere \"attivit\u00e0 su questo continente americano\". Non bisogna infatti dimenticare che la Francia di Napoleone III era appena stata sconfitta nel tentativo di approfittare della guerra di secessione per mettere sotto controllo il Messico, ponendo sul trono lo sfortunato Massimiliano d'Asburgo, fucilato dagli insorti messicani (ma con il compiaciuto consenso del presidente statunitense Andrew Johnson), di l\u00ec a poche settimane, il 19 giugno 1867.\nRatifica dell'accordo.\nL'acquisto venne ratificato dal Senato degli Stati Uniti il 9 aprile 1867, con 37 voti a favore e 2 contrari. Il pagamento, tuttavia, venne sbloccato solo un anno pi\u00f9 tardi, a causa dell'opposizione della Camera dei rappresentanti: essa cedette solo nel luglio 1868, con 113 voti a favore e 48 contrari.\nLa cerimonia di passaggio dei poteri avvenne a \"Nuova Arcangelo\" il 18 ottobre 1867. Una truppa, composta sia da militari russi che americani, fece una piccola parata di fronte alla residenza del governatore. La bandiera russa venne ammainata con la banda che suon\u00f2 l'inno russo e la bandiera statunitense venne issata sulle note di The Star-Spangled Banner, salutata da qualche salva d'artiglieria, . Le nuove truppe si installarono nelle caserme ed il generale Jefferson C. Davis stabil\u00ec la propria residenza nella casa del governatore. La maggior parte dei russi rimpatriarono, con l'eccezione di qualche commerciante di pellicce e di qualche prelato ortodosso.\nPresunta offerta dell'Alaska alla Casa di Liechtenstein.\nNel novembre del 2018 un documentario della Schweizer Radio und Fernsehen sostenne che lo zar russo avesse in prima battuta proposto la vendita dell'Alaska al principe del Liechtenstein nel 1867 e che solo dopo il rifiuto di quest'ultimo avesse proposto l'affare agli Stati Uniti. Il giornale tedesco \"Welt am Sonntag\" aveva gi\u00e0 riportato simili affermazioni nel 2015. L'informazione fu vividamente discussa nel Paese alpino e i media all'inizio la riportarono come una diceria. Qualche giorno dopo per\u00f2, il principe Giovanni Adamo II scrisse una lettera ai media liechtensteinesi in cui assicur\u00f2 che la presunta offerta di vendita non era un \"rumor\" e che era stata ripetutamente discussa all'interno della famiglia principesca. Inoltre, dichiar\u00f2 ottimisticamente che ricerche d'archivio potrebbero portare al rinvenimento dei documenti storici finora mancanti necessari a provare la veridicit\u00e0 storica dell'offerta."}
{"id": "1412307", "revid": "81195", "url": "https://it.wikipedia.org/wiki?curid=1412307", "title": "William Giauque", "text": ""}
{"id": "1412309", "revid": "228587", "url": "https://it.wikipedia.org/wiki?curid=1412309", "title": "F\u00fcrstenberg-Wolfach", "text": "F\u00fcrstenberg-Wolfach fu una contea medioevale, situata ad ovest del Baden-W\u00fcrttemberg, in Germania, nella regione presso Wolfach. Si origin\u00f2 dalla partizione del F\u00fcrstenberg nel 1408. Con l'estinzione della linea regnante dei F\u00fcrstenberg nel 1490, venne ereditato dai conti di F\u00fcrstenberg-Baar."}
{"id": "1412312", "revid": "767487", "url": "https://it.wikipedia.org/wiki?curid=1412312", "title": "Full Fathom Six", "text": "Full Fathom Six \u00e8 il terzo e ultimo album della band italiana Six Minute War Madness, edito nel 2000."}
{"id": "1412313", "revid": "11891836", "url": "https://it.wikipedia.org/wiki?curid=1412313", "title": "The Love Boat III", "text": ""}
{"id": "1412321", "revid": "126257", "url": "https://it.wikipedia.org/wiki?curid=1412321", "title": "Ghostwriter", "text": "Lo scrittore fantasma (\"ghostwriter\" in inglese) o scrittore ombra, oppure anche negro \u00e8 un autore professionista pagato per scrivere libri, articoli, storie e pubblicazioni scientifiche o \u2013 in campo musicale \u2013 composizioni, ufficialmente attribuiti a un'altra persona.\nCelebrit\u00e0 e capi politici assumono spesso \"scrittori fantasma\" per scrivere o sistemare autobiografie, articoli, discorsi o altro materiale. Nella musica gli \"scrittori fantasma\" sono usati nella musica classica, nella musica pop, come il country o il rap o nelle colonne sonore dei film.\nL'invenzione di questa figura \u00e8 fatta risalire allo spin doctor Edward Bernays. \nIl ruolo dello scrittore fantasma.\nLa divisione del lavoro tra lo scrittore fantasma e l'autore accreditato pu\u00f2 variare di molto. In alcuni casi, il primo \u00e8 assunto per riordinare una bozza o un manoscritto quasi completato. In questo caso, la linea generale, le idee e molto del linguaggio usato nel libro o dell'articolo sono quelli dell'autore. In altri casi, lo scrittore fantasma svolge il ruolo pi\u00f9 rilevante, elaborando e ampliando concetti e idee di base fornite dall'autore accreditato. In questo caso un \"scrittore ombra\" dovr\u00e0 eseguire ricerche approfondite sull'autore o sulla sua area di competenza. \u00c8 comunque raro che uno scrittore fantasma prepari un libro o un articolo senza nessuna informazione da parte dell'autore; nel caso minimo quest'ultimo fornisce una struttura di base di idee o commenti sulla bozza finale dello scrittore fantasma.\nPer un'autobiografia, uno scrittore ombra solitamente intervista l'autore accreditato, i suoi colleghi, i membri della famiglia e ricerca articoli, interviste e filmati (talvolta \"fuori onda\") sullo stesso autore, per assimilare le sue argomentazioni e i punti di vista.\nGli scrittori fantasma vengono assunti per diverse ragioni; in molti casi le celebrit\u00e0 o le figure pubbliche non hanno il tempo, la preparazione o l'abilit\u00e0 di scrittura per scrivere un'autobiografia di diverse centinaia di pagine o un intero libro. Anche se una celebrit\u00e0 ha le capacit\u00e0 per scrivere e per fare un breve articolo, potrebbe non sapere come strutturare e scrivere un lungo libro in modo che sia commercialmente valido. In altri casi, le case editrici usano gli scrittori fantasma per aumentare il numero di libri che possono essere pubblicati con il nome di autori ben conosciuti sul mercato.\nUn famoso esempio di scrittore che lavor\u00f2 molto come \"scrittore ombra\" \u00e8 quello di Howard Phillips Lovecraft.\nRemunerazione e riconoscimenti.\nGli scrittori ombra spendono spesso mesi o interi anni nella ricerca, nella scrittura e nel montaggio di lavori per un cliente e vengono pagati in diverse maniere: per pagina, con un forfettario, con una percentuale delle royalties delle vendite o con una combinazione di questi. Farsi scrivere un articolo pu\u00f2 costare 4 dollari per parola o pi\u00f9, in base alla complessit\u00e0 dell'articolo. L'agente letterario Madeline Morel afferma che la media degli anticipi richiesti dagli scrittori fantasma per un lavoro varia \"tra 30\u00a0000$ e 100\u00a0000$\"\nNel 2001, il New York Times afferm\u00f2 che la parcella che ricever\u00e0 lo scrittore fantasma per le memorie di Hillary Clinton \u00e8 probabilmente di 500\u00a0000$ dell'anticipo di 8 milioni di dollari per il suo libro, che \"\u00e8 quasi la pi\u00f9 alta parcella pagata a dei collaboratori\". \nA volte lo scrittore ombra riceve un parziale riconoscimento su un libro, espresso dalla frase \"con ...\" sulla copertina. Tale riconoscimento pu\u00f2 anche essere fornito come \"ringraziamento\" nella prefazione o nell'introduzione. Per i libri non di finzione, lo scrittore fantasma potrebbe essere menzionato come \"contributore\" o \"assistente alla ricerca\". In altri casi, lo scrittore fantasma non riceve riconoscimento ufficiale per la scrittura di libri o articoli; nei casi in cui l'autore accreditato o l'editore o entrambi desiderano occultare il ruolo dello scrittore ombra, potrebbero chiedergli di firmare un accordo di non divulgazione che gli vieta di rivelare il proprio ruolo di scrittore fantasma.\n\"Scrittura fantasma\" e diritto d'autore.\nLa questione riguardante il diritto d'autore italiano e il fenomeno della scrittura fantasma \u00e8 molto complessa.\n\u00c8 una forma di \"\"plagio autorizzato\": il committente si appropria della paternit\u00e0 dell'opera senza esserne l'autore originale grazie a un patto che viene concordato tra le due parti. Lo scrittore ombra accetta una somma di denaro in cambio del suo lavoro e del suo silenzio e permette al committente di far liberamente uso dell'opera. Pi\u00f9 precisamente \"essendo titolare del copyright, il committente \u00e8 l'unico proprietario dei diritti d'autore. Suoi, pertanto, sono gli eventuali guadagni derivanti dalla pubblicazione dell'opera, dalla vendita della sceneggiatura e da quant'altro connesso alla paternit\u00e0 del lavoro. Lo scrittore ombra non ha nulla a pretendere, come da specifica clausola contrattuale\".\nI diritti morali, definiti illimitati, irrinunciabili e inalienabili (art. 22 L. 633/41), appartengono per\u00f2 allo scrittore ombra, non all'autore fittizio, e inoltre \"l'accordo con cui si conviene di attribuire la paternit\u00e0 di un'opera a persona diversa dal vero autore \u00e8 da ritenersi nullo\"\".\nVi sono quindi evidenti contraddizioni, che vengono risolte in questo modo: il patto viene considerato valido e lo scrittore ombra ha il diritto di rivendicare la paternit\u00e0 dell'opera, secondo l'art. 20 L. 633/41, ma con l'obbligo di risarcire il committente per non aver rispettato i vincoli contrattuali.\nLa \"scrittura fantasma\" inoltre solleva anche un'altra questione: i fruitori dell'opera dovrebbero avere il diritto di sapere chi \u00e8 il vero autore. Il diritto di paternit\u00e0 dell'opera mira infatti a tutelare anche l'interesse pubblico \"in quanto evita alla collettivit\u00e0 ogni inganno nell'attribuzione della paternit\u00e0 intellettuale\".\nEticit\u00e0 della \"scrittura fantasma\".\nDi l\u00e0 dalle leggi sul diritto d'autore, esistono pareri contrastanti per quel che concerne la scrittura fantasma. In particolare: si tratta di un concetto eticamente corretto oppure, al contrario, va considerato moralmente inaccettabile?\nGli esperti di comunicazione Cheryl Conner e David Gruder hanno studiato a fondo la questione della \"scrittura fantasma\" dal punto di vista etico, partendo dall'importanza che la \u201cscrittura fantasma\u201d assume nella politica. Malgrado l'ambiguit\u00e0 e l'apparente carattere negativo della professione, essa \u00e8 entrata a far parte della societ\u00e0 in cui viviamo in modo tanto radicale che il fenomeno che ha provocato ci sembra ormai del tutto naturale.\nTuttavia per alcuni l'utilizzo di uno scrittore assunto ad hoc risulta essere un segreto per le masse.\nLa Conner considera il duplice aspetto di questo fenomeno: da un lato, gli scrittori ombra fanno parte di un'idea brillante, poich\u00e9 essi possono rendere gradevole alla lettura o all'ascolto ci\u00f2 che i leader vogliono trasmettere; dall'altro lato, per\u00f2, c'\u00e8 il rischio di scrivere materiale senza la partecipazione dell'autore rappresentato.\nA ogni modo, la questione etica nasce nel momento in cui il materiale creato da uno scrittore fantasma viene erroneamente attribuito alla persona per la quale tale scrittore ha lavorato.\nA questo proposito, molti giornalisti professionisti e molte community adottano criteri standard e rigidi: la scrittura fantasma pu\u00f2, a volte, essere vietata. D'altra parte, evidentemente gli stessi ghostwriter si impegnano volontariamente nella professione che hanno scelto: nessuno li obbliga a scrivere. Alcuni abbracciano la loro professione, come la ghostwriter francese Sophie Blandini\u00e8res, che afferma di rivendicare e abbracciare il suo compito di negra literaria. \nDomande da porsi.\nNel libro \"Ethics in Human Communications\" di Richard L. Johannesen, l'autore enumera una breve serie di linee guida utili per stabilire l'eticit\u00e0 della \"scrittura fantasma\".\nInfine, chi comunica il discorso creato dallo scrittore ombra dovrebbe prendersi la responsabilit\u00e0 della veridicit\u00e0 delle informazioni che condivide.\nIn conclusione l'etica della \u201cscrittura fantasma\u201d \u00e8 una questione delicata: in linea generale, \u00e8 sempre moralmente corretto, da parte di chi comunicher\u00e0 il discorso, dare credito agli altri scrittori coinvolti.\nTipi di \"scrittori ombra\".\nStoriografia.\nGli scrittori ombra sono ampiamente usati dalle celebrit\u00e0 e dalle figure pubbliche che desiderano pubblicare la propria autobiografia o le memorie. Il grado di coinvolgimento dello scrittore fantasma in questo tipo di progetti varia da minimo a sostanziale. In alcuni casi uno scrittore ombra potrebbe essere richiesto soltanto per ripulire, correggere e sistemare una bozza grezza di un'autobiografia o di un manuale, mentre, in altri, scriver\u00e0 un intero libro o articolo basandosi su informazioni, storie, note e una outline fornite dal richiedente. L'autore accreditato potrebbe anche indicare allo scrittore ombra che tipo di stile o di tono vuole nel libro.\nIn alcuni manuali, guide per la dieta o libri di cucina, il libro potrebbe venire interamente scritto dallo scrittore fantasma e la celebrit\u00e0 (per esempio un musicista famoso o una star dello sport) verr\u00e0 accreditata come l'autore. Le case editrici usano questa strategia per aumentare la vendibilit\u00e0 di un libro per l'associazione con il personaggio famoso. In diversi Paesi, prima delle elezioni, i candidati commissionano ad alcuni scrittori ombra la produzione di autobiografie per aumentare la loro visibilit\u00e0.\nUn consulente o una persona in carriera potrebbe pagare per avere un libro scritto da uno scrittore fantasma su un argomento della propria area professionale, per stabilire o aumentare la propria credibilit\u00e0 come esperto nel proprio campo. Per esempio, un venditore di successo che spera di diventare uno annunciatore di vendite potrebbe pagare uno scrittore ombra per scrivere un libro sulle tecniche di vendita. Spesso questo tipo di libro viene pubblicato da editori a pagamento e dato ai clienti come strumento di promozione, piuttosto che venduto nelle librerie.\nFiction.\nGli scrittori fantasma vengono assunti dagli editori di romanzi di finzione per diverse ragioni. In alcuni casi li usano per aumentare il numero di libri che possono essere pubblicati ogni anno da un autore ben conosciuto e con un buono spazio sul mercato. Essi sono usati principalmente per scrivere lavori di finzione per autori dal nome ben conosciuto in generi come gialli, misteri e storie per ragazzi.\nInoltre gli editori usano gli scrittori fantasma per scrivere nuovi libri per serie conosciute dove l'autore \u00e8 uno pseudonimo. Per esempio l'autore della serie di storie del mistero Nancy Drew, \"Carolyn Keene\" \u00e8 effettivamente uno pseudonimo di una serie di \"scrittori fantasma\" che scrivono libri con lo stesso stile usando un modello di informazioni di base sui personaggi del libro e il loro universo inventato (nomi, date, strutture di dialogo) e sul tono e lo stile che ci si aspetta di trovare nel libro. Per questa ragione, vengono spesso dati agli scrittori fantasma diversi libri precedenti della serie, per aiutarli ad adattare lo stile.\nLa fondazione della scrittrice romantica V. C. Andrews ha assunto uno scrittore ombra per continuare a scrivere storie dopo la sua morte, sotto il suo nome e con uno stile simile a quello dei suoi libri originali. Molti dei libri di azione di Tom Clancy, dal 2000, portano il nome di due persone sulle loro copertine, con il nome di Clancy stampato in grande e il nome dell'altro autore pi\u00f9 in piccolo. Vari libri che portano il nome di Clancy sono stati scritti da diversi autori sotto lo stesso pseudonimo. I primi due libri nella serie di \"Splinter Cell\" sono stati scritti da Raymond Benson con lo pseudonimo di David Michaels.\nRicerca scientifica.\nNell'ambito scientifico il termine \u00e8 attribuito a professionisti che si prestano segretamente a firmare studi che avvalorano le tesi del committente, spesso multinazionali che si avvantaggiano di questi studi \"indipendenti\".\nIn rete.\nIn Cina, da uno studio dell'Universit\u00e0 di Harvard, \u00e8 emerso che i dipendenti pubblici, sotto le spoglie di normali cittadini, producono 448 milioni di commenti in rete all'anno, divisi equamente tra siti controllati dal governo e siti commerciali. Inoltre \u00e8 presente il cosiddetto \"Partito dei 50 centesimi\" (Wumao dang) formato da innumerevoli utenti del web che vengono pagati dal governo appunto 50 centesimi per ogni commento di sostegno alle politiche governative postato, pi\u00f9 uno stipendio di 600 rmb mensile."}
{"id": "1412323", "revid": "1372005", "url": "https://it.wikipedia.org/wiki?curid=1412323", "title": "Gorizia (famiglia)", "text": "I Gorizia, conosciuti anche come Mainardini, furono una dinastia che intrecci\u00f2 il suo destino con l'omonima contea, nonch\u00e9 con il Tirolo ed il patriarcato di Aquileia, di cui essi detenevano l'avvocazia. Essi controllarono tra alterne fortune la contea di Gorizia fino al 1500, anno che vide la scomparsa di Leonardo, ultimo rappresentante della casata. Il feudo allora pass\u00f2 nelle mani degli Asburgo. Si deve alla famiglia la costruzione e i successivi ampliamenti, del castello che ancora oggi domina la citt\u00e0 di Gorizia, risalente all'XI secolo.\nTra i membri della famiglia si contano regine e re di Boemia e Polonia, duchi di Carinzia e Carniola, margravi di Istria e Moravia, conti di Gorizia e del Tirolo.\nStoria.\nLa nascita.\nIl predicato della casata deriva, come di consuetudine, da un toponimo. Esso infatti corrisponde al nome del castello di Gorizia, loro sede.\nIl primo Gorizia di cui si ha una notizia storica certa \u00e8 Mainardo, nome riprodotto in un diploma del 1117 che riguardava una donazione dell'arcivescovo Corrado di Salisburgo a favore del monastero salisburghese di Nunnberg. Tra i testimoni vi si nomina un certo \"Meginhardus comes de Goerze\".\nIl problema delle origini.\nDecisamente complicata \u00e8 la questione della genealogia di questa famiglia. Il problema della determinazione delle origini \u00e8 stato affrontato da diversi storici, soprattutto di area tedesca: tra questi vanno senza dubbio ricordati Hans Wiesflecker, Heinz Dopsch, Wilhelm Baum. Sebbene non venga confermato esplicitamente, diversi indizi fanno ritenere che la famiglia dei conti di Gorizia discendesse da una famiglia bavarese, gli Ariboni. In particolare \u00e8 il diritto di avvocazia, ovvero una tutela che le famiglie nobiliari apponevano a certe entit\u00e0 ecclesiastiche (spesso monasteri da loro stessi fondati), ad attirare gli studiosi su questa pista.\nEbbene, su alcune abbazie fondate dagli Ariboni (ad esempio, le abbazie di Seeon in Baviera, fondata nel 994 da Hartwig vescovo di Salisburgo, quella di G\u00f6ss in Stiria nel 1020 da Aribo arcivescovo di Magonza, la canonica femminile di Sankt Georgen am L\u00e4ngsee in Carinzia da Wichburga sorella dell'arcivescovo di Salisburgo, il gi\u00e0 citato Hartwig e soprattutto l'abbazia di Millstatt, fondata secondo la leggenda nel VII secolo, ma stando a fonti pi\u00f9 attendibili intorno al 1070) i Goriziani avevano il diritto di avvocazia. In particolare, \u00e8 Jakob Unrest, cronista carinziano del XV secolo a dare indicazioni interessanti, asserendo essere stata Millstatt fondata da \"uno di Baviera\" (\"einer von Payern\"). Nel 1284, in un accordo tra le abbazie di Millstatt e Seeon i monaci ricordano di essere legati dalla stessa famiglia di fondatori. Nel 1020, il marito della gi\u00e0 citata Wichburga, Othwin di Pusteria e il figlio Volkhold fondano il monastero di Castelbadia (Sonnenburg); ed \u00e8 sempre Unrest a definire Othwin \"uno di Gorizia\".\nPer districarsi in questa selva di date, nomi, fondazioni, passaggi di propriet\u00e0, bisogna fare un salto indietro e ripercorrere rapidamente la storia degli Ariboni. Si trattava di una potente famiglia nobile, che forn\u00ec pi\u00f9 di un conte palatino, ovvero il vicario dell'imperatore per la Baviera, gi\u00e0 nella seconda met\u00e0 del IX secolo. La loro potenza era andata aumentando durante tutto il secolo X, ma nel 1055 essi caddero in disgrazia: in seguito a non si sa quale fatto, nel 1055 furono accusati di alto tradimento i fratelli Aribo e Boto; le accuse fecero loro perdere l'incarico di conte palatino e costarono loro il bando dalla Baviera, dopodich\u00e9 ripararono in Carinzia (contestuale \u00e8 la fondazione di Millstatt). \nL'ipotesi pi\u00f9 accreditata \u00e8 che Mainardo I ed Enghelberto I, capostipiti della famiglia dei conti di Gorizia siano stati nipoti di Aribo e Liutgardo. Altro dato significativo risale ad un fatto del XII secolo: la sepoltura di Hartwig nipote di Aribo al monastero di Millstatt viene profanata (\"miracolosamente trovata fuori dalla tomba\" secondo una cronaca) in un momento di frizione tra l'abbazia e il suo avvocato conte di Gorizia (spesso, infatti i cosiddetti avvocati erano i pi\u00f9 ingordi nemici dell'ente \"tutelato\"); \u00e8 quindi probabile che si trattasse di una ripicca nei confronti dei conti di Gorizia, di cui fece le spese la sepoltura di un antenato. Fonti danno come Mainardo I o Enghelberto I antenati della famiglia Di Graben di Stein.\nSintomatico \u00e8 anche il passaggio ai Conti di Gorizia di diversi beni gi\u00e0 appartenuti agli Ariboni. \u00c8 quindi da ritenersi, con un ragionevole margine di sicurezza, che i Conti di Gorizia discendano da quell'antica famiglia bavarese. Eppure restano alcuni quesiti irrisolti, su cui la moderna storiografia non \u00e8 stata in grado di dare risposte soddisfacenti, come ad esempio perch\u00e9 i nomi Enghelberto e Mainardo, piuttosto comuni tra i conti di Gorizia, non compaiono mai presso gli Ariboni.\nUn'altra ipotesi \u00e8 che essi siano discendenti dei Sigeardingi."}
{"id": "1412324", "revid": "124123", "url": "https://it.wikipedia.org/wiki?curid=1412324", "title": "Edward Newton", "text": " Era il fratello dello zoologo Alfred Newton.\nNewton fu Segretario Coloniale di Mauritius dal 1859 al 1877. Da laggi\u00f9 invi\u00f2 al fratello vari campioni naturalistici, compresi resti di dodo e di solitario di Rodrigues, entrambi gi\u00e0 estinti. In seguito Edward divenne Segretario Coloniale e Vicegovernatore della Giamaica.\nIl suo nome viene ricordato nel nome scientifico del gheppio del Madagascar, \"Falco newtoni\"."}
{"id": "1412325", "revid": "125271668", "url": "https://it.wikipedia.org/wiki?curid=1412325", "title": "Pikes Peak International Hill Climb", "text": "La Pikes Peak International Hill Climb \u00e8 una cronoscalata automobilistica e motociclistica il cui tracciato si snoda lungo le pendici del Pikes Peak, montagna situata nello Stato del Colorado (USA).\nStoria.\nLa corsa si disputa annualmente sul Pikes Peak, una montagna alta 4.301 m, situata a 16\u00a0km a ovest di Colorado Springs, all'estremit\u00e0 orientale delle Montagne Rocciose. Questo massiccio montuoso, originariamente chiamato Pike's Peak (letteralmente \"Cima di Pike\"), deve il suo nome all'esploratore statunitense Zebulon Pike che nel 1806 la cartograf\u00f2 per la prima volta. Nel 1873 l'esercito americano costru\u00ec sulla sommit\u00e0 una stazione meteorologica, in seguito dismessa e riconvertita attorno al 1900 a rifugio e centro di ricezione turistica ampliandone la struttura. Nel 1915 l'uomo d'affari \"Spencer Penrose\" richiese al Ministero dell'Agricoltura Americano l'autorizzazione ad ampliare ed ultimare la strada che raggiungeva la cima, ottenendo in concessione per 20 anni la manutenzione della sede stradale e la riscossione dei dazi di transito per percorrerla. Nel 1916, una volta ultimati i lavori e resa carrabile la strada che si inerpicava sul Pikes Peak, a quel punto denominata \"Pikes Peak Highway\", Penrose decise di organizzare una cronoscalata per autovetture e motociclette per promuovere il turismo nell'area, nasceva cos\u00ec la prima edizione della famosa corsa in salita, il vincitore fu Rea Lentz a bordo di una vettura autocostruita e spinta da un motore aeronautico, per coprire il percorso impieg\u00f2 poco meno di 21 minuti, ricevendo in premio $ 2.000. Tradizionalmente la corsa viene sempre disputata il 4 luglio, in occasione del Giorno dell'Indipendenza degli Stati Uniti d'America. Nel panorama dell'automobilismo americano, per data di fondazione \u00e8 seconda solo alla 500 Miglia di Indianapolis (1911).\nIl percorso.\nIl punto di partenza della corsa \u00e8 posto a 2.862 m di altitudine, il percorso di gara si sviluppa per una distanza totale di 19,99 Km, articolati da 156 tra curve e tornanti; per un dislivello di 1.439 m, con una pendenza media del 7% e punte massime del 10.5%, il traguardo \u00e8 situato a quota 4.300 m (per questo viene anche chiamata \u201cCorsa degli Angeli\u201d o \u201cGara verso le nuvole\u201d).\nLa carreggiata presentava la particolarit\u00e0, unica nel suo genere, di essere in parte asfaltata e in parte sterrata, negli ultimi anni i tratti asfaltati sono aumentati progressivamente, fino a completare l'asfaltatura dell'intero percorso per l'edizione 2012, in seguito a una disputa legale iniziata nel 1998 tra i proprietari della strada e l'associazione ambientalista Sierra Club, che chiedeva la stabilizzazione della pavimentazione formata da pietrisco che danneggiava i boschi sottostanti quando veniva dilavato dalle piogge. Tale mutazione della superficie della strada ha ricevuto fin dall'inizio pesanti critiche da piloti come il vecchio detentore del record della gara Rod Millen, che riteneva che lo snaturamento della corsa avrebbe portato a notevoli problemi di sicurezza dovuti all'incremento delle velocit\u00e0 e quindi alla fine della quasi centenaria corsa. Altra peculiarit\u00e0 \u00e8 la mancanza di guard-rail o di qualunque altro tipo di protezione lungo gran parte del percorso, per cui i partecipanti si trovano a correre rasentando incredibili precipizi.\nInoltre, poich\u00e9 il punto di partenza e il punto di arrivo si trovano ad altitudini differenti, le condizioni naturali come la pressione, temperatura, meteo cambiano, tanto che non \u00e8 affatto raro imbattersi all'inizio in condizioni di tempo soleggiato per poi riscontrare in vetta fondo stradale ghiacciato o precipitazioni nevose. D'altro canto l'altitudine influenza anche il rendimento dei motori (in maniera minore se si utilizzano motori turbocompressi e nulla se si usano motori elettrici), in quanto la concentrazione di ossigeno e la pressione atmosferica diminuiscono man mano che si sale.\nVincitori pi\u00f9 famosi.\nLa famiglia Unser \u00e8 ancora la famiglia pi\u00f9 vincente nella storia del Pikes Peak, hanno iniziato a cimentarsi nella cronoscalata, nel 1926, i tre fratelli, Louis, Jerry e Joe. A partire dal 1934 Louis ha vinto per la prima volta, poi ha gareggiato pi\u00f9 e pi\u00f9 volte fino alla sua ultima gara all'et\u00e0 di 70 anni. L'anno seguente \u00e8 tornato ancora una volta come meccanico.\nLa gara tra il 1934 e il 1951 ha visto la rivalit\u00e0 tra Louis Unser e il suo rivale Al Rogers, che si sono scambiati continuamente la vittoria, quando Al Rogers si ritir\u00f2 dalla competizione aveva ottenuto 5 vittorie, 4 secondi e 2 terzi posti, mentre Louis Unser, dopo aver realizzato il suo miglior tempo vincendo a ruote scoperte nel 1953 (15 minuti, 15,40 secondi), ha ottenuto un totale di 9 vittorie, tre secondi e due terzi posti, che gli valsero il titolo di \"King of the Mountain\".\nNel 1956 la seconda generazione degli Unser ha cominciato a prendere parte alla gara insieme ai loro genitori, Bobby Unser ottenne la sua prima vittoria a ruote scoperte, mentre il cugino Jerry Unser Jr. vinse la divisione Stock Car. Bobby Unser rimane il membro della famiglia con il maggior numero di titoli, ha vinto 8 volte a ruote scoperte, 2 con le Stock Car e nel 1986 ottenne il record di 11:09.22 con la Audi Quattro Sport. Suo fratello Al Unser, pi\u00f9 noto per le sue quattro vittorie nella 500 Miglia di Indianapolis, ha vinto il trofeo nel 1964 e 1965. Altri Unser hanno partecipato nella divisione Stock Car: i cugini Jerry Unser Jr. e Louis J. Unser Jr. entrambi vincendo il titolo di divisione. Infine anche la terza generazione degli Unser ha preso parte alla scalata, complessivamente la famiglia vanta 113 partecipazioni con 38 vittorie.\nNel 2013 il 9 volte campione del mondo rally S\u00e9bastien Loeb alla guida di una Peugeot 208 T16 Pikes Peak della squadra ufficiale Peugeot Sport ha disputato per la prima volta questa celebre corsa vincendo al debutto e stabilendo il nuovo record del tracciato che \u00e8 resistito sino al 2018. In quell\u2019anno infatti la Volkswagen, con il prototipo ad alimentazione elettrica I.D. R ed il pilota Romain Dumas, con un \u201ccrono\u201d di 7 minuti 57 secondi e 148 millesimi, ha stabilito il nuovo record della Pikes Peak.\nGli anni recenti.\nA partire dalla seconda met\u00e0 degli anni ottanta la gara \u00e8 stata oggetto d'interesse delle case europee. In particolare dell'Audi che nell'edizione del 1985 partecip\u00f2, e vinse, con la Sport Quattro pilotata dalla rallysta francese Mich\u00e8le Mouton. L'anno successivo la casa degli anelli biss\u00f2 il successo con alla guida l'asso americano Al Unser Jr. e nel 1987 i tedeschi affrontarono la sfida della Peugeot che partecip\u00f2 con la 205 T16 pilotata da Ari Vatanen. La Audi con la Sport Quattro S1 pilotata da Walter R\u00f6hrl ne usc\u00ec nuovamente vittoriosa. Il 1988 \u00e8 stato, per la Peugeot, l'anno della rivincita piazzando al primo posto, con il tempo di 10'47\u201d22, la 405 T16 pilotata da Ari Vatanen.\nNell'edizione del 2007, il sessantenne giapponese Nobuhiro Tajima ha stabilito il record della gara fermando il cronometro a 10'01\u201d408, poi migliorato ulteriormente di 10 secondi nel 2011.\nNel 2012, grazie al percorso di gara per la prima volta nella storia completamente asfaltato, i tempi di percorrenza sono ulteriormente scesi. La corsa nella categoria moto \u00e8 stata disputata in condizioni atmosferiche di bel tempo, ha vinto Carlin Dunne alla guida della Ducati Multistrada stabilendo il nuovo record del tracciato in 9:52.819, un tempo di oltre 1 minuto inferiore al precedente 11:11.32 e cogliendo il terzo tempo assoluto. Le auto hanno invece gareggiato in condizioni meteo meno favorevoli, trovando in alcuni tratti pioggia, forte vento e persino neve in cima, il vincitore Rhys Millen su Hyundai Genesis Coup\u00e9 ha comunque stabilito il nuovo record assoluto del percorso con il tempo di 9:46.164, precedendo di un soffio Romain Dumas su Porsche 911 GT3 che ha chiuso con il tempo di 9:46.181. \nNel 2013 S\u00e9bastien Loeb su Peugeot 208 T16 Pikes Peak al debutto su questo tracciato ha abbassato il precedente primato di oltre 1'30\" portandolo a 8:13.878, con un margine di 49\" sul secondo classificato Rhys Millen su Hyundai Genesis vincitore dell'edizione precedente.\nLa Volkswagen con la supercar elettrica ID R guidata dal francese Romain Dumas ha vinto la Pikes Peak 2018 con un \u201ccrono\u201d di 7 minuti 57 secondi e 148 millesimi, stabilendo non solo il nuovo record fra le vetture a propulsione elettrica, che era di 8 minuti 57 secondi e 118 millesimi stabilito nel 2016 da Rhys Millen con prototipo appositamente attrezzato per la gara USA, ma anche il miglior tempo assoluto della gara stabilito nel 2013 e che apparteneva ad una vettura con motore termico la Peugeot 208 T 16 guidata dal pi\u00f9 volte campione di mondo rally Sebastien Loeb in 8 minuti 13 secondi e 878 millesimi\nCategorie di veicoli.\nAlla competizione, molto seguita dagli americani, possono partecipare mezzi a due e quattro ruote. Il regolamento tecnico ha una sua tipicit\u00e0 che non trova riscontro con regole internazionali; si vedono quindi partecipazioni di auto di ogni genere: da quelle di formula appositamente gommate, ai quad, dagli autocarri a veri e propri prototipi appositamente costruiti.\nVetture e camion\nMotociclette e Quad\nEvoluzione del record del tracciato.\nDi seguito sono riportati i primati conseguiti nella categoria \"Unlimited\", dopo aver infranto il muro dei 12 minuti nel 1968, gradualmente si \u00e8 arrivati a battere la barriera dei 10 minuti, mentre dal 2012 in poi con il tracciato completamente asfaltato i tempi sono ulteriormente scesi."}
{"id": "1412328", "revid": "1893328", "url": "https://it.wikipedia.org/wiki?curid=1412328", "title": "Le sei mogli di Enrico VIII (miniserie televisiva)", "text": "Le sei mogli di Enrico VIII (\"The Six Wives of Henry VIII\") \u00e8 una miniserie televisiva inglese realizzata nel 1970 dalla BBC.\nEpisodi.\nCaterina d'Aragona.\nL'episodio comincia con Caterina d'Aragona che sposa Arthur, il quale poi muore. Quindi Caterina incontra grossi problemi in quanto \u00e8 povera e gli accordi per sposare il Principe Enrico non sono chiari.\nQuando Enrico VII muore, Enrico VIII sceglie Caterina come moglie secondo il desiderio espresso dal padre sul letto di morte, e si sposano. \nDopo una breve scena in cui Caterina piange tra le braccia di Enrico la morte del figlio, il programma passa ad illustrare quanto avviene in seguito, con Enrico che si innamora di Anna Bolena. Quando Enrico dice che vuole chiedere il divorzio, Caterina ha il cuore infranto. Seguono diverse scene di corte in cui viene discusso l'annullamento. Infine a Caterina viene detto che Enrico ha intenzione di sposare Anna.\nCaterina viene trasferita a casa del cardinale Thomas Wolsey e muore mentre Mar\u00eda de Salinas \u00e8 al suo fianco. L'episodio termina con Enrico che legge una lettera che lei gli ha scritto, quindi straccia la lettera e assume la stessa posa dominante che ha nel ritratto di Hans Holbein.\nAnna Bolena.\nL'episodio \u00e8 incentrato sulla caduta di Anna, causata dalla nascita non di un erede maschio ma di una femmina, la principessa Elisabetta e dal crescente interesse del re per la dama di corte Jane Seymour. \nThomas Cromwell fabbrica le prove dell'adulterio della regina, compresa l'accusa di avere avuto rapporti incestuosi col fratello. Anna viene processata per alto tradimento e poi decapitata.\nJane Seymour.\nQuesto episodio comincia con Jane che d\u00e0 alla luce il Principe Edoardo. Al battesimo del figlio Jane si sente male e sul letto di morte ripercorre, come in un sogno provocato dalla febbre, tutta la sua vita. Ricorda come Enrico si sia innamorato di lei e come i suoi parenti abbiano tramato per provocare la caduta di Anna Bolena.\nPoco dopo l'esecuzione di Anna, Enrico e Jane si sposano. Durante il suo breve periodo da regina, Jane cerc\u00f2 con successo di riconciliare la principessa Maria con Enrico.\nLa sua gravidanza \u00e8 piena di sensi di colpa. \u00c8 tormentata dal fatto che la precedente regina fosse innocente e vittima di falsi testimoni.\nPoco dopo aver dato alla luce il principe Edoardo, Jane si ammala e ci\u00f2 rende l'episodio circolare.\nJane muore, e nell'ultima immagine la si vede nella bara, vestita come una regina, mentre Enrico viene consolato dalla figlia Maria.\nAnna di Cleves.\nEnrico incontra Thomas Cromwell, che gli dice che l'alleanza con la Germania \u00e8 assolutamente necessaria e che egli dovrebbe quindi sposare una delle sorelle del Duca di Cleves, Anna o Amelia.\nEnrico decide di mandare Hans Holbein a fare il ritratto alle due ragazze, e sceglie Anna perch\u00e9 pi\u00f9 bella. Quando Anna raggiunge l'Inghilterra per sposare Enrico, egli pensa di sorprenderla, travestendosi per poterla vedere senza farsi riconoscere. Quando per\u00f2 egli arriva, Anna non \u00e8 vestita in modo adeguato e rimane scioccata nell'apprendere chi egli sia in realt\u00e0. Da parte sua, Enrico rimane deluso perch\u00e9 Anna non \u00e8 bella come nel ritratto.\nSi sposano, ma il matrimonio non viene consumato. La politica entra in scena quando Thomas Howard, Duca di Norfolk, intende pianificare la caduta di Cromwell basandosi sull'infatuazione di Enrico per la sua giovane nipote Caterina. Cromwell sa di essere condannato e Anna capisce che il suo matrimonio \u00e8 ormai alla fine. Essa perci\u00f2 dice ad Enrico che deve ascoltare le sue condizioni: egli dovr\u00e0 darle una casa, e consentirle di vedere i figli di lui, che ella ama. Anna gli suggerisce anche di chiamarla \"sorella\", e gli fa notare che, dal momento che il matrimonio non \u00e8 stato consumato, sar\u00e0 pi\u00f9 facile ottenere l'annullamento rispetto al divorzio. Enrico, deliziato dall'idea, la saluta con un \"Buonanotte, mia cara sorella\" e l'episodio termina con il viso rattristato di Anna.\nCaterina Howard.\nL'episodio inizia con il Duca di Norfolk, che fa visita alla madre per vedere se una delle nipoti potrebbe sposare il re. La sua ambizione \u00e8 chiara: egli vuole che un Howard sieda sul trono d'Inghilterra. facciamo cos\u00ec la conoscenza con Caterina Howard, una ragazza vanitosa ed egoista, che confida alla sua compagna di stanza di avere avuto un flirt romantico con un giovane chiamato Francis Dereham.\nQuando lo zio la informa che \u00e8 destinata a diventare la prossima regina d'Inghilterra, Caterina si dice preoccupata a causa di quanto \u00e8 accaduto a sua cugina, Anna Bolena. Lo zio tuttavia la rassicura dicendole che, se ascolter\u00e0 i suoi consigli, tutto andr\u00e0 per il meglio. Egli \u00e8 preoccupato perch\u00e9 Caterina non \u00e8 pi\u00f9 vergine, tuttavia Caterina lo rassicura, mentendo, dicendogli di esserlo.\nCaterina viene quindi condotta a conoscere il re. Re Enrico, gi\u00e0 ammalato di verruche alla coscia, \u00e8 immediatamente affascinato da quella bella ragazza. Da parte sua, Caterina lo cura e flirta con lui, e i sogni del Duca sembrano vicini a realizzarsi. Il re decide di sposarla, ma la prima notte di nozze l'impotenza di Enrico ostacola la consumazione del matrimonio. Un altro ostacolo \u00e8 rappresentato dal giovane Dereham, che ricatta la regina minacciando di rivelare la loro relazione dell'estate precedente.\nIntanto Howard insiste perch\u00e9 Caterina riesca, in qualunque modo, a concepire un maschio. Caterina perci\u00f2 inizia una relazione con Thomas Culpepper, giovane e affascinante aiutante personale di Enrico. Ma i mesi passano, Caterina non rimane incinta e la corte viene a conoscenza della sua relazione extra-coniugale. Howard allora decide di sottrarre sua nipote al re prima che lo facciano i suoi nemici. Culpepper e Dereham vengono imprigionati nella Torre di Londra, ma Howard perde il favore del re.\nCaterina viene arrestata. Chiede di vedere il re, ma le viene negato. Imprigionata a sua volta nella Torre, Caterina si esercita a mettere la testa sul ceppo, sapendo che presto verr\u00e0 condannata a morte.\nCaterina Parr.\nAmmalato e ormai decisamente sovrappeso, Enrico si rivolge alla due volte vedova Caterina Parr perch\u00e9 diventi pi\u00f9 sua infermiera e compagna che moglie. La sua onest\u00e0 e la sua intelligenza la rendono cara al re, ma le sue opinioni sulla religione provocano la rabbia del re ormai anziano e infermo. Mentre si spargono voci di ordini di arresto e di accuse di eresia, Caterina potr\u00e0 sopravvivere?\nOpere derivate.\nIl successo della miniserie TV port\u00f2 alla realizzazione nel 1973 di un film intitolato \"Tutte le donne del re\" sempre con Keith Michell nel ruolo di Enrico VIII.\nNe fu realizzato anche un sequel: \"Elisabetta Regina\" con Glenda Jackson nel ruolo di Elisabetta I. In Italia fu trasmesso prima lo sceneggiato su Elisabetta, nella primavera del 1973, seguito soltanto due anni dopo, nell'autunno del 1975, da \"Le sei mogli di Enrico VIII\".\nC'\u00e8 anche un prequel: \"The Shadow of the Tower\" con James Maxwell nel ruolo di Enrico VII."}
