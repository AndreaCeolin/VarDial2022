{"id": "1359630", "revid": "287204", "url": "https://it.wikipedia.org/wiki?curid=1359630", "title": "Jaguar XJR-9", "text": "La Jaguar XJR-9 \u00e8 una vettura da competizione schierata dalla casa britannica nel Campionato Mondiale Sport Prototipi e nel Campionato americano IMSA GTP negli anni 1988 e 1989.\nTecnica.\nCostruita presso le officine della Tom Walkinshaw Racing in stretta collaborazione con Jaguar secondo i regolamenti FIA della categoria Gruppo C, \u00e8 una stretta evoluzione della precedente Jaguar XJR-8, la vettura ha partecipato al mondiale sport contraddistinta dalla livrea dello sponsor Silk Cut, \u00e8 stata inoltre rivista e adattata alle regole IMSA partecipando al Campionato IMSA GTP con i colori dello sponsor \"Castrol\".\nMotore.\nQuesto prototipo \u00e8 mosso da un motore V12 con angolo tra le bancate di 60\u00ba, derivato dall'unit\u00e0 di serie montata sulla Jaguar XJ-S stradale, opportunamente rivisto per fini agonistici; il monoblocco e le testate sono realizzate in lega di alluminio, l'albero a gomiti \u00e8 invece realizzato in acciaio forgiato, mentre i pistoni sono realizzati dalla Cosworth. La cilindrata \u00e8 di 6.995 cm\u00b3, le misure di alesaggio e corsa sono rispettivamente di 94\u00a0mm X 84\u00a0mm, il rapporto di compressione \u00e8 di 12.8:1, la distribuzione \u00e8 a 2 valvole per cilindro azionate da un singolo albero a camme per bancata, l'alimentazione \u00e8 atmosferica, l'iniezione \u00e8 di tipo elettronica ed \u00e8 fornita dalla Lucas.&lt;br&gt; Questa unit\u00e0 \u00e8 in grado di sviluppare una potenza massima di oltre 760 CV (560 kW) a 7.250 giri/min, la coppia motrice raggiunge un picco massimo di 828 Nm a 5.500 giri/min. Le Jaguar XJR-9 impiegate nel Campionato IMSA GTP montano invece un motore di cilindrata inferiore, limitata a 5.996 cc, capace di 670\u00a0CV a 7.500 giri/min.\nTelaio.\nLa XJR-9 dispone di un telaio monoscocca \nrealizzato in fibra di carbonio e kevlar, connesso al motore posteriore centrale longitudinale che svolge anche una funzione portante per le sospensioni posteriori. La carrozzeria \u00e8 realizzata in compositi e in fibra di carbonio.&lt;br&gt; Monta una trasmissione a 5 rapporti pi\u00f9 retromarcia, i cui ingranaggi sono stati realizzati dalla March mentre la scatola \u00e8 opera della TWR, il moto \u00e8 trasmesso alle ruote motrici posteriori tramite una frizione a triplo disco \"Ap Racing\".&lt;br&gt; Le sospensioni sono indipendenti, all'anteriore sono di tipo push rod, hanno uno schema a doppi triangoli oscillanti sovrapposti con puntone diagonale che aziona molle ed ammortizzatori; al posteriore sono a triangoli nella parte inferiore, mentre nella parte superiore \u00e8 a traliccio con bilancieri all'estremit\u00e0 collegati a molle e ad ammortizzatori verticali posti a ridosso del mozzo delle ruote per ricavare dei canali Venturi pi\u00f9 ampi e allo stesso tempo un cofano motore pi\u00f9 basso.&lt;br&gt; L'impianto frenante \u00e8 costituito da 4 freni a disco in ghisa o in carbonio ventilati del diametro di 325\u00a0mm con pinze a 4 pompanti. Lo sterzo \u00e8 a cremagliera. Monta pneumatici Dunlop da 17\" all'anteriore e da 18\" al posteriore. \nIl corpo vettura ha un peso totale di circa 880\u00a0kg, mentre la versione IMSA arriva a 930\u00a0kg.\nAerodinamica.\nIn questo prototipo i radiatori dell'acqua sono collocati sull'asse anteriore, mentre quelli dell'olio sono collocati lungo la fiancata a ridosso dell'asse posteriore, dietro l'abitacolo sul cofano motore vi \u00e8 una presa d'aria per l'alimentazione del motore, le ruote posteriori sono carenate per ridurre la resistenza aerodinamica, per lo stesso scopo al retrotreno l'alettone con sostegno centrale \u00e8 stato posizionato molto in basso, all'altezza delle ruote. Il fondo della vettura \u00e8 dotato di due grandi canali Venturi per generare effetto suolo, nella configurazione a basso carico aerodinamico specifica per il Circuit de la Sarthe, ad una velocit\u00e0 di 320\u00a0km/h il carico aerodinamico raggiunge un valore di 1.260\u00a0kg, con una resistenza all'avanzamento pari a 504\u00a0kg.\nRisultati sportivi.\nNel 1988 la Jaguar XJR-9 si aggiudica 6 delle 11 prove del Campionato del Mondo Sport Prototipi, ma soprattutto riporta al successo la casa britannica nella celebre 24 Ore di Le Mans 1988 dopo 31 anni di digiuno, al termine di un lungo testa a testa con la Porsche 962 ufficiale. Nella corsa francese vengono schierate 5 Jaguar XJR-9 LM, per fronteggiare le numerose e veloci Porsche 962, durante la gara 2 Jaguar si ritirano per problemi tecnici: sulla prima si rompe il cambio dopo 8 ore di gara, mentre sulla seconda si rompe una guarnizione di testa dopo 19 ore. Rimangono 3 Jaguar nelle posizioni di vertice a giocarsi la vittoria contro le Porsche, nelle fasi conclusive anche sulla Jaguar guidata da Jan Lammers che \u00e8 al comando della corsa, si manifestarono problemi analoghi al cambio, con forti vibrazioni in terza marcia, ma il pilota se ne accorge tempestivamente e consapevole di avere accumulato un discreto margine di vantaggio sulla Porsche inseguitrice in rimonta, termina la gara senza utilizzare la terza marcia per preservare la trasmissione, se avesse cambiato rapporto il cambio si sarebbe probabilmente rotto e la Jaguar avrebbe perso, invece riesce a vincere con due minuti di vantaggio sulla Porsche 962 seconda classificata.&lt;br&gt;Non solo, in America vince anche la 24 Ore di Daytona sempre contro la rivale Porsche 962. La stagione agonistica termina con la conquista del Campionato Mondiale Sport Prototipi 1988, mentre conclude al terzo posto il Campionato IMSA GTP.\nNella stagione agonistica 1989, la vettura campione del mondo in carica soffre invece la supremazia della Sauber C9 spinta dal poderoso motore V8 Mercedes-Benz di 5 litri turbocompresso, che sia in potenza che consumi prevale sul V12 Jaguar, tanto che la squadra corre ai ripari presentando a met\u00e0 stagione anch'essa un motore V6 di 3,5 litri sovralimentato montato sulla nuova \"Jaguar XJR-11\", ma nemmeno la nuova vettura consente un netto salto di qualit\u00e0 e a fine anno la Jaguar conclude al quarto posto nella classifica costruttori del Campionato Mondiale Sport Prototipi. In America nel campionato IMSA il copione \u00e8 simile solo che l'avversario da battere si chiama Nissan, una sola vittoria per la XJR-9, poi sostituita nel corso della stagione dalla \"XJR-10\" sovralimentata e secondo posto finale in campionato.\nDiretta evoluzione di questo modello \u00e8 la Jaguar XJR-12, che verr\u00e0 schierata nelle gare di durata negli anni seguenti; il telaio e il motore sono poi stati ripresi anche per realizzare un'esclusiva vettura sportiva stradale: la Jaguar XJR-15."}
{"id": "1359633", "revid": "1573940", "url": "https://it.wikipedia.org/wiki?curid=1359633", "title": "Croton tiglium", "text": "Il crotontiglio (\"Croton tiglium\", ) \u00e8 una pianta arbustiva della famiglia delle Euphorbiaceae, originaria delle regioni tropicali dell'Asia.\n\u00c8 una pianta velenosa e fa parte dei veleni irritanti vegetali.\nHabitat e distribuzione.\n\u00c8 diffusa in Cina, in Giappone, nel Sud-Est asiatico, in India e nelle isole Molucche."}
{"id": "1359635", "revid": "22416", "url": "https://it.wikipedia.org/wiki?curid=1359635", "title": "Basilica di San Saturnino", "text": "La basilica di San Saturnino o di San Saturno (intitolata anche ai santi Cosma e Damiano) \u00e8 la chiesa pi\u00f9 antica di Cagliari, dedicata al patrono della citt\u00e0. Si trova nel quartiere Villanova, in piazza San Cosimo. La chiesa e l'adiacente necropoli, che si estende anche sotto la vicina chiesa di San Lucifero, \u00e8 uno dei pi\u00f9 importanti e antichi complessi paleocristiani della Sardegna.\nDal dicembre 2014 il Ministero per i beni e le attivit\u00e0 culturali la gestisce tramite il Polo museale della Sardegna, nel dicembre 2019 divenuto Direzione regionale Musei.\nStoria.\nIl primo a menzionare la chiesa di San Saturnino fu il diacono Ferrando, biografo di san Fulgenzio di Ruspe, il quale soggiorn\u00f2 due volte, tra il 507 e il 523, nel monastero dotato di \"scriptorium\" da lui fondato \"iuxta basilicam sancti martyris Saturnini\" (presso la basilica di san Saturnino martire) che, specificava Ferrando, era \"procul a strepitu civitatis\": lontano dal chiasso cittadino. Fulgenzio giunse a Cagliari insieme agli altri vescovi africani esiliati in Sardegna da re vandalo Trasamondo nel primo quarto del VI secolo (forse in tale circostanza arrivarono nell'isola le reliquie di sant'Agostino, che rimasero a Cagliari fino al 722).\nLa chiesa trovata da Fulgenzio era stata probabilmente eretta sul luogo dove la tradizione individuava il sepolcro del giovane cagliaritano Saturno o Saturnino, martirizzato nel 304 secondo la \"Passio sancti Saturni\", un documento medievale che narra la vicenda del santo (tra l'altro molto simile alla storia di san Saturnino di Tolosa).\nNel 1089 il complesso venne donato dal giudice Costantino Salusio II di Cagliari ai monaci benedettini dell'abbazia di San Vittore di Marsiglia (Vittorini), che vi stabilirono un priorato. I Vittorini restaurarono la chiesa secondo i canoni del romanico provenzale. La rinnovata basilica venne consacrata nel 1119.\nNel 1324, durante l'assedio del Castello da parte degli aragonesi, il monastero di San Saturnino venne danneggiato. Nel 1363 re Pietro IV concesse il sito ai cavalieri di San Giorgio de Alfama.\nNel 1444 entr\u00f2 in possesso dell'arcidiocesi di Cagliari: il monastero fu lasciato in abbandono e la chiesa venne restaurata nel 1484. Fregi e decorazioni provenienti da San Saturno furono riutilizzati come materiali da costruzione nella ristrutturazione del castello di San Michele voluta dal conte Giacomo Carroz (1420-1469).\nSegu\u00ec un lungo periodo di decadenza, in cui si collocano gli scavi che interessarono la necropoli paleocristiana intorno alla basilica dal 1614, allo scopo di ritrovare i cosiddetti \"corpi santi\" (reliquie di martiri o presunti tali), e, nel 1669, l'asportazione di materiali che vennero riutilizzati nella ristrutturazione barocca della cattedrale.\nNel 1714 la basilica venne concessa all'ordine dei medici e degli speziali e fu per questo intitolata anche ai santi medici Cosma e Damiano.\nNel 1943 la chiesa venne danneggiata dai bombardamenti della seconda guerra mondiale. Riparata nel dopoguerra tra il 1948 e il 1952 e restituita al culto, veniva spesso scelta dai cagliaritani per la celebrazione dei matrimoni. Nel 1978 la chiesa venne chiusa per svolgere nuovi restauri. I lavori durarono fino al 1996, anno in cui la basilica venne riaperta alle visite. Il 30 ottobre 2004, festa di San Saturnino, la basilica dotata di un nuovo altare e di un ambone veniva riconsacrata e riaperta al culto dall'arcivescovo di Cagliari Giuseppe Mani. Nel 2010 \u00e8 stata avviata la riqualificazione dell'area circostante.\nDescrizione.\nLa basilica di San Saturnino si trova all'interno di un'area recintata, in cui \u00e8 inclusa una necropoli paleocristiana tuttora interessata da scavi archeologici, ubicata tra la piazza San Cosimo e la via Dante. In realt\u00e0 ci \u00e8 pervenuta solo una parte dell'antica basilica, originariamente a pianta a croce greca e transetto con cupola emisferica all'incrocio dei bracci, tutti e quattro a tre navate; infatti l'attuale tempio \u00e8 costituito unicamente dal vano cupolato, la parte pi\u00f9 antica dell'edificio (V-VI secolo), sostenuto da piloni con colonne alveolate, e dal braccio orientale, a tre navate e chiuso da un'abside semicircolare.\nLa facciata occidentale, semicrollata, presenta la divisione in tre specchi. I due specchi laterali conservano i portali architravati e sormontati da lunette a tutto sesto. Oltre la facciata si accede al piano di calpestio dello scomparso braccio ovest, oltre il quale si trova l'attuale accesso alla chiesa, aperto su una vetrata a specchio sostenuta da intelaiatura in metallo scuro. Questa soluzione, impiegata nei restauri tra il 1978 e il 1996, \u00e8 stata applicata per chiudere i tre arconi mediante i quali i tre bracci scomparsi si univano al corpo centrale cupolato; per fare questo sono state demolite le mura innalzate nel 1947 per tamponare le arcate.\nIl braccio orientale si presenta esternamente ornato ai fianchi da archetti pensili, mentre l'abside si presenta con pietrame a vista in quanto ha perduto il paramento esterno in calcare di Bonaria. All'interno il braccio \u00e8 diviso in tre navate da archi a tutto sesto su colonne. La navata centrale \u00e8 coperta da volta a botte, mentre le navatelle laterali, costituite da due campate ciascuna, hanno volte a crociera."}
{"id": "1359638", "revid": "767487", "url": "https://it.wikipedia.org/wiki?curid=1359638", "title": "Urban Legend - Final Cut", "text": "Urban Legend - Final Cut \u00e8 un film del 2000 diretto da John Ottman e interpretato da Jennifer Morrison, Matthew Davis, Hart Bochner e Eva Mendes.\nIl film \u00e8 il secondo capitolo di una trilogia, formata da \"Urban Legend\" e \"Urban Legends Bloody Mary\".\nTrama.\nIl film si apre con un assistente di volo che attacca i passeggeri e l'equipaggio di un aereo, il che si rivela essere il set di un film ad un'accademia cinematografica. Mentre gli studenti preparano i film da portare come tesi e per il prestigioso premio Hitchcock, una di questi, Amy Mayfield \u00e8 indecisa sull'argomento del suo lavoro; ma dopo una conversazione con la guardia di sicurezza Reese Wilson (trasferita in questo campus dopo gli eventi del primo film), decide di girare un film su un serial killer i cui omicidi richiamano alcune leggende metropolitane.\nQuella sera Lisa, una studentessa, mentre \u00e8 in un bar a bere viene drogata e successivamente rapita. La ragazza si risveglia in una vasca da bagno piena di ghiaccio e scopre che le \u00e8 stato rimosso un rene. Attaccata dal suo rapitore, cerca di fuggire da una finestra, ma rimane decapitata dal vetro della stessa. La sparizione di Lisa non viene notata nell'ambiente del college, che la ritiene in viaggio.\nIl giorno seguente, Amy si sta preparando a girare il suo film, ma \u00e8 abbandonata dal cameraman prescelto, Toby Belcher, che la accusa di avergli rubato l'idea per la tesi. Cos\u00ec le registrazioni iniziano con un altro cameraman, Simon.\nLa sera Sandra, l'amica attrice di Amy che interpreta la vittima di una scena del film, ritorna nello studio cinematografico vuoto dove ha lasciato le chiavi dell'auto; qui viene aggredita dall'assassino di Lisa. La troupe di studenti visionando il materiale girato, tra i diversi ciak della ragazza, vede alcune scene raccapriccianti sulla morte di Sandra che sembrano essere reali e che nessuno di loro ha girato. Ma la mancanza del corpo e in virt\u00f9 del fatto che Sandra doveva partire, la sua scomparsa non viene annunciata al resto della scolaresca.\nTravis Stark, uno studente amico di Amy e da lei segretamente amato, depresso dopo aver ricevuto una votazione appena sufficiente per il suo film, viene trovato suicida nella torre del campus. Amy si reca nottetempo nella torre venendo sorpresa da Trevor, il fratello gemello di Travis, che sostiene l'impossibilit\u00e0 del suicidio del fratello. La notte seguente Simon viene attaccato dal killer, ma le sue urla non vengono udite perch\u00e9 gli amici stanno girando la scena dell'\"urlo di mezzanotte\". Amy, l'unica ad averlo sentito tramite le cuffie, diviene sospettosa e chiede a Reese di poter guardare i video della sorveglianza. Dopo aver trovato l'assalto a Simon nelle cassette, si ritrova faccia a faccia con l'assassino. Durante l'inseguimento che ne deriva perde le cassette rimanendo senza prove da mostrare a una scettica Reese. La ragazza inizia a credere agli avvertimenti di Trevor ma, durante un loro incontro, il ragazzo accenna ad un passato criminale che gli impedisce di chiamare la polizia.\nLa sera seguente la troupe deve girare la scena del \"tunnel del terrore\", il cui set viene allestito in un vecchio parco giochi. Due studenti del primo anno, Stan e Dirk, vengono attaccati e uccisi mentre preparano il tunnel. Mentre esegue un sopralluogo Amy ritrova i loro corpi e viene attaccata nuovamente dal killer. Fortunatamente riesce anche questa volta a fuggire e a informare la polizia, che attribuisce le morti ad una folgorazione elettrica accidentale. Amy torna nel suo appartamento venendo confortata da Trevor che promette di rimanere con lei; ma dopo un incubo in cui Trevor la pugnala, la ragazza si sveglia da sola.\nVedendo una luce in cima al campanile del campus decide di recarvisi trovando la sua amica Vanessa. Quest'ultima, di tendenze omosessuali, ricevendo una lettera d'amore da parte di Amy si era recata alla torre per un appuntamento, le due comprendono la trappola venendo attaccate dall'assassino e inseguite fino alla cima della torre, dove Vanessa viene catturata. Amy viene rinchiusa all'esterno della torre e rientrata trova i corpi di Sandra, Simon e Vanessa impiccata alla campana.\nAmy fugge dalla torre ritrovandosi tra le braccia di Trevor, che intanto ha scoperto che tutte le vittime sono legate dal fatto di aver partecipato alla tesi di Travis. Ritrovato il film lo visionano trovandolo molto brutto, ma alla fine della visione scoprono che qualcuno ha sovrapposto i crediti di Travis su un altro film. I loro sospetti ricadono su Toby, l'unico rimasto ancora in vita.\nDopo averlo rapito chiamano il professor Solomon per rivelargli quello che hanno scoperto. Ma Toby rivela che Travis aveva inserito il suo nome come tecnico del suono per aiutarlo a diplomarsi. Turbato per avergli dato \"una A per niente\", il professore spara a Toby e minaccia Amy e Trevor. Rivela cos\u00ec di aver ucciso Travis e di sentirsi intrappolato nel ruolo da insegnante da quando non aveva vinto il premio Hitchcock da studente, incolpandone il padre di Amy per aver votato contro il suo film alla tesi. Il professore per andare ad Hollywood come regista voleva prendersi i meriti del brillante film di Travis e usare quello di Amy sulle leggende metropolitane per eliminare tutti quelli che avevano lavorato col ragazzo, facendo poi ricadere la colpa sulla stessa Amy.\nGraham, rimasto nascosto ad ascoltare tutto il tempo, colpisce Solomon con una sedia, ma il professore gli spara. Nella confusione, Trevor riesce a disarmarlo. Mentre Solomon minaccia Trevor con una pala Amy riesce a recuperare la pistola e lo minaccia. L'arrivo di Reese la obbliga a posare la pistola. Solomon accusa Amy sottolineando il fatto che Reese avesse visto Amy fuggire dalla torre.\nQuesto insospettisce la guardia che, affermando di non averne parlato a nessuno, gli punta la pistola addosso. Il professore cerca di prenderle la pistola ma nella rissa questa finisce a terra confondendosi con le pistole finte di scena. Amy, Trevor e Solomon impugnano tutti una pistola: Amy capisce di avere in mano quella vera, ma \u00e8 restia a sparare finch\u00e9 Solomon non la attacca venendo da lei ferito\nTempo dopo, alla cerimonia del premio Hitchcock attribuito alla memoria di Travis, mentre Trevor sta per accettare il premio, a nome del fratello, appare un cecchino ucciso prontamente da Reese. Ma la situazione si rivela essere una scena del nuovo film di Amy, \"Urban Legends\". Toby e Graham, sopravvissuti agli eventi, lavorano entrambi con la ragazza.\nSolomon, nel manicomio in cui \u00e8 rinchiuso, dopo aver visto in televisione il film di Amy, viene portato fuori dalla stanza da un'infermiera, che si rivela essere Brenda: l'assassina del primo film.\nProduzione.\nLe scene esterne del Campus della Alpine University sono state girate alla Trent University di Peterborough in Canada."}
{"id": "1359643", "revid": "2192915", "url": "https://it.wikipedia.org/wiki?curid=1359643", "title": "Arco Eoliano", "text": "L'arco Eoliano \u00e8 un arco insulare localizzato nella scarpata continentale del fondale oceanico del Tirreno meridionale, su una crosta continentale dello spessore di 15-20 km. \nL'arco Eoliano \u00e8 formato dalle sette isole Eolie, tutte di origine vulcanica (Alicudi, Filicudi, Salina, Lipari, Vulcano, Panarea e Stromboli con il vicino Strombolicchio), e da varie montagne sottomarine, anch'esse di origine vulcanica (Glauco, Sisifo, Prometeo, Enarete, Eolo, Lametini, Alcione, Glabro, Palinuro, Magnaghi e Marsili), che costituiscono una struttura di forma approssimativamente anulare. \nL'ipotesi comunemente accettata correla il magmatismo eoliano alla subduzione, ancora in atto, della litosfera oceanica Ionica al di sotto dell'Arco calabro. Le isole Eolie sono infatti situate all'interno dell'Arco Calabro, sulla scarpata continentale calabrese e siciliana che procede, verso Nord-Ovest, fino al fondale tirrenico. Un profondo e ripido (70-80\u00b0) piano di Benioff a nord-ovest \u00e8 stato riconosciuto sotto l'arco calabro in base alla distribuzione dei terremoti con ipocentro intermedio (quelli, cio\u00e8, che avvengono fra i 70 e 300 km di profondit\u00e0) e profondo (oltre cio\u00e8 i 300 km di profondit\u00e0). La sismicit\u00e0 profonda \u00e8 limitata alla branca orientale dell'arco, mentre \u00e8 assente al di sotto delle isole occidentali e la scarpata Tindari-Letojanni-Malta divide i due diversi regimi tettonici. \nL'et\u00e0 di queste strutture varia da 1,3 Ma (datazione del basalto di Sisifo) fino ai nostri giorni. Eruzioni vulcaniche sono state registrate in epoca storica a Lipari, un'attivit\u00e0 vulcanica sottomarina \u00e8 stata registrata nei pressi di Panarea nel biennio 2003-2004, mentre Vulcano e Stromboli sono vulcani ancora in attivit\u00e0. Le rimanenti isole sono formate da magma composito (lava, duomi, depositi piroclastici, ecc.). La composizione delle rocce vulcaniche mostra un'evoluzione attraverso le tipiche quattro fasi di magmi degli ambienti orogenici: tholeiiti, magmi calcalcalini, magmi calcalcalini con elevato contenuto di potassio, e infine magmi shoshonitici."}
{"id": "1359644", "revid": "287204", "url": "https://it.wikipedia.org/wiki?curid=1359644", "title": "Domenico Tiburzi", "text": "Nacque da Nicola Tiburzi e Lucia Attili. Chiamato da tutti \"Domenichino\", fu il pi\u00f9 famoso brigante della Maremma, divenuto una leggenda tra gli abitanti della provincia di Grosseto.\nConsiderazione sociale.\nRappresenta un esempio di criminalit\u00e0 nata come risposta alle ingiustizie della societ\u00e0. Dai grandi proprietari pretendeva la \"tassa del brigantaggio\" e in cambio garantiva protezione agli stessi proprietari terrieri (praticamente un pizzo).\nDivenne un eroe popolare, il brigante buono e soccorrevole che uccideva \"perch\u00e9 fosse rispettato il comando di non uccidere\".\nElimin\u00f2, infatti, molti briganti che si erano distinti per la loro prepotenza e cattiveria, quando cap\u00ec che non sarebbe riuscito con la persuasione a ridurli a pi\u00f9 miti comportamenti.\nEgli distingueva bene la legge dalla giustizia e lui stesso si era nominato protettore della giustizia anche contro la legge dello stato.\nSi spos\u00f2 con Veronica dell'Aia che gli dette due figli.\nI primi reati.\nLa sua fedina penale si sporc\u00f2 molto presto:\nL'entrata in pianta stabile nel brigantaggio.\nIn questo periodo si affacci\u00f2 alla ribalta del brigantaggio Domenico Biagini di Farnese (detto \"il curato\" perch\u00e9 molto credente), con il quale Tiburzi strinse un duraturo patto di alleanza.\nSi unirono a loro David Biscarini e Vincenzo Pastorini, tutto mentre sulla testa del Tiburzi pendeva una taglia di diecimila lire.\nIl Biscarini divenne capo della banda, anche se per poco, dato che nel 1877 fu ucciso dai carabinieri.\nDa l\u00ec in poi, le redini della banda passarono nelle mani di \"Domenichino\", che accolse nel gruppo Giuseppe Basili (detto \"Basiletto\").\nBasili e Pastorini furono uccisi da Tiburzi, il primo perch\u00e9 commetteva continue estorsioni ai danni dei mercanti e crudeli bravate, il secondo perch\u00e9 lo metteva sempre in ridicolo raccontando della sua fuga in mutande dalla grotta nella quale fu colpito il Biscarini. Pastorini fu ucciso in un duello sull'aia, fulminato dalla doppietta di Tiburzi.\nNel marzo del 1883 nelle vicinanze di Farnese, goloso dell'ammontare della taglia, Antonio Vestri, boscaiolo, condusse i carabinieri presso il rifugio dei briganti, che riuscirono a fuggire. Dopo qualche tempo il boscaiolo era cadavere. Biagini gli spar\u00f2 addosso una schioppettata e Tiburzi, per aggiunta, lo sgozz\u00f2; al che Biagini, per non essere da meno, sventr\u00f2 col suo pugnale i due muli con i quali il Vestri trasportava la legna appena raccolta nel Lamone.\nNel 1888, Tiburzi uccise Raffaele Pecorelli, colpevole di aver rubato un maiale al nipote Nicola.\nIl compare Biagini cadde sotto i colpi dei carabinieri, in un agguato nella macchia di Gricciano, sul Fiora. Era il 6 agosto 1889: il vecchio bandito aveva ormai 53 anni e da venti viveva alla macchia. Ma Domenichino non si scoraggi\u00f2 e nel 1889 indusse Luciano Fioravanti, nipote del Biagini, (affinch\u00e9 fosse degno di entrare nelle grazie del \"Livellatore\") ad uccidere un certo Luigi Bettinelli (detto \"il Principino\"), sgradito a Domenichino, perch\u00e9 era violento con le donne. Inoltre tra i suoi omicidi i pi\u00f9 numerosi sono contro gregari che non stavano alle regole, o contro spie, o contro chi commetteva rapine in suo nome offuscandone l'immagine (tipo un certo capraio di Terracina perch\u00e9 rapinava a nome suo).\nDa \"bravo\" brigante era diventato un Robin Hood dei tempi nostri, aveva istituito una tassa sul brigantaggio cui dovevano corrispondere i nobili ed i ricchi possidenti terrieri che tenevano in pugno l'economia agricola della zona; per gli insolventi la punizione era l'incendio, tipico mezzo di reazione antipadronale dei braccianti maremmani.\nDel denaro ricavato il Tiburzi ne donava una parte ai familiari dei meritevoli briganti uccisi e con un'altra pagava il sostentamento per i pi\u00f9 poveri e per i contadini e gli artigiani che non riuscivano a sbarcare il lunario. D'altronde aveva uno spirito umanitario, anche se un po' particolare.\nIl suo ultimo omicidio fu quello di Raffaele Gabrielli, fattore del marchese Guglielmi, il 22 giugno 1890 nelle campagne di Montalto di Castro perch\u00e9 non aveva avvertito i briganti che ci sarebbe stata una perlustrazione dei carabinieri, nella quale poi rimase ucciso lo stesso Biagini. Il Tiburzi ed il Fioravanti uscirono dalla macchia e chiamarono ad alta voce il fattore che stava facendo colazione insieme ai mietitori e ai suoi collaboratori. Portato a pochi metri di distanza il Tiburzi gli spar\u00f2 alla testa sotto lo sguardo atterrito dei mietitori.\nNel 1893 il Governo, presieduto da Giovanni Giolitti, ordin\u00f2 alle autorit\u00e0 di intervenire energicamente per la cattura di tutti i briganti. In una retata ne furono presi oltre 150, processati poi a Viterbo, ma Tiburzi sfugg\u00ec continuando a fare il brigante.\nIn breve tempo furono effettuati molti arresti che coinvolgevano persone di ogni ceto sociale: nobili, contadini, pastori, tutti accusati di associazione a delinquere per aver sottratto i latitanti alle perlustrazioni dei carabinieri e quindi contribuito a creare quell'invulnerabile muro di omert\u00e0 che avvolgeva e proteggeva i briganti della Maremma. Ma i pi\u00f9 erano contadini e pastori, alle cui famiglie venne a mancare, con il loro arresto, l'unico mezzo di sostentamento.\nGiolitti stesso si indign\u00f2 per la situazione venutasi a creare in Maremma.\nL'azione delle forze dell'ordine port\u00f2 il brigantaggio maremmano, e Tiburzi in particolare, agli onori della popolarit\u00e0 nazionale e da quel momento la caccia al bandito divenne serrata e spietata.\nL'uccisione.\nNel 1896, presso Capalbio, fu ucciso dopo 24 anni di latitanza dai militari del capitano Michele Giacheri, ufficiale dotato di grande esperienza nel settore. Non a caso il regno di Tiburzi dur\u00f2 molto a lungo, trovando ideale rifugio nella Rocca di Montauto e grazie agli equilibri che era riuscito a stabilire con i potentati locali, evitando accuratamente di scontrarsi con la polizia (\"figli di mamma\" come li chiamava lui) e tutelando gli interessi di determinati possidenti, a cui garantiva protezione non solo dagli altri briganti, ma anche da ogni altro genere di problemi, dietro un regolare compenso, come fosse una paga, un premio assicurativo o una tassa sulla salute.\nGiacheri cominci\u00f2 a percorrere instancabilmente in lungo e largo il regno del brigante, spacciandosi per un topografo francese, coadiuvato dal suo fido tenente Silvio Rizzoli.\nIl luogotenente di Domenichino, Luciano Fioravanti, pi\u00f9 giovane di oltre vent'anni, riusc\u00ec a fuggire. Alla fine fu ucciso nel 1900 per mano di un amico traditore, Gaspero Mancini, che per derubarlo e assicurarsi la taglia posta sulla sua testa, lo fredd\u00f2 con un colpo a bruciapelo mentre dormiva.\nAccadde una piovosa notte d'autunno, tra il 23 ed il 24 di ottobre, tre militi, il brigadiere Demetrio Giudici e i carabinieri Raffaele Collecchia ed Eugenio Pasquinucci, per un puro caso, cio\u00e8 per non aver trovato alla casa del Cunicchio del pane per rifocillarsi, proseguirono verso Capalbio e passando in localit\u00e0 \"le Forane\" videro il lume acceso nella casa del colono Franci, dove abitavano assieme al padre anche le due belle figlie con le quali il Tiburzi e il Fioravanti pareva se la intendessero. I due fuorilegge avevano trascorso la serata cenando con le migliori provviste assieme ai familiari del colono, e soprattutto \"Domenichino\" aveva ecceduto con le libagioni, infatti sulla tavola, insieme ai racconti del brigante, dispensati ai commensali come un vero e osannato patriarca, si allinearono molti fiaschi di vigoroso vino maremmano. Improvvisamente, all'avvicinarsi dei gendarmi, i cani iniziarono ad abbaiare furiosamente, e al \"Chi va l\u00e0\" del Tiburzi parte lo scontro a fuoco: i due briganti potevano brandire ottimi fucili a retrocarica, fucili a canne mozze, pugnali e varie rivoltelle. Appena spalancata la porta il primo che usc\u00ec allo scoperto per fuggire fu il Fioravanti che esplose un paio di fucilate nell'ombra, per coprirsi la fuga nelle tenebre con l'effetto sorpresa. Il Tiburzi invece, pi\u00f9 anziano e lento non riusc\u00ec a scappare come il Fioravanti, ma questo non gli imped\u00ec di lasciare andare anch'esso due fucilate verso quella che credette la figura di un gendarme: l'infallibile mira del Re del Lamone, annebbiata dal vino e dagli anni questa volta colp\u00ec, come ultimo bersaglio di una storia leggendaria, un orcio di terracotta, che and\u00f2 si in frantumi, ma espose al contempo il brigante ad una pi\u00f9 rapida individuazione dei carabinieri, i quali risposero al fuoco, crivellandolo di colpi alle gambe e al torace, e lasciandolo ucciso all'istante. Domenico Tiburzi cadde, ma lo fece impugnando il suo scettro di indiscusso Re della Macchia: con il fucile tra le mani. Il Fioravanti riusc\u00ec invece come detto a fuggire con un formidabile balzo, immacchiandosi nelle tenebre impenetrabili della campagna maremmana di fine ottocento, come fosse stato un cinghiale braccato dalla canizza, e scomparve in un battibaleno, sottraendosi agli spari furiosi dei gendarmi e prima che qualcuno potesse solo tentare o anche pensare di acciuffarlo.\nL'unica fotografia che si trovi del brigante Domenico Tiburzi \u00e8 stata fatta dopo la sua morte, con il corpo legato ad una colonna di marmo appena oltre l'ingresso del piccolo cimitero di Capalbio per tenerlo in piedi e gli stecchini agli occhi per dare l'illusione che fosse ancora vivo. La colonna dopo pi\u00f9 di cento anni \u00e8 ancora li a testimoniare il fatto avvenuto.\nI funerali voluti dalla gente di Capalbio.\nAlla morte di Domenichino il suo regno rimase tutto a disposizione della banda ancora per qualche anno per poi disgregarsi ineluttabilmente. I tre che la componevano, Settimio Menichetti, Settimio Albertini e Antonio Ranucci, erano troppo malvagi per poter aspirare all'amicizia del \"Livellatore\".\nDi Tiburzi si conoscono i delitti, quelli che risultano negli archivi. Ma nessun archivio riporta, di un brigante, le manifestazioni positive; altrimenti non si spiegherebbe l'ammirazione da parte di tanta gente del popolo. Infatti il prete voleva negare al brigante il funerale e la sepoltura in terra consacrata ma la ostinata popolazione di Capalbio, sdegnata da tale decisione, ha esatto per il paladino dei diritti dei pi\u00f9 deboli un'onorata sepoltura in terreno consacrato. Si arriv\u00f2 cos\u00ec ad un compromesso: \"mezzo dentro e mezzo fuori dal cimitero\". Quindi si scav\u00f2 la fossa proprio dove si apriva il cancello d'ingresso originario e gli arti inferiori restarono dentro - come vuole la tradizione - mentre la testa, il torace (e dunque l'anima) rimasero fuori.\nLa fine del brigantaggio in Maremma.\nDa notare \u00e8 che i carabinieri furono premiati con una medaglia d'argento con tanto di cerimonia di stato e foto in posa, ma il professionale Giacheri non si lasci\u00f2 lusingare e si concentr\u00f2 sulla debellazione della Maremma fino all'ultimo brigante.\nIl brigantaggio fu debellato alla fine del diciannovesimo secolo. Pochi briganti finirono ammanettati: preferirono cadere sotto il piombo dei carabinieri piuttosto che arrendersi e finire agli arresti.\nL'onorevole Massari defin\u00ec il fenomeno del brigantaggio come \"\"la protesta selvaggia e brutale della miseria contro le antiche e secolari ingiustizie\", legato all'esistenza delle grandi tenute maremmane e delle tensioni sociali.\nNon a caso i pi\u00f9 gravi episodi di violenza si verificavano ai danni di guardiani, guardiacaccia, fattori, carabinieri e altri rappresentanti del potere padronale e dello Stato.\nRicordi di Tiburzi.\nFilm.\nA Domenico Tiburzi \u00e8 stato poi dedicato un film uscito nel 1996 e diretto da Paolo Benvenuti, intitolato proprio \"Tiburzi\" con il patrocinio del Comune di Montalto di Castro, Comune di Capalbio e con la collaborazione dei Comuni di Canino, Cellere, Farnese, Ischia di Castro e Tarquinia.\nPubblicazioni editoriali.\nIl famigerato brigante, \"Re della Maremma\"\", \u00e8 anche apparso sulle copertine e sulle pagine di diversi libri pubblicati anche nel 2006.\nCanzone.\nNel 1996 viene presentato lo spettacolo di teatro-canzone \"Doppiette e Rosari - Percorso in musica tra i briganti di confine\" scritto e diretto da Viola Buzzi e promosso da diversi enti pubblici dell'Alto Lazio nei comuni di Acquapendente, Valentano, Montefiascone e Viterbo. Alla ricerca partecipano gli storici del brigantaggio Alfio Cavoli, Romualdo Luzi, Antonio Baragliu. Nel 1997 viene pubblicato l'omonimo EP prodotto dall'Associazione iTusci.\nNel 2006, in occasione del 110\u00ba anniversario della morte di Tiburzi viene prodotto e realizzato l'evento-spettacolo \"Tiburzi-Provenzano: l'ultima notte\", di Viola Buzzi e Eugenio Manca nelle sedi di Acquapendente, Viterbo e Roma. L'evento promosso dalla Regione Lazio, con il Patrocinio dal Senato della Repubblica, ha visto la partecipazione di ospiti del mondo della cultura, del giornalismo e della politica che hanno ricordato il brigante maremmano in un parallelo con il celebre capomafia. \nIl gruppo musicale italiano \"La Tresca\" ha dedicato al brigante maremmano \u201c\"Il sentiero dei briganti\"\u201d, canzone inserita nell'album del 2003 \"Compagni di strada\".\nIl gruppo musicale \"Tuscae Gentes\" ha dedicato una canzone al brigante dal titolo \u201c\"Lettere di Tiburzi\"\u201d, inserita nell'album del 2003 \"Quando il Merlo Canta\". La canzone contiene il testo di due ipotetiche lettere che Tiburzi avrebbe scritto, una se fosse andato in Paradiso e l'altra se fosse andato all'Inferno.\nIl cantautore italiano Massimiliano Larocca ha dedicato al brigante la canzone \"Il Brigante Tiburzi\", inserita nell'album del 2010 \"Chupadero!\"\nIl cantastorie e uomo di spettacolo maremmano Mauro Chechi ha dedicato una ballata, \"Domenico Tiburzi\", al pi\u00f9 famoso dei briganti maremmani.\nIl mito continua.\nLa sua fama e la sua leggenda continuano ad imperversare e ad intrattenere attraverso alcuni media. Il suo alone di mistero, la sua \"bont\u00e0\" dalla morale discutibile ma simpatica a primo impatto fanno sempre pi\u00f9 presa sul pubblico di cui solo una piccola parte lo conosce, ma si spera che la sua storia particolare ma attraente si divulghi non pi\u00f9 per sentito dire e diventi ben presto di dominio pubblico.\nA distanza di pi\u00f9 di 100 anni il nome di Tiburzi provoca la curiosit\u00e0 dei ragazzi quando viene evocato nella lettura del giornalino di Gian Burrasca di Vamba, scritto nel 1\u00ba decennio del XX secolo, quando gli eventi relativi al brigante erano cronaca di un passato molto recente per cui la citazione del suo nome era comprensibile ai lettori dell'epoca. Infatti, nel racconto del 27 dicembre il giovanissimo protagonista Giannino dopo un'ennesima marachella, compiuta nei confronti del signor Tyrynnanzy che lo accompagnava nel viaggio in treno da Firenze a Roma, \u00e8 da questo apostrofato con la famosa frase: \"- Ma tu sei peggio di Tiburzi!... Come fa la tua povera famiglia a sopportare una canaglia come te?... -\"\nIl deputato e giornalista Furio Colombo lo menziona in un suo articolo blog su Il Fatto Quotidiano versione online del 26 ottobre 2011, facendo riferimento ad una sua famosa foto da morto.\nBibliografia.\nDomenico Tiburzi\nMemorie Autentiche Illustrate\nLasciate da lui stesso\nCasa editrice tipografica\nEdoardo PERINO\nVia del lavatore 8\n1897"}
{"id": "1359650", "revid": "486946", "url": "https://it.wikipedia.org/wiki?curid=1359650", "title": "Gatto sardo", "text": ""}
{"id": "1359652", "revid": "486946", "url": "https://it.wikipedia.org/wiki?curid=1359652", "title": "Gatto selvatico sardo", "text": ""}
{"id": "1359657", "revid": "156281", "url": "https://it.wikipedia.org/wiki?curid=1359657", "title": "Universiade 1997", "text": ""}
{"id": "1359659", "revid": "767487", "url": "https://it.wikipedia.org/wiki?curid=1359659", "title": "Bronis\u0142aw Markiewicz", "text": "Biografia.\nNato nel 1842, sesto di undici figli del borgomastro della citt\u00e0 natale, a 21 anni entr\u00f2 nel Seminario diocesano di Przemy\u015bl e il 15 settembre 1867 fu ordinato sacerdote. Inizi\u00f2 poi un percorso di perfezionamento negli studi di pedagogia e filosofia, frequentando le universit\u00e0 di Leopoli e di Cracovia, ma non riusc\u00ec a completarlo.\nIl suo servizio pastorale fu segnato dall'attenzione verso i poveri, gli emarginati e soprattutto i fanciulli ed i giovani. Nel 1885 giunse in Italia, entr\u00f2 nella congregazione dei Salesiani e conobbe personalmente Giovanni Bosco.\nNel 1892 torn\u00f2 in Polonia per assumere l'incarico di parroco a Miejsce Piastowe, dove rimase fino alla morte. Nel 1897 usc\u00ec dall'ordine dei Salesiani per fondare una nuova famiglia religiosa, sempre nello spirito salesiano, ma con particolare attenzione per le esigenze della popolazione della Galizia.\nIn attesa dell'approvazione ecclesiastica, fond\u00f2 un'associazione civile che chiam\u00f2 \"Temperanza e Lavoro\" con il fine di assistere ed educare i bambini e i giovani abbandonati. Mor\u00ec nel 1912.\nNel 1921 la Congregazione di San Michele Arcangelo ricevette l'approvazione ecclesiastica. Nel 1958 iniziarono i processi per la beatificazione e il 19 giugno 2005 \u00e8 stato proclamato Beato con lettera apostolica di papa Benedetto XVI, letta e pubblicata in Polonia dal cardinale primate di Varsavia J\u00f3zef Glemp.\nCuriosit\u00e0.\nAl Beato \u00e8 intitolato l'Auditorium presente nel Santuario di San Michele Arcangelo (patrimonio UNESCO) di Monte Sant'Angelo."}
{"id": "1359661", "revid": "73843", "url": "https://it.wikipedia.org/wiki?curid=1359661", "title": "Bronislao Markiewicz", "text": ""}
{"id": "1359663", "revid": "156281", "url": "https://it.wikipedia.org/wiki?curid=1359663", "title": "Universiade 2003", "text": ""}
{"id": "1359664", "revid": "156281", "url": "https://it.wikipedia.org/wiki?curid=1359664", "title": "Universiade 2005", "text": ""}
{"id": "1359665", "revid": "156281", "url": "https://it.wikipedia.org/wiki?curid=1359665", "title": "Universiade 2007", "text": ""}
{"id": "1359666", "revid": "156281", "url": "https://it.wikipedia.org/wiki?curid=1359666", "title": "Universiade 2009", "text": ""}
{"id": "1359668", "revid": "156281", "url": "https://it.wikipedia.org/wiki?curid=1359668", "title": "Universiade 2011", "text": ""}
{"id": "1359669", "revid": "156281", "url": "https://it.wikipedia.org/wiki?curid=1359669", "title": "Universiade invernale 2007", "text": ""}
{"id": "1359671", "revid": "156281", "url": "https://it.wikipedia.org/wiki?curid=1359671", "title": "Universiade invernale 2009", "text": ""}
{"id": "1359672", "revid": "156281", "url": "https://it.wikipedia.org/wiki?curid=1359672", "title": "Universiade invernale 2011", "text": ""}
{"id": "1359676", "revid": "122910688", "url": "https://it.wikipedia.org/wiki?curid=1359676", "title": "XXI Universiade invernale", "text": "La XXI Universiade invernale si \u00e8 svolta a Tarvisio, in Italia, dal 16 al 26 gennaio 2003. Alle competizioni hanno partecipato 239 atleti provenienti da 39 nazioni di tutto il mondo. L'organizzazione ha coinvolto anche due localit\u00e0 austriache: Villaco e Bischofshofen.\nProgramma.\nIl programma delle competizioni per i Giochi di Tarvisio 2003 prevedeva gare in 11 sport diversi:"}
{"id": "1359681", "revid": "767487", "url": "https://it.wikipedia.org/wiki?curid=1359681", "title": "Domizia Paolina", "text": "Paolina apparteneva ad una famiglia senatoriale stanziata in Spagna; Paolina nacque a \"Gades\" (moderna Cadice), una delle pi\u00f9 ricche citt\u00e0 romane della Spagna. Spos\u00f2 un suo conterraneo, il pretore Publio Elio Adriano Afro, cugino dell'imperatore Traiano. Paolina e Afro ebbero due figli, Elia Domizia Paolina (70/74-130), detta Domizia Paolina minore, e Publio Elio Adriano, (76-138), poi imperatore.\nPaolina mor\u00ec nell'85/86, prima di suo marito."}
{"id": "1359682", "revid": "3082", "url": "https://it.wikipedia.org/wiki?curid=1359682", "title": "Domitia Paulina", "text": ""}
{"id": "1359683", "revid": "767487", "url": "https://it.wikipedia.org/wiki?curid=1359683", "title": "Limbonic Art", "text": "I Limbonic Art sono una symphonic black metal band norvegese.\nIl gruppo, proveniente da Sandefjord, si distingue per la commistione tra il black metal e partiture sinfoniche. Col passare del tempo il sound del gruppo si \u00e8 arricchito grazie all'aggiunta di piccoli interventi noise e industrial. A causa dell'assenza di un batterista, al suo posto vengono usate drum machine.\nBiografia.\nI Limbonic Art si formarono nel 1993 e nel 1996 firmarono con la label di Samoth, storico membro dei norvegesi Emperor, Nocturnal Art Prod, etichetta che pubblic\u00f2 il loro album di debutto \"Moon in the Scorpio\". Nel 2003 Daemon e Morfeus (unici due membri della band) annunciarono lo scioglimento del gruppo. I due artisti, in realt\u00e0, si dedicarono ad altri progetti paralleli (Morfeus ottenne un discreto successo con i Dimension F3H, mentre Daemon cantava gi\u00e0 negli Zyklon dal 2001). Nel febbraio 2007 tornano sulla scena con l'album Legacy of Evil.\nNel 2009 Morfeus si \u00e8 unito ai Mayhem a seguito dell'abbandono del chitarrista Blasphemer. Ci\u00f2 ha sancito la fuoriuscita dello stesso Morfeus dai Limbonic Art, e Daemon \u00e8 tuttora l'unico membro rimasto.\nL'uscita di un nuovo album, intitolato Phantasmagoria, \u00e8 stata annunciata per il corso dell'estate 2010."}
{"id": "1359684", "revid": "3082", "url": "https://it.wikipedia.org/wiki?curid=1359684", "title": "Flavia Domitilla Maggiore", "text": ""}
{"id": "1359685", "revid": "3082", "url": "https://it.wikipedia.org/wiki?curid=1359685", "title": "Flavia Domitilla Minore", "text": ""}
{"id": "1359686", "revid": "72396", "url": "https://it.wikipedia.org/wiki?curid=1359686", "title": "Leopold Stokowsky", "text": ""}
{"id": "1359688", "revid": "287204", "url": "https://it.wikipedia.org/wiki?curid=1359688", "title": "Paul Valery", "text": ""}
{"id": "1359690", "revid": "1320609", "url": "https://it.wikipedia.org/wiki?curid=1359690", "title": "Gennaro Sasso", "text": "Biografia.\nHa studiato all'Universit\u00e0 di Roma dal 1946 al 1950, anno in cui ha conseguito la laurea discutendo una tesi sul pensiero di Niccol\u00f2 Machiavelli, avendo come relatore Carlo Antoni e correlatore Federico Chabod. Durante gli anni universitari segu\u00ec le lezioni di Pantaleo Carabellese, Guido De Ruggiero, Luigi Scaravelli, Bruno Nardi, Raffaele Pettazzoni, Natalino Sapegno, Giuseppe Gabetti, Gennaro Perrotta e Gaetano De Sanctis.\nBorsista nell'anno 1951-52 all'Istituto italiano per gli Studi Storici di Benedetto Croce, con sede a Palazzo Filomarino a Napoli, ha insegnato dal 1962 Storia delle dottrine politiche all'Universit\u00e0 di Urbino e successivamente Storia delle dottrine politiche (dal 1966), Storia della filosofia (dal 1968) e Filosofia teoretica (dal 1994) all'Universit\u00e0 \"La Sapienza\" di Roma, di cui \u00e8 stato nominato professore emerito nel 2005.\nDirettore dal 1986 al 2010 dell'Istituto Italiano per gli Studi Storici di Napoli fondato nel 1946 da Benedetto Croce, dal 1987 al 2020 ha diretto la storica rivista di filosofia, storia e letteratura \"La Cultura\" (rivista rinata nel 1963, grazie a lui e a Guido Calogero, dopo essere stata soppressa dal fascismo nel 1935).\nI suoi studi hanno riguardato soprattutto l'idealismo italiano (in particolare l'opera di Benedetto Croce), le opere politiche e storiografiche di Niccol\u00f2 Machiavelli e per quanto riguarda la sua riflessione pi\u00f9 propriamente teoretica, le problematiche di ontologia fondamentale.\n\u00c8 autore di otto libri danteschi e si \u00e8 inoltre occupato di Platone, Polibio, Lucrezio, Guicciardini, Shakespeare e Thomas Mann.\n\u00c8 presidente della \"Fondazione Giovanni Gentile\", presidente dell'\"Edizione nazionale delle Opere di Benedetto Croce\" e socio nazionale dell'Accademia dei Lincei."}
{"id": "1359697", "revid": "6923", "url": "https://it.wikipedia.org/wiki?curid=1359697", "title": "Oscar (azienda)", "text": "La Oscar Motor Cycles, casa motociclistica di Rastignano (BO) ha prodotto soprattutto ciclomotori a cavallo tra gli anni sessanta e settanta. \u00c8 considerata la progenitrice della tipologia di ciclomotori denominati \"tuboni\".\nLa produzione comprendeva il \"College\", modello monomarcia equipaggiato da un motore Franco Morini da 49 cm\u00b3. Il \"Mister College\" che utilizzava lo stesso telaio del College ma montava un motore, sempre Franco Morini, FM 4M a quattro marce. Il modello per l'Italia adottava un carburatore Dell'Orto 14/12 e sviluppava una potenza, secondo codice, di 1,14CV a 4.400 giri/min. Esisteva anche una versione \"Export\" con carburatore Dell'Orto di 19 mm capace di sviluppare circa 4,5CV a 5.000 giri. Il \"Mister College\" \u00e8 considerato il primo ciclomotore di tipo \"tubone\", proposto sul mercato.\nI due modelli in questione non avevano ammortizzatori posteriori, per cui, all'inizio degli anni '70, usc\u00ec la prima versione del \"Prototipo\" che, in pratica, aveva l'unica differenza con il Mister College il pneumatico posteriore pi\u00f9 largo, la sospensioni posteriori ed il portapacchi integrato nel telaio. Questo modello ebbe un notevole successo ed indusse le case concorrenti ad uscire con ciclomotori analoghi. Anche di questo modello erano presenti le versioni \"codice\" ed \"export\".\nNel 1975 venne migliorato con nuove sospensioni anteriori ed un nuovo motore Franco Morini con testata \"Turbo\". Il canto del cigno della Casa emiliana fu la produzione di uno sfortunato Prototipo 110 cm\u00b3 2 tempi che utilizzava il telaio del vecchio 50 con due \"pinne\" laterali sul serbatoio per aumentarne la capienza.\nNon ebbe successo, anche se non era un mezzo disprezzabile, ma un motociclo del genere, con targa, non incontr\u00f2 i favori del pubblico che prefer\u00ec orientarsi sui 125 di aspetto pi\u00f9 \"motociclistico\".\nNegli anni '80 la Oscar Motorcycles cess\u00f2 la produzione."}
{"id": "1359708", "revid": "767487", "url": "https://it.wikipedia.org/wiki?curid=1359708", "title": "Duello Madre", "text": "I Duello Madre sono stati un gruppo musicale rock progressivo/jazz italiano, attivo tra il 1973 e il 1974 e autore di un unico album omonimo prodotto dal maestro Giampiero Reverberi.\nStoria del gruppo.\nIl gruppo nasce a Genova da una costola degli Osage Tribe, il virtuoso della chitarra Marco Zoccheddu e il bassista Bob Callero (futuro membro del supergruppo Il Volo), ai quali si aggiunge il batterista dei Circus 2000 Dede Lo Previte (poi con i Nova) ed il trevigiano Pippo Trentin ai fiati.\nParticolarit\u00e0 del gruppo l'assenza di tastiere e la grande attenzione ai fiati, soprattutto al sassofono."}
{"id": "1359712", "revid": "718859", "url": "https://it.wikipedia.org/wiki?curid=1359712", "title": "Elia Domizia Paolina", "text": "Biografia.\nPaolina minore era la figlia maggiore di Domizia Paolina e del pretore Publio Elio Adriano Afro e sorella di Adriano e unica parente rimastagli quando i loro genitori morirono nel l'85/86. Paolina era spagnola, ma appartenente ad una famiglia romana. Probabilmente nacque a Italica, nei pressi della vicina Siviglia, nella provincia della Hispania Baetica.\nDopo la morte dei loro genitori, Paolina e Adriano vennero cresciuti dal cugino di loro padre, l'imperatore Traiano, e dall'ufficiale Publio Acilio Aziano. Prima dell'ascesa al trono di Traiano nel 98, il suo tutore organizz\u00f2 il matrimonio di Paolina con il politico romano Lucio Giulio Urso Serviano, dal quale ebbe una figlia di nome Giulia Serviana Paolina, nata durante il regno di suo zio.\nPrima della morte di Traiano, avvenuta nel 117, Paolina e Serviano avevano organizzato il matrimonio di Giulia con il romano spagnolo Gneo Pedanio Fusco Salinatore, un politico di rango consolare. Un loro amico di famiglia, Plinio il Giovane, invi\u00f2 loro una lettera di felicitazioni per il matrimonio.\nAlla morte di Paulina, Serviano e Adriano tennero una cerimonia funebre privata; questo fece s\u00ec che Adriano ricevesse delle critiche per non averle reso onori pubblici.\nAlbero genealogico.\nAntinoo, nella sua qualit\u00e0 di amasio e favorito dell'imperatore in carica, viene a trovarsi esattamente al centro di quella che \u00e8 la prima parte della cronologia riguardante la cosiddetta dinastia dei nerva-antonini o degli imperatori adottivi, che inizia con Nerva nel 96 per concludersi con Commodo nel 192; mentre in linea diretta la discendenza arriva, dopo la dinastia dei Severi, fino a Gordiano III nel 244."}
{"id": "1359713", "revid": "767487", "url": "https://it.wikipedia.org/wiki?curid=1359713", "title": "Nanny McPhee - Tata Matilda", "text": "Nanny McPhee - Tata Matilda (\"Nanny McPhee\") \u00e8 un film del 2005 diretto da Kirk Jones, tratto dalla serie di libri \"Tata Matilda\" della scrittrice inglese Christianna Brand.\nLa colonna sonora \u00e8 eseguita dalla London Symphony Orchestra.\nTrama.\nInghilterra, Venerd\u00ec 26 Agosto 1870. I protagonisti sono un uomo vedovo occupato nelle pompe funebri del paese, Cedric Brown, e i suoi sette bambini: Simon, Tora, Lily, Eric, Christianna, Sebastian e la piccola Agatha, detta Aggy. I bambini, a causa dell'assenza del padre, sono incredibilmente indisciplinati e combinano un disastro dietro l'altro; finora nessuna tata \u00e8 mai riuscita a domarli. L'unica persona che talvolta ascoltano \u00e8 la giovane sguattera Evangeline.\nUn giorno, mentre i bambini stanno distruggendo la cucina e facendo scherzi alla rozza cuoca Blatherwick, ecco che si sente bussare alla porta: il signor Brown apre e davanti a s\u00e9 trova una donna dall'aspetto stregonesco che si presenta come Tata Matilda. Ella, entrata in casa, riesce immediatamente a mandare a letto i bambini grazie a una magia e da allora gli stessi non si azzardano pi\u00f9 a combinare guai di nessun tipo. Matilda ha cinque lezioni da impartire loro: smettere di litigare e chiedere scusa, condividere le cose con gentilezza, aiutarsi a vicenda, essere coraggiosi e avere fede. Il suo lavoro terminer\u00e0 quando le avranno apprese tutte.\nNel frattempo, la famiglia \u00e8 sotto la minaccia della crudele zia Adelaide, che li sostiene con un assegno mensile. Un giorno zia Adelaide pretende che una delle figlie vada a vivere con lei per ricevere un'educazione adeguata, ma Evangeline si offre volontaria, fingendosi figlia di Cedric. La zia inoltre minaccia il signor Brown di sospendere l'assegno se non si risposer\u00e0 al pi\u00f9 presto.\nMentre i bambini sono ancora sotto la guida di Tata Matilda, che diventa meno brutta man mano che imparano le sue lezioni, il padre \u00e8 quindi costretto a chiedere la mano della signora Quickly. La donna, oltre ad ad avere un aspetto sgradevole e pacchiano, \u00e8 una persona dall'animo malvagio. Il giorno del matrimonio i bambini, supportati stavolta da Tata Matilda, combinano l'ennesimo disastro trasformando la festa di matrimonio in una battaglia di torte. Infine, Christianna e Sebastian strappano alla Quickly una ciocca di capelli - in realt\u00e0 una parrucca - scatenando le sue ire. Quando la donna li aggredisce definendoli \"orribili, ripugnanti, mostruose creature\", il padre constata la cattiveria della donna, protegge i figli e la manda via, sposando al suo posto Evangeline, della quale si era innamorato. Tata Matilda, raggiunto il suo scopo di far diventare i giovani Brown dei bambini diligenti, se ne va, pronta ad entrare in servizio presso un'altra famiglia.\nSequel.\nNel 2010 \u00e8 stato realizzato un seguito intitolato \"Tata Matilda e il grande botto\"."}
{"id": "1359714", "revid": "3082", "url": "https://it.wikipedia.org/wiki?curid=1359714", "title": "Elia Domizia Paulina", "text": ""}
{"id": "1359718", "revid": "66916", "url": "https://it.wikipedia.org/wiki?curid=1359718", "title": "Al-Waqf al-Isl\u0101m\u012b f\u012b \u012a\u1e6d\u0101liya", "text": "L'associazione al-Waqf al-Isl\u0101m\u012b f\u012b \u012a\u1e6d\u0101liya, ovvero \"Ente di Gestione dei Beni Islamici in Italia\", \u00e8 un'associazione registrata con statuto ad Ancona nel 1989.\n\u00c8 una associazione fondata dai primi immigrati musulmani giunti in Italia negli anni settanta. Lo scopo dell'associazione \u00e8 di raccogliere le propriet\u00e0 che i musulmani acquistano come luoghi di culto delle associazioni musulmane aperte al pubblico. L'associazione, da statuto, \u00e8 autorizzata a mettere a proprio nome gli immobili che i musulmani acquistano, con raccolte pubbliche di fondi dai privati musulmani, destinati alle attivit\u00e0 di assistenza spirituale e sociale, aperte al pubblico. Sempre da statuto, l'Associazione fa in modo che questo bene rimanga pubblico per i musulmani e non diventi mai un bene privato dei gestori momentanei del bene o ai loro eredi.\nL'associazione al-Waqf al-Islami \u00e8 aderente all'Unione delle Comunit\u00e0 ed Organizzazioni Islamiche in Italia (UCOII), come associazione islamica specializzata. \nTra gli altri luoghi, \u00e8 proprietaria della prima Moschea costruita con architettura rituale (cupola e minareto) in Italia, ovvero la Moschea \"Al Rahman\" (\"il Misericordioso\"), inaugurata a Milano nel 1989.\nL'associazione al-Waqf al-Islami non \u00e8 un vero \"waqf\", istituto di diritto islamico, ma una semplice associazione di diritto italiano. Anche per queste ragioni \u00e8 stata accusata da altre associazioni islamiche di essere lo strumento del'UCOII per ottenere il controllo politico sulle moschee e centri culturali islamici in Italia."}
{"id": "1359720", "revid": "123211285", "url": "https://it.wikipedia.org/wiki?curid=1359720", "title": "Affricata postalveolare sonora", "text": "L'affricata postalveolare sonora \u00e8 una consonante affricata presente in alcune lingue, che in base all'alfabeto fonetico internazionale \u00e8 rappresentata col simbolo (in passato, ).\nNella lingua italiana tale fono \u00e8 reso ortograficamente con la lettera seguita dalle vocali \"e\", \"i\", oppure col digramma seguito dalle vocali \"a\", \"o\", \"u\"; non compare mai a fine parola o prima di altra consonante, a differenza di altre lingue.\nCaratteristiche.\nL'affricata postalveolare sonora presenta le seguenti caratteristiche:\nAltre lingue.\nPiemontese.\nIn piemontese \u00e8 reso ortograficamente con la lettera seguita dalle vocali \"e\", \"i\", oppure col digramma seguito dalle vocali \"a\", \"o\", \"u\", e dal digrafo a fine parola.\nFriulano.\nIn friulano \u00e8 scritto con la lettera seguita da vocale (es. \"z\u00fbc\" \"gioco\"). Tuttavia il grafema pu\u00f2 rappresentare anche la affricata alveolare sorda e la affricata alveolare sonora. Pertanto, non esistendo una regola sulla pronuncia, il valore fonetico del grafema all'interno di una parola dovr\u00e0 essere conosciuto a priori.\nVeneto.\nIn veneto, tale fone \u00e8 presente unicamente nella variante veneziana ed \u00e8 reso ortograficamente con la lettera se \u00e8 seguita dalle vocali \"e\", \"i\", o col digrafo se \u00e8 seguito dalle vocali \"a\", \"o\", \"u\".\n\"Talian\".\nIn talian, \u00e8 solitamente scritto seguito da qualsiasi vocali, mentre la stessa lettera in lingua veneta indica il fonema j.\nFrancese.\nIn francese tale fono \u00e8 scritto con il digramma (la semplice rende la fricativa corrispondente, ). Per\u00f2 la pronuncia effettiva fatta imitando l'originale \u00e8 piuttosto , senza toccare i denti con la lingua: \"Djibouti\" . Cos\u00ec \u00e8 fisicamente pi\u00f9 economico, ma poco sensibile all'udito.\nInglese.\nIn inglese tale fono \u00e8 reso con la grafia o :\nSpagnolo.\nIn spagnolo tale suono non \u00e8 presente, se non in alcuni dialetti argentini, in cui sostituisce la semiconsonate nel grafema .\nTedesco.\nIn tedesco il suono (normalmente assente nella lingua e presente solo in alcuni prestiti) \u00e8 rappresentato da quattro lettere: (es. \"Dschungel\" \"giungla\").\nCeco, lettone, lituano, slovacco, sloveno e croato.\nIn ceco, lettone, lituano, slovacco, sloveno e croato il fono \u00e8 espresso con il digramma considerato lettera unica (es. \"d\u017eem\" \"marmellata\"; \"D\u017eakarta\" \"Giacarta\").\nArabo.\nIn lingua araba questo fono \u00e8 espresso con la lettera .\nTurco.\nIn turco tale suono \u00e8 espresso con la lettera (es. \"cep\" \"tasca\").\nEsperanto.\nIn esperanto il suono \u00e8 reso unicamente con la lettera (es. \"\u011dardeno\" \"giardino\")."}
{"id": "1359721", "revid": "767487", "url": "https://it.wikipedia.org/wiki?curid=1359721", "title": "Gianbecchina", "text": "Biografia.\nRicevette i primi rudimenti di tecnica pittorica da un decoratore che lo assunse come garzone per dipingere le volte delle case patrizie di Sambuca di Sicilia. Dopo aver frequentato l'Accademia di Belle Arti di Palermo, negli anni trenta si un\u00ec al gruppo di artisti d'avanguardia con Renato Guttuso, Giovanni Barbera, Lia Pasqualino Noto e Nino Franchina, condividendone le idee anticonformiste. Nel 1938 espose alla XXI Biennale d'Arte Contemporanea di Venezia. Sempre in questi anni a Milano, conobbe Beniamino Joppolo; punto di riferimento di molti artisti \"emigrati\" siciliani come Birolli, Migneco, Quasimodo, Raffaele De Grada, Arnaldo Badodi, gli artisti che diedero vita a \"Corrente\", e collabora come illustratore alle strisce de \"Le avventure del Signor Bonaventura\" per \"Il Corriere dei Piccoli\".\nNel 1954 partecipa con \"La zolfara\" alla Biennale di Venezia e vince il premio \"Bevilacqua-La Masa\".\nNegli anni a seguire, le mostre e le esposizioni in tutta Italia ed all'estero, i grandi eventi di Gianbecchina si susseguono in un crescendo che lo porteranno ad importanti riconoscimenti pubblici. Assieme all'intensa attivit\u00e0 pittorica si affianca un'importante produzione di grafica d'arte, incisioni, acqueforti, litografie, serigrafie. Memorabili sono quelle dedicate al \"Ciclo del pane\", una serie di serigrafie, che si rifacevano alle grandi tele, stampate a Palermo da Patrizio De Lollis. Le sue opere si trovano presso gallerie e collezioni pubbliche e private. Nel settembre 1997 si fonda l'\"Istituzione Giambecchina\" diretta dal figlio Alessandro."}
{"id": "1359724", "revid": "290948", "url": "https://it.wikipedia.org/wiki?curid=1359724", "title": "Ritardo del turbo", "text": "Prende il nome di ritardo del turbo o latenza del turbo (in inglese \"turbo lag\") il tipico comportamento transitorio che si riscontra nei motori sovralimentati con turbocompressori a geometria fissa, in seguito al rapido azionamento dell'acceleratore. Tale comportamento si caratterizza come una risposta meno pronta (in inglese \"lag\") nell'erogazione della potenza, rispetto ad un motore aspirato di simili specifiche. Il motivo di questo ritardo risiede nel principio di funzionamento del turbocompressore stesso, che necessita di una grande portata dei gas di scarico per vincere l'inerzia della propria girante e produrre l'effetto di sovralimentazione del motore.\nIntroduzione ai turbocompressori.\nLo scopo di un compressore per motori a combustione interna \u00e8 quello di aumentare la pressione dell'aria che rimane intrappolata nelle camere di combustione a seguito della fase di aspirazione, cos\u00ec da aumentare la densit\u00e0 e dunque la quantit\u00e0 di comburente (ossigeno) presente. Una maggior quantit\u00e0 di comburente nella camera consente di ossidare un'altrettanto maggiore quantit\u00e0 di combustibile, incrementando cos\u00ec la pressione sviluppata dalla combustione e di conseguenza il lavoro che il motore pu\u00f2 compiere nell'arco di un ciclo. In conclusione, l'azione del compressore comporta un aumento della coppia massima erogabile dal motore.\nUn turbocompressore, o pi\u00f9 semplicemente \"turbo\", \u00e8 un particolare tipo di compressore che sfrutta l'entalpia dei gas di scarico del motore come fonte di energia per svolgere il proprio lavoro. A tale scopo, esso \u00e8 costituito da due giranti (palettature mobili) calettate sul medesimo albero, una delle quali viene azionata dal flusso dei gas di scarico (turbina), mentre l'altra viene utilizzata proprio per comprimere l'aria aspirata (compressore).\nIn base alla descrizione appena fornita, \u00e8 evidente come l'erogazione di coppia (e dunque di potenza) da parte del motore sovralimentato debba necessariamente dipendere anche dal punto di funzionamento del compressore, poich\u00e9 \u00e8 proprio il compressore a determinare la quantit\u00e0 di ossigeno nella camera di combustione.\nDinamica del turbo lag.\nViaggiando con il comando gas rilasciato (non azionato), la quantit\u00e0 di carburante iniettata nelle camere di combustione \u00e8 minima. I gas di scarico sono quindi caratterizzati da valori di temperatura e pressione contenuti (bassa entalpia specifica). In questa fase la turbina, sicuramente dimensionata per un flusso entalpico superiore, non lavora nel proprio punto di funzionamento ottimale. Per via dell'insufficiente apporto energetico dei gas di scarico e dell'inerzia meccanica del sistema turbina-compressore, il compressore non raggiunge velocit\u00e0 rotazionali sufficienti a permettere una significativa compressione dell'aria in aspirazione. In questo frangente il motore, che aspira aria non compressa, non percepisce la presenza del turbocompressore.\nPartendo dalla situazione appena descritta, una repentina richiesta di potenza da parte dell'utente, attuata mediante rapido azionamento del comando gas, non potr\u00e0 venir appieno soddisfatta finch\u00e9 il flusso dei gas di scarico non raggiunga una portata ed un contenuto entalpico sufficienti ad accelerare la turbina (ed il compressore ad essa collegato).\nLa problematica descritta \u00e8 evidentemente riconducibile a una sorta di feedback positivo: un'accelerazione del compressore aumenta la portata d'aria in entrata nella camera, e dunque anche la portata dei gas di scarico in uscita. Ci\u00f2 accelera ulteriormente la turbina, che quindi amplifica l'effetto del compressore.\nIn conclusione, il \"turbo lag\" \u00e8 quel periodo transitorio durante il quale l'utente che domandi un incremento di potenza al motore \u00e8 costretto ad attendere che la turbina venga accelerata dal crescente flusso entalpico dei gas di scarico, trascinando con s\u00e9 il compressore. Dal punto di vista dell'utente, un motore caratterizzato da un marcato turbo lag si presenta \"pigro\" nei confronti di repentine richieste di potenza. Questo comportamento, generalmente pregiudizievole delle performance, \u00e8 particolarmente indesiderato in quelle applicazioni in cui si domandano al motore frequenti cambiamenti del punto di funzionamento (tipico delle applicazioni di propulsione per veicoli terrestri).\nRiduzione del turbo lag.\nIn generale vale la regola secondo cui le turbine pi\u00f9 grandi necessitino di flussi energetici maggiori e palesino inerzie maggiori. Nel caso di turbine abbondantemente dimensionate, si accetta un marcato ritardo del turbo in cambio di potenze di picco pi\u00f9 elevate (notare che entrambi gli effetti accentuano la brutalit\u00e0 dell'erogazione della potenza).\nDi seguito sono presentati altri stratagemmi che consentono di attenuare significativamente il fenomeno di turbo lag.\nWastegate.\nUn motore a combustione \u00e8 in grado di lavorare in un ampio spettro di condizioni di carico differenti. Esso presenter\u00e0 un ventaglio altrettanto ampio in termini di condizioni energetiche dei gas di scarico. In linea teorica, un corretto approccio al dimensionamento di un turbocompressore per motori a combustione dovrebbe consistere nell'adozione di una turbina sufficientemente grande da smaltire il flusso dei gas di scarico nelle condizioni di pieno carico del motore. In questo senso tuttavia, la turbina trover\u00e0 condizioni di funzionamento ottimali esclusivamente in condizioni di pieno carico del motore. A partire da questa premessa, una semplice misura che limiti l'effetto di lag consiste nell'adozione di turbocompressori pi\u00f9 piccoli del necessario, la cui capacit\u00e0 in termini di portata venga saturata gi\u00e0 in condizioni di carico medio-basso del motore. Per non limitare tuttavia l'operabilit\u00e0 del motore agli alti carichi, la turbina viene dotata di una valvola di bypass dei gas di scarico, chiamata wastegate (dall'inglese \"valvola di scarto\"). Tale valvola \u00e8 una limitatrice di pressione, che evita situazioni di elevata contropressione allo scarico del motore, semplicemente \"sprecando\" parte dei gas di scarico.\nIn conclusione, l'adozione della wastegate consente un design meno abbondante della turbina, pur mantenendo la stessa portata massima complessiva del sistema di scarico. Il prezzo da pagare \u00e8 una minore pressione di sovralimentazione del motore agli alti carichi, nonch\u00e9 una minore efficienza del sistema, in quanto si accetta che una porzione dei gas di scarico bypassi la turbina, sprecando il contenuto energetico degli stessi.\nSistemi multi-turbo.\nUna soluzione tradizionale consiste nell'installazione di pi\u00f9 turbine gemelle in parallelo tra loro (configurazione \"twin turbo\"). Tali turbine, di dimensioni inferiori a quelle di una turbina singola equivalente, palesano tempi di risposta inferiori e dunque minor \"turbo lag, \"a parit\u00e0 di pressione di sovralimentazione. Questa soluzione \u00e8 particolarmente conveniente nei motori dotati di pi\u00f9 collettori di scarico identici, come ad esempio i motori dotati di pi\u00f9 bancate di cilindri (V, W, Boxer).\nUna configurazione multi-turbo leggermente pi\u00f9 sofisticata \u00e8 quella delle turbine in cascata o serie (configurazione \"multistage\"). Un semplice esempio di configurazione in cascata \u00e8 quello costituito da due turbine di diversa dimensione. Ai bassi carichi, una turbina pi\u00f9 piccola, a monte, lavora nelle proprie condizioni di funzionamento ottimale, riuscendo a rispondere in tempi accettabili a richieste di potenza relativamente contenute. In caso di aumento del carico al motore, la portata dei gas di scarico aumenta, e la piccola turbina, insufficiente ad elaborare l'intera portata fluida, viene bypassata da una parte dei gas, inviati direttamente a una turbina pi\u00f9 grande, a valle della prima. La turbina pi\u00f9 grande elabora quindi sia i gas gi\u00e0 espansi dalla turbina piccola che i gas che bypassano quest'ultima. In questo modo \u00e8 dunque possibile godere di una turbina di grosse dimensioni, ottimizzata per condizioni di carico elevate, lasciando alla turbina pi\u00f9 piccola il compito di \"assorbire\" la prima fase dei transitori di carico.\nIn entrambi i casi, serie e parallelo, il motore risulta pi\u00f9 reattivo rispetto a una soluzione a turbocompressore singolo avente pari potenza massima.\nTurbocompressore a geometria variabile.\nUna soluzione tecnologicamente pi\u00f9 avanzata al problema del turbo lag consiste nell'utilizzo di una girante di scarico circondata da palette statoriche mobili. Le palette mobili aggiungono un grado di libert\u00e0 al sistema turbocompressore, consentendo un controllo ottimale dello stesso in pi\u00f9 di una condizione di funzionamento. I vantaggi tecnici relativi alla variazione della geometria della palettatura sono:\nCome conseguenza della maggiore flessibilit\u00e0 di controllo, un turbocompressore a geometria variabile, controllato da una ECU opportunamente programmata, ha il pregio di ottenere la stessa contenuta inerzia alle basse portate di gas, tipica di turbine di piccole dimensioni (lume minimizzato), seppur mantenendo stessa portata massima di una turbina di maggiori dimensioni (lume massimizzato). Questa tecnologia consente di ridurre l'effetto \"turbo lag\" utilizzando una singola turbina, con possibili vantaggi in termini di costi di produzione e di ingombri nel vano motore, rispetto alle configurazioni multi-turbo.\nIl turbocompressore a geometria variabile \u00e8 tuttavia pi\u00f9 delicato rispetto ad un turbo tradizionale, per via dell'aggiunta di parti mobili allo statore. Per questo motivo, nel settore automobilistico di serie trova quasi esclusiva applicazione nei motori diesel (eccezione notevole \u00e8 rappresentata dalle Porsche 911 Turbo delle serie 997 e successive). I motori diesel infatti, lavorando in condizioni magre di miscela aria/combustibile (valore di lambda tipicamente compreso tra 1,3 e 5), presentano temperature alla turbina decisamente inferiori rispetto ai motori benzina equivalenti, le cui miscele sono sempre stechiometriche.\nSoluzioni indirette.\nUn'ulteriore soluzione possibile, sviluppata nella seconda met\u00e0 degli anni 80 in Formula 1 e utilizzata usualmente nelle gare di rally, \u00e8 l'adozione di una logica di controllo dell'iniezione chiamata \"misfiring system\" o \"bangbang\"\";\" questa logica permette, mediante un'opportuna modifica all'elettronica dell'auto, di inviare ai collettori di scarico una miscela di gas arricchita di benzina incombusta. Tale miscela, grazie alla presenza di idrocarburi incombusti ed ossigeno, detona al contatto con le zone pi\u00f9 calde delle tubature di scarico e causa un incremento della pressione a monte della turbina, accelerandone dunque la risposta.\nL'uso di questo sistema ha parecchie conseguenze negative, che ne rendono impossibile l'adozione nelle auto di produzione. Segue una lista di possibili controindicazioni:"}
{"id": "1359725", "revid": "124313883", "url": "https://it.wikipedia.org/wiki?curid=1359725", "title": "Orfeo 9", "text": "Orfeo 9 \u00e8 un'opera rock scritta e composta da Tito Schipa Jr. e messa in scena per la prima volta al Teatro Sistina di Roma, il 23 gennaio 1970.\n\u00c8 la prima opera rock italiana, ed \u00e8 una versione moderna del mito di Orfeo ed Euridice.\nNel 1973 l'opera divenne prima un doppio album e poi un film. Fra gli interpreti Penny Brown, Edoardo Nevola e gli ancora sconosciuti Loredana Bert\u00e8 e Renato Zero.\nLa direzione musicale fu curata da Bill Conti. Fra i musicisti dell'album Tullio De Piscopo alla batteria.\nNel 2015 \u00e8 uscito per la prima volta in dvd, autoprodotto dall'Associazione Culturale Tito Schipa. Nel cofanetto, composto di tre dvd, \u00e8 compresa una ricostruzione integrale dello spettacolo originale del 1970.\nNel 2005 Editrice Zona ha pubblicato il libro \"Orfeo 9, Il making\" che racconta storia, personaggi e aneddoti dell'opera.\nTrama.\nAtto I.\nTra le rovine di una chiesa sconsacrata su una collina (\"Invito\") vive un gruppo di giovani che si \u00e8 rifugiato dalla societ\u00e0 e dall'impurit\u00e0 della citt\u00e0 industriale. L'inizio dell'opera li vede ancora immersi nel sonno. Poi, lentamente, il risveglio, e con esso il desiderio del sole e della sua luce (\"L'Alba\"). Al primo raggio, per\u00f2, segue un violento acquazzone, che per\u00f2 non pu\u00f2 nulla contro le voci di chi il sole lo ha dentro (\"Vieni Sole\"). Fra questi giovani c'\u00e8 Orfeo. \u00c8 uno qualunque, n\u00e9 pi\u00f9 importante n\u00e9 pi\u00f9 intelligente degli altri. \u00c8 solo pi\u00f9 chiuso, pi\u00f9 solitario; se ne sta in disparte, e vede tutto intorno solo un riflesso di s\u00e9 (\"Il Risveglio Di Orfeo\"). Il suo unico incontro e momento di dialogo \u00e8 con il ragazzo del pane, giunto dalla citt\u00e0 dopo tre giorni a piedi (\"Pane Pane\"). Da lui Orfeo ascolta il racconto-sogno di una citt\u00e0 libera e deserta (\"La Citt\u00e0 Sognata\"). Ma la realt\u00e0 \u00e8 ben diversa, e la citt\u00e0 \u00e8 quella di sempre, e al vivandiere Orfeo racconta delle sue difficolt\u00e0 (\"La Ragazza Che Non Volta Il Viso\"). Ma un giorno compare Euridice, e per Orfeo \u00e8 un'autentica folgorazione, un'autentica visione della realt\u00e0, che lo risveglia dal torpore e dalla sua chiusura (\"Eccotela Qui\"). Il rito nuziale viene immediatamente celebrato (\"Dio\" / \"Senti Orfeo\"), ma durante la cerimonia si fa avanti un oscuro individuo, che quasi ipnotizza Orfeo e lo convince che si pu\u00f2 essere ancora pi\u00f9 felici, e lo rende vittima di un'atroce truffa; in pratica gli ri-vende quello che lui gi\u00e0 aveva (Euridice), con in pi\u00f9 la convinzione che sia stato lui stesso a venderglielo (\"Venditore Di Felicit\u00e0\"). Euridice \u00e8 ormai perduta, e Orfeo cade nella disperazione (\"Senti Orfeo - Ripresa\").\nAtto II.\nOrfeo decide, quindi, di lasciare la chiesa (\"Ciao\") e mettersi alla sua ricerca (\"Per La Strada\"). Fa vari incontri, ma ogni volta cade nell'errore di paragonare tutto all'immagine di Euridice e non comprendere cosa gli viene offerto. Rifiuta l'amore di una coppia di autostoppisti (\"La Coppia\" / \"Seguici\") che di amore dicono di averne tanto da poterlo dividere anche in tre; rifiuta l'alternativa esoterica di una chiromante illuminata (\"La Chiromante\"), e persino il rifugio nella citt\u00e0 sognata del vivandiere (\"Tema Delle Stelle\" / \"La Bomba A\"). L'alba lo coglie alla periferia della citt\u00e0 infernale (\"Da Te Per Te\"), e la sua ricerca in quei gironi disperati ha un'ossessiva risposta, sempre uguale; NO, nessuno ha visto Euridice (\"La Citt\u00e0 Fatta A Inferno\"). Le note di un semplice blues, che risuona fra le ciminiere raccontando la favola di un giovane che ha perso la sua bella per essersi voltato indietro invece di fidarsi di lei (\"Una Vecchia Favola\"), sembrano risvegliare Orfeo, che si ritrova adesso vicinissimo ad Euridice. Ma Orfeo ha gli occhi troppo offuscati, e non la riconosce (\"Ritorno Ad Un Sogno\"). \u00c8 ormai perduta per sempre (\"Eccoti Alla Fine\")\nNumeri musicali.\nAtto primo\nAtto secondo\nMusicisti.\nVersione teatrale del 1970:\nVersione album del 1972:"}
{"id": "1359726", "revid": "253269", "url": "https://it.wikipedia.org/wiki?curid=1359726", "title": "Rebecca Gayheart", "text": "Biografia.\nRebecca Gayheart \u00e8 nata nel Kentucky da genitori di origini irlandesi, italiane e tedesche. Dopo gli studi, entra nel mondo dello spettacolo partecipando ad una serie di spot pubblicitari. Debutta nel 1992 nella soap opera \"Quando si ama\", in seguito interpreta Bess Martin nella serie tv \"Progetto Eden\" e Toni Marchette in \"Beverly Hills 90210\". Negli anni seguenti partecipa a vari film horror, come \"Urban Legend\", \"Scream 2\", \"Amiche cattive\" e \"Dal tramonto all'alba 3 - La figlia del boia\". Nel 2001 partecipa alla commedia \"Harvard Man\". Nel 2002 doveva interpretare Inara Serra nella serie \"Firefly\", ma il ruolo and\u00f2 a Morena Baccarin. Negli anni successivi i suoi lavori si riducono a piccole apparizioni in serie tv come \"Le cose che amo di te\", \"Dead Like Me\", \"Nip/Tuck\" e \"Ugly Betty\". Nel 2006 ha interpretato un ruolo di prim'ordine nel telefilm \"Vanished\", vestendo i panni della reporter Judy Nash.\nVita privata.\nDopo una relazione con il regista Brett Ratner e un breve fidanzamento con l'attore italiano Marco Leonardi, dall'ottobre del 2004 al 2018 \u00e8 stata sposata con l'attore Eric Dane. Il 3 marzo 2010 ha dato alla luce la loro primogenita, Billie Beatrice, e l'8 luglio 2011 ha annunciato di essere nuovamente incinta. La seconda figlia, Georgia Geraldine, \u00e8 nata il 28 dicembre 2011.\nIl 13 giugno 2001 l'attrice ha investito un bambino di 9 anni, Jorge Cruz Jr., uccidendolo sul colpo mentre attraversava una strada di Los Angeles. Per questo fatto, la Gayheart fu condannata a tre anni con la sospensione di un anno della patente, a 750 ore di servizio in comunit\u00e0 e al pagamento di una multa di 2800 dollari, oltre al dover prendere parte a spot di pubblica utilit\u00e0 contro la pirateria stradale."}
{"id": "1359727", "revid": "1013865", "url": "https://it.wikipedia.org/wiki?curid=1359727", "title": "Comune di Halsn\u00e6s", "text": "Halsn\u00e6s (fino al 1\u00ba gennaio 2008 \"Frederiksv\u00e6rk-Hundested\") \u00e8 un comune danese situato nella regione di Hovedstaden.\nIl comune \u00e8 stato costituito in seguito alla riforma amministrativa del 1\u00ba gennaio 2007 accorpando i precedenti comuni di Frederiksv\u00e6rk e Hundested. Fra gli altri centri abitati si trova il villaggio di Liseleje."}
{"id": "1359731", "revid": "599013", "url": "https://it.wikipedia.org/wiki?curid=1359731", "title": "Giulia Serviana Paolina", "text": "Giulia fu l'unica figlia del politico romano di origine iberica Lucio Giulio Urso Serviano e di Elia Domizia Paolina; il suo zio materno era l'imperatore Adriano ed era imparentata anche con l'imperatrice Vibia Sabina. Nacque durante il regno di Traiano (98-117), suo cugino di terzo grado.\nPrima della morte di Traiano, i genitori di Giulia la diedero in sposa ad un romano iberico, Gneo Pedanio Fusco Salinatore, di rango consolare: il senatore romano Plinio il Giovane invi\u00f2 una lettera ai genitori degli sposi per felicitarsi del matrimonio. Nel 118 Paolina ebbe un figlio, omonimo del padre.\nMor\u00ec prima del 136, assieme al marito."}
{"id": "1359733", "revid": "3082", "url": "https://it.wikipedia.org/wiki?curid=1359733", "title": "Giulia Serviana Paulina", "text": ""}
{"id": "1359736", "revid": "1684799", "url": "https://it.wikipedia.org/wiki?curid=1359736", "title": "Paolina", "text": ""}
{"id": "1359742", "revid": "120373219", "url": "https://it.wikipedia.org/wiki?curid=1359742", "title": "Carrello appendice", "text": "Il carrello appendice appartiene a una delle sub-categorie dei rimorchi leggeri O1. Questi si dividono infatti in due categorie: i rimorchi di categoria O1, con massa complessiva a pieno carico fino a 750 kg e i rimorchi di categoria O2, con massa complessiva a pieno carico oltre i 750 kg e fino a 3500 kg. Quelli con massa complessiva a pieno carico oltre i 3500 kg sono definiti rimorchi pesanti. \nI rimorchi leggeri O1 e O2 hanno a loro volta delle sub-categorie. Esse sono:\nL'art. 205 del Regolamento del Codice della Strada fissa le dimensioni e le masse massime ammissibili dei carrelli appendice in relazione alla massa a vuoto dell'autoveicolo trattore:\n- per autoveicolo (carrello leggero categoria O1):\n- per autoveicolo trattore di massa a vuoto non superiore a 1000 kg: 2 m di lunghezza, compresi gli organi di traino; 1,20 m di larghezza; 300 kg di massa complessiva a pieno carico;\n- per autoveicolo trattore di massa a vuoto superiore a 1000 kg: 2,50 m di lunghezza, compresi gli organi di traino; 1,50 m di larghezza; 600 kg di massa complessiva a pieno carico;\n- per autobus (carrello leggero categoria O2):\n- per i soli autobus di massa a vuoto superiore a 2500 kg: 4,10 m di lunghezza, compresi gli organi di traino; 1,80 m di larghezza; 2000 kg di massa complessiva a pieno carico.\nI carrelli appendice per autoveicoli, pur appartenendo ai carrelli leggeri di categoria O1, non possono raggiungere la massa complessiva a pieno carico ammessa per tale categoria O1 (750 kg), ma si fermano a 600 kg e solo se l'autoveicolo trattore ha una massa a vuoto superiore a 1000 kg. Anche nel caso dei carrelli appendice per autobus, essi non possono raggiungere la massa complessiva a pieno carico ammessa per la categoria O2 (3500 kg) ma si fermano a 2000 kg. Un'altra limitazione \u00e8 data dalla larghezza del carrello appendice che non deve superare quella dell'autoveicolo trattore, e dall'altezza massima che non deve essere superiore a 2,50 m. Anche se dal 20/02/2013 la targa del carrello appendice non \u00e8 pi\u00f9 abbinata al veicolo trainante, i suoi dati devono essere comunque riportati sulla carta di circolazione del veicolo trainante stesso a seguito di un collaudo presso la Motorizzazione Civile, quindi pu\u00f2 essere trainato solo da quel veicolo. Nulla vieta invece che a un veicolo trainante possa avere agganciato in alternativa pi\u00f9 di un carrello appendice. In sede di revisione periodica il veicolo trainante dovr\u00e0 presentarsi con il carrello (se il veicolo trainante avesse abbinati pi\u00f9 carrelli, questi devono essere tutti revisionati).\nLimiti di velocit\u00e0.\nMentre il traino di un rimorchio classifica il complesso di veicoli come autotreno - sia nel caso in cui il rimorchio sia trainato da un'autovettura (patente richiesta: di categoria B se il rimorchio non supera i 750 kg di massa a pieno carico o li supera ma la massa a pieno carico del complesso di veicoli non supera le 3,5 tonnellate, di categoria B+E se la massa a pieno carico del rimorchio sommata a quella dell'autoveicolo trainante supera le 3,5 t), sia nel caso in cui il rimorchio sia trainato da un autocarro (patente richiesta: di categoria C+E) - e di conseguenza implica al complesso di veicoli, ovvero all'autotreno suindicato, i limiti di 70 km/h sulle strade extraurbane principali e secondarie e di 80 km/h sulle autostrade, il carrello appendice non comporta un abbassamento dei limiti di velocit\u00e0 in quanto \u00e8 parte integrante del veicolo che lo traina, poich\u00e9 ne rientra nei limiti di sagoma. Con l'introduzione della B96 \u00e8 possibile guidare complessi di veicoli (motrice + rimorchio) che, pur superando le 3,5 t, rientrano nelle 4,25 t (senza necessariamente far ricorso alla B+E)."}
{"id": "1359745", "revid": "200737", "url": "https://it.wikipedia.org/wiki?curid=1359745", "title": "Stampa d'arte", "text": ""}
{"id": "1359748", "revid": "1505830", "url": "https://it.wikipedia.org/wiki?curid=1359748", "title": "Gewiss", "text": "Gewiss S.p.A. \u00e8 una societ\u00e0 italiana del settore elettrotecnico che opera nella produzione di soluzioni e prodotti per la domotica, l'energia e l'illuminotecnica per i settori residenziale, terziario e industriale. L'azienda dispone di 6 stabilimenti produttivi (3 in Italia, 1 in Germania, 1 in Portogallo, 1 in Francia), 15 societ\u00e0 commerciali/service (Italia, Regno Unito, Francia, Germania, Polonia, Spagna, Turchia, Belgio, Romania, Ungheria, Svizzera, Cile, Emirati Arabi e Cina) e un polo logistico centralizzato in Italia (Calcinate, BG).\nLa storia.\nViene fondata nel 1970 dal Cavaliere del Lavoro Domenico Bosatelli, introducendo l'uso del tecnopolimero nell'impiantistica elettrica, che porta ad una maggiore sicurezza, funzionalit\u00e0, facilit\u00e0 installativa e resa estetica.\nNel primo decennio viene inaugurato lo stabilimento di Cenate Sopra, in provincia di Bergamo, che negli anni raggiunger\u00e0 i di superficie. Nel 1975 la societ\u00e0 vive il passaggio da ditta individuale a Societ\u00e0 per azioni.\nNegli anni ottanta l'offerta GEWISS si sviluppa come soluzione globale d'impianto in ambito civile, terziario ed industriale, con un ampliamento del catalogo fino a prodotti. Con il lancio sul mercato della serie civile viene introdotto il colore e lo stile architettonico nel punto-luce che, da elemento tecnico, diventa complemento d'arredo. Nel 1988 GEWISS viene quotata alla Borsa Valori di Milano.\nGli anni novanta si aprono con l'inaugurazione del polo tecnologico e produttivo di Cenate Sotto (Bergamo); nel corso del decennio ha inizio il processo di internazionalizzazione dell'azienda. L'apertura di nuove filiali e l'acquisizione di societ\u00e0 europee del settore elettrotecnico (Nowaplast, Schupa, Merz e Mavil) porta alla costituzione del Gruppo GEWISS.\nDall'inizio del 2000 \u00e8 operativo il Polo Logistico - Tecnologico di Calcinate (Bergamo) che, situato in una posizione strategica, consente la copertura di tutto il centro-Europa entro un raggio di : di magazzino informatizzato per garantire la disponibilit\u00e0 dei prodotti presso i distributori di materiale elettrico. Nel corso del decennio viene introdotta una nuova linea produttiva per gli interruttori automatici compatti e viene presentato il sistema domotico internazionale Chorus per la Home &amp; Building Automation.\nDal 29 luglio 2011, a conclusione dell'OPA lanciata dalla societ\u00e0 controllante UNIFIND SPA (per conto di POLIFIN SPA e di Domenico Bosatelli), Borsa Italiana ha disposto la revoca delle azioni ordinarie di GEWISS SPA, dalla quotazione presso il Mercato Telematico Azionario di Borsa Italiana.\nDal 25 maggio 2019 Gewiss ha intrapreso un contratto di sponsorizzazione con l'Atalanta che comporter\u00e0 la rinominazione dello Stadio Atleti Azzurri d'Italia in Gewiss Stadium.\nNel novembre 2020 Domenico Bosatelli, lascia sulla soglia dei 90 anni la guida del gruppo al figlio Fabio, gi\u00e0 da tempo in azienda. Da pi\u00f9 di un anno la carica di amministratore delegato \u00e8 affidata a un manager esterno, Paolo Cervini. \nProdotti e divisioni di business.\nLa struttura industriale del gruppo \u00e8 costituita da tre divisioni: Domotica, Energia (Din, Bloc e Box) e illuminazione.\nI sistemi domotici consentono la gestione intelligente degli edifici integrando fra loro funzioni di sicurezza, comfort, risparmio energetico, comunicazione ed estetica.\nL'offerta di sistemi di protezione, connessione e distribuzione di energia e servizi rappresenta il cuore dell'offerta storica di GEWISS.\nLe soluzioni illuminotecniche sono destinate ad applicazioni che vanno dall'industria all'arredo urbano, dal decorativo per interni ed esterni all'illuminazione di emergenza. L'offerta illuminotecnica si completa con l'ingresso di dispositivi che adottano tecnologia LED.\nConsiglio d'amministrazione.\nConsiglio d'amministrazione nominato nel 2020.\nDati economici e finanziari.\nDal bilancio consolidato del gruppo Gewiss al 31 dicembre 2010, il fatturato consolidato nel 2010 si attesta a 322,10 milioni di euro, con un capitale investito consolidato di circa 169,13 milioni di euro, con un patrimonio netto di circa 305,35 milioni di euro, ed un utile netto consolidato di circa 25,11 milioni di euro.\nPer quanto riguarda la sola capogruppo, il capitale investito ammonta a circa 160,60 milioni di euro, con un patrimonio netto di circa 293,31 milioni di euro, un fatturato di circa 294,95 milioni di euro ed un utile netto di circa 23,95 milioni di euro.\nAl 31 dicembre 2010 il gruppo Gewiss occupa dipendenti, di cui in organico alla capogruppo."}
{"id": "1359750", "revid": "78273", "url": "https://it.wikipedia.org/wiki?curid=1359750", "title": "Bar Kokhba", "text": ""}
{"id": "1359755", "revid": "1318658", "url": "https://it.wikipedia.org/wiki?curid=1359755", "title": "Reggimenti di fanteria dell'Esercito Italiano", "text": "Elenco parziale dei reggimenti dell'Arma di fanteria dell'Esercito italiano. In alcuni casi sono citati anche dei battaglioni perch\u00e9 nell'Esercito Italiano, per determinati periodi, il livello reggimentale \u00e8 stato frequentemente declassato a livello di battaglione, mantenendosi comunque autonomo e conservando motto, numero e tradizioni del reggimento originale. Recentemente molti di questi battaglioni sono stati riportati a livello di reggimento, pur essendo composti da un solo battaglione ed un reparto comando e servizi. Alcuni battaglioni, pur non essendo mai stati elevati a livello reggimentale, hanno per\u00f2 avuto tutte le caratteristiche dei reggimenti, tra cui la bandiera di guerra, lo stemma e il motto; queste particolari unit\u00e0 sono state inserite nella voce.\nI codici impiegati sono i seguenti:\nL'abbreviazione e la denominazione in grassetto indicano che l'unit\u00e0 \u00e8 ancora in vita. Tra parentesi tonde sono riportati il tipo, le date di costituzione e scioglimento delle unit\u00e0; se alla fine \u00e8 indicata una localit\u00e0 ma non una data, il reggimento \u00e8 ancora in vita e stanziato nella localit\u00e0. Tra parentesi quadre sono riportate le battaglie pi\u00f9 importanti.\nGranatieri.\nI granatieri italiani sono nati, al pari di altri stati europei, come compagnie speciali dei reggimenti di linea, equipaggiate con granate. Per riuscire a lanciare le granate a grande distanza, nelle unit\u00e0 dei granatieri si reclutavano dei soldati particolarmente alti e robusti. Quando le granate divennero un equipaggiamento generico della fanteria, i granatieri persero il loro speciale ruolo. In molti eserciti le compagnie di granatieri, a causa dell'imponenza dei loro soldati, si riunirono in reggimenti di granatieri della guardia, che di regola avevano incarichi speciali presso i monarchi e venivano considerati una \u00e9lite (nel 1942 i reggimenti di fanteria della Germania nazista vennero rinominati generalmente reggimenti di granatieri). Dopo il 1815, in Italia i granatieri confluirono nel vecchio \"reggimento della guardia\" piemontese (1659) che oggi \u00e8 parte della brigata dei Granatieri di Sardegna. Le altre brigate di granatieri costituitesi durante l'unit\u00e0 d'Italia furono presto trasferite nella fanteria di linea.\nFanteria di linea.\nReggimenti costituiti tra il 1619 e la Prima guerra d'Indipendenza (1848).\nFino al 1919 due reggimenti di fanteria formavano una brigata. I reggimenti erano numerati consecutivamente, mentre le brigate venivano contraddistinte unicamente da nomi. Nel 1919, quando le brigate furono sciolte e i reggimenti sottoposti al diretto controllo delle divisioni, i reggimenti aggiunsero ai numeri utilizzati fino a quel momento anche il nome della brigata alla quale erano appartenuti. Successivamente, la riforma dell'esercito del 1939 cre\u00f2 la divisione binaria, costituita da due soli reggimenti di fanteria. Queste divisioni assunsero sia il nome delle brigate sciolte nel 1919, sia i reggimenti appartenuti a tali brigate. Cos\u00ec, nella seguente lista dei reggimenti di linea, i nomi reggimentali indicano le brigate e le divisioni alle quali i reggimenti appartenevano fino al 1919 e dal 1939 al 1943. Due nomi reggimentali puntano su unit\u00e0 superiori i quali nomi sono stati cambiati (normalmente negli anni 1939-43). Dal 1975 al 1991 i reggimenti ancora in vita operarono come battaglioni e dal 1991 nuovamente come reggimenti, ma con la forza di un battaglione.\nReggimenti costituiti durante la Prima guerra mondiale (1915-1918).\nI seguenti reggimenti sono sorti grazie alla mobilitazione generale. Nella maggior parte dei casi i reggimenti sciolti nel 1917 sono quelli distrutti nel corso della dodicesima battaglia dell'Isonzo. Tutti gli altri reggimenti sono stati sciolti nel 1919 e nel 1920, con l'eccezione di quelli decorati di Medaglia d'oro al valor militare (\"Sassari\", \"Liguria\", \"Arezzo\", Avellino\"). Se tra parentesi tonda \u00e8 riportato un anno successivo, il reggimento sciolto nel 1919 \u00e8 stato nuovamente costituito.\nBersaglieri.\nFino al 1883 vennero costituiti 12 reggimenti di Bersaglieri con i battaglioni gi\u00e0 esistenti dal 1848 e subordinati direttamente ai corpi d'armata come truppe a disposizione. Nella prima guerra mondiale il numero dei reggimenti di bersaglieri aument\u00f2 a 21, parte dei quali inquadrati nelle brigate bersaglieri. Nella seconda guerra mondiale i bersaglieri furono inquadrati nelle divisioni celeri, in quelle motorizzate e in quelle corazzate, oltre a contribuire, ove necessario, alla costituzione dei Nuclei celeri di corpo d'armata. Anche dopo il 1945 i bersaglieri hanno continuato a costituire di norma la componente di fanteria nelle divisioni corazzate e poi nelle brigate corazzate. Dal 1975 al 1991, nel quadro della riorganizzazione dell'Esercito Italiano a seguito dell'abolizione del livello reggimentale, le tradizioni dei Reggimenti bersaglieri sono state assunte da battaglioni autonomi; oggi i Bersaglieri sono nuovamente inquadrati come reggimenti, sia pur della forza di un singolo battaglione. Fin dal 1836 hanno mantenuto il loro caratteristico Passo di Corsa (180 passi al minuto con lunghezza di un metro l'uno).\nPrima guerra d'indipendenza; 1859, Lombardia; 1860-1862, Marche, Umbria, Italia meridionale; 1866, Veneto; 1870, Unit\u00e0 d'Italia]\nAlpini.\nI reggimenti degli Alpini nacquero durante la prima guerra mondiale, per trasformazione dei preesistenti Gruppi alpini. Dopo una lunga fase di assestamento nella definizione dei nominativi, i battaglioni \"regolari\" avevano a quel punto assunto il nome della localit\u00e0 principale della zona di reclutamento del reggimento. Sempre nel corso della prima guerra mondiale vennero mobilitati dai reggimenti numerosi battaglioni costituiti da personale della Milizia territoriale (i battaglioni \"Valle\", che prendevano il nome dalla valle in cui erano reclutati) e della Milizia mobile (i battaglioni \"Monte\", che prendevano il nome dalla principale montagna all'estremit\u00e0 della valle in cui erano reclutati). Dal 1975 al 1991, nel quadro della riorganizzazione dell'Esercito Italiano a seguito dell'abolizione del livello reggimentale, le tradizioni dei Reggimenti alpini sono state assunte da battaglioni autonomi; oggi gli Alpini sono nuovamente inquadrati come reggimenti, sia pur della forza di un singolo battaglione. Tra parentesi quadra i (precedenti) nomi dei battaglioni.\nI primi nove reggimenti stazionati da ovest verso est costituiscono il nocciolo storico degli alpini. Il 10\u00ba Reggimento fu la denominazione assunta dall'Associazione Nazionale Alpini tra il 1939 ed il 1945. I reggimenti 11\u00b0 e 12\u00b0 furono costituiti in occasione della guerra coloniale italiana nell'Africa orientale. I reggimenti formati temporaneamente negli anni Novanta del secolo scorso (fino al 18\u00b0) erano in parte formazioni di addestramento.\nFanteria carrista.\nLe origini delle truppe corazzate italiane risalgono ad un'unit\u00e0 di ricerca e addestramento costituita nel settembre 1918 a Verona, che disponeva di pochi carri armati dei tipi Schneider CA1, Renault FT e Fiat 2000. A settembre del 1918 venne costituita a Torino una prima compagnia che nel 1920 fu spostata a Roma insieme con l'unit\u00e0 di addestramento e l\u00ec (Forte Tiburtino) trasformata in battaglione. Il 1\u00ba ottobre 1927 nacque un primo reggimento corazzato (5 battaglioni di cui 3 nell'Italia del nord-est, equipaggiati con Fiat 3000), che nel 1931 venne trasferito a Bologna. Nel 1936 da questo reggimento (non numerato) nacquero i primi quattro reggimenti (1-4). Nel 1937 si costituirono le due brigate corazzate \"Centauro\" e \"Ariete\" che nel 1939 furono trasformate in divisioni corazzate. Dal 1975 al 1991, nel quadro della riorganizzazione dell'Esercito Italiano, a seguito dell'abolizione del livello reggimentale, le tradizioni dei reggimenti di fanteria carrista sono state assunte da battaglioni autonomi; successivamente i reparti carristi furono nuovamente inquadrati come reggimenti, sia pur della forza di un singolo battaglione. Dal 1999 la specialit\u00e0 \u00e8 entrata a far parte dell'Arma di Cavalleria.\nParacadutisti.\nQuesti reggimenti erano inquadrati nelle divisioni di paracadutisti \"Folgore\" (185\u00aa) e \"Nembo\" (184\u00aa). I reggimenti ancora attivi sono oggi riuniti nella Brigata Paracadutisti Folgore. Dal 1975 al 1992, nel quadro della riorganizzazione dell'Esercito Italiano, a seguito dell'abolizione del livello reggimentale, le tradizioni dei reggimenti paracadutisti sono state assunte da battaglioni autonomi; oggi i paracadutisti sono nuovamente inquadrati come reggimenti, sia pur della forza di un singolo battaglione.\nLagunari.\nI Lagunari vennero costituiti a Venezia il 15 gennaio 1951 a difesa del fianco sud, ricco di lagune, del V Corpo d'Armata, stazionato nell'Italia del nord-est, come unit\u00e0 interforze: il \"Settore Forze Lagunari\" comprendeva personale dell'Esercito (Battaglioni \"Piave\" e \"Marghera\" e compagnia mezzi anfibi) e della Marina Militare (Battaglione \"San Marco\") fino al 1\u00ba luglio 1957, quando perse ogni componente della Marina Militare che venne rimpiazzata dal Battaglione \"Isonzo\". Il 1\u00ba settembre 1957, il settore, pur conservando gli stessi compiti operativi, muta organico assumendo la denominazione di \"Raggruppamento Lagunare\". Il 25 ottobre 1964 venne costituito il Reggimento Lagunari \"Serenissima\" composto da Comando Reggimento, Compagnia Reggimentale, Compagnia Trasmissioni, Compagnia Trasporti Anfibi, tre battaglioni anfibi \"Marghera\", \"Piave\" e \"Isonzo\", e infine il XXII Battaglione carri \"Serenissima\". Il 1\u00ba settembre 1975, a seguito di provvedimenti conseguenti alla ristrutturazione dell'Esercito Italiano il battaglione \"Marghera\" fu sciolto e il 20 ottobre anche il Reggimento Lagunari si sciolse per costituire il \"Comando Lagunari Truppe Anfibie\", articolato su compagnia comando Lagunari \"Truppe Anfibie\", Battaglione anfibio \"Sile\", costituitosi per la trasformazione della Compagnia trasporti, mentre il Battaglione \"Piave\", assunto l'organico di battaglione meccanizzato, diede vita al 1\u00ba Battaglione Lagunari \"Serenissima\" che eredit\u00f2 la Bandiera di Guerra del Reggimento. Il Battaglione \"Isonzo\" assunse a sua volta l'organico di battaglione meccanizzato cambiando la sua denominazione in 41\u00ba Battaglione meccanizzato \"Modena\" e venne inquadrato nella neo costituita Brigata meccanizzata \"Gorizia\" nella quale conflu\u00ec anche il XXII Battaglione carri ridenominato 22\u00ba Battaglione carri \"M.O. Piccinini\" riconfigurato da battaglione lagunare\u2013carrista a battaglione prettamente carrista. Il 25 giugno 1984 venne sancito il riconoscimento della Specialit\u00e0 \"Lagunari\". Nel 1992, sempre nell'ambito di provvedimenti ordinativi riguardanti la riorganizzazione dell'Esercito, vennero soppressi il Battaglione Lagunari \"Serenissima\", il Battaglione mezzi anfibi \"Sile\" e ricostituito il Reggimento Lagunari \"Serenissima\" articolato su: Comando di Reggimento e Compagnia Comando e Servizi, I Battaglione lagunari su tre Compagnie fucilieri e una Compagnia mortai pesanti, Compagnia mezzi nautici, mentre il 22\u00ba Battaglione carri \"M.O. Piccinini\", erede del XXII Battaglione carri \"Serenissima\", diede vita al 2\u00ba reggimento carri."}
{"id": "1359756", "revid": "322321", "url": "https://it.wikipedia.org/wiki?curid=1359756", "title": "John Baptist Odama", "text": "Biografia.\nNato a Riki-Oluku nel 1947, \u00e8 ordinato sacerdote il 14 dicembre 1974 dal vescovo Angelo Tarantino. \u00c8 poi consacrato primo vescovo di Nebbi dal cardinale Emmanuel Wamala il 26 maggio 1996.\nIl 2 gennaio 1999 \u00e8 promosso primo arcivescovo metropolita di Gulu.\nImpegno sociale.\n\u00c8 impegnato nei colloqui di pace a favore della popolazione Acholi, dal 1986 vittima della guerra civile e delle scorribande del Lord's Resistance Army.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1359758", "revid": "34971", "url": "https://it.wikipedia.org/wiki?curid=1359758", "title": "Alsamixer", "text": "alsamixer \u00e8 il mixer di default del sistema sonoro Advanced Linux Sound Architecture (ALSA). Viene utilizzato per configurare le impostazioni delle schede sonore e regolarne il volume. \u00c8 dotato di un'interfaccia utente basata su ncurses e non richiede l'X Window System. Sono supportate schede sonore multiple.\nModalit\u00e0 di visualizzazione del mixer.\nNell'angolo in alto a sinistra di alsamixer vengono mostrate alcune informazioni di base: la denominazione della scheda, quella del chip del mixer, la modalit\u00e0 di visualizzazione attuale e il controllo del mixer attualmente selezionato. Quando un controllo \u00e8 disattivato, viene mostrata la dicitura [Off] accanto al suo nome.\nLe barre del volume sono poste sotto l'area di informazioni basilari. \u00c8 possibile far scorrere la schermata verso destra e verso sinistra quando tutti i controlli non possono essere rappresentati in un'unica schermata. Il nome di ogni controllo viene mostrato al di sotto delle barre del volume. Il controllo attualmente selezionato viene disegnato in rosso e/o in grassetto.\nOgni controllo del mixer in grado di incidere sul volume reca un riquadro colorato in misura direttamente proporzionale al vuole attuale. Le percentuali relative al volume sono mostrate sotto la barra del volume per i canali destro e sinistro. Per un controller mono viene mostrato un unico valore.\nQuando un controllo del mixer \u00e8 disabilitato, una M (muto) compare sotto la barra del volume. Quando \u00e8 attivo, appare una O verde. \u00c8 possibile abilitare/disabilitare quel controllo premendo il tasto m.\nQuando un controllo del mixer ha capacit\u00e0 di registrazione, sotto la barra del volume compare una dicitura che lo attesta. Quando la registrazione \u00e8 disabilitata, viene mostrato una sequenza di trattini (------). Viene, invece, mostrata la scritta CAPTUR in rosso quando la registrazione \u00e8 attiva. Inoltre, lettere L ed R compaiono sulla parte sinistra e destra del controllo per indicare che i canali sinistro e/o destro sono abilitati.\nAlcuni controlli possiedono una lista di valori possibili, e non mostrano riquadri, ma soltanto delle stringhe che indicano il loro valore corrente. \u00c8 possibile cambiare detto valore attraverso i tasti cursore su/gi\u00f9.\nModalit\u00e0 di visualizzazione globale.\nalsamixer possiede tre modalit\u00e0 di visualizzazione globale: riproduzione, registrazione e completa. Nella modalit\u00e0 di riproduzione, solo i controlli ad essa connessi sono mostrati. Analogamente, i controlli di registrazione sono i soli ad essere mostrati se \u00e8 attiva l'omonima visualizzazione. Come detto, la modalit\u00e0 di visualizzazione attiva viene segnalata in alto a sinistra.\nLa modalit\u00e0 predefinita \u00e8 quella di riproduzione, a meno che non venga specificato il parametro -V. \nLa modalit\u00e0 di visualizzazione pu\u00f2 essere anche cambiata in maniera interattiva.\nComandi da tastiera.\nalsamixer recepisce i seguenti comandi da tastiera per controllare la scheda audio. I comandi possono essere impartiti indistintamente in maiuscolo od in minuscolo. \u00c8 possibile avere un loro riepilogo premendo il tasto h.\nControlli generali.\nI tasti di direzione Sinistra e Destra vengono utilizzati per selezionare il canale (o la periferica). \u00c8 possibile usare anche n (\"next\", prossima) e p (\"previous\", precedente).\nI tasti di direzione Su e Gi\u00f9 gestiscono il volume per la periferica attuale. \u00c8 possibile usare anche i tasti + e - per lo stesso scopo. Vengono modificati sia il canale destro, sia quello sinistro. Per controllare indipendentemente i canali, si veda pi\u00f9 in basso.\nI tasti B e = correggono il bilanciamento del volume sui canali destro e sinistro correnti.\nM attiva o disattiva il muto per il canale sinistro e destro attuale. Se l'hardware lo supporta, \u00e8 possibile azzerare il volume ai due canali in maniera indipendente premendo , (o &lt;) e . (o &gt;) rispettivamente.\nLa barra spaziatrice abilita la registrazione per il canale attuale. Se un altro canale ha la funzione di registrazione attiva, essa non lo sar\u00e0 pi\u00f9. Il comando funziona solo con canali di input validi.\nL ridisegna lo schermo.\nControlli della modalit\u00e0 di visualizzazione.\nI tasti funzione vengono usate per cambiare la modalit\u00e0 di visualizzazione. \u00c8 possibile passare alla modalit\u00e0 guida e a quella di informazioni dal filesystem proc rispettivamente con i tasti F1 ed F2. Sui terminali che non supportano l'utilizzo di tasti funzione (come GNOME Terminal). \u00e8 possibile usare, in alternativa, i tasti ? e /.\nI tasti F3, F4 ed F5 sono utilizzati per passare alla modalit\u00e0 riproduzione, registrazione e completa, rispettivamente. Il tasto TAB attiva ciclicamente tutte le modalit\u00e0 disponibili.\nCambiamenti rapidi del volume.\nPageUp aumenta il volume di 5.PageDown abbassa il volume di 5.End imposta il volume a 0.\n\u00c8 possibile controllare separatamente i livelli sinistro e destro del canale corrente in maniera indipendente, come segue:\n[Q | W | E ] -- aumenta [ sinistra | entrambi | destra ][Z | X | C ] -- diminuisci [ sinistra | entrambi | destra ]\nSe il canale del mixer selezionato non \u00e8 stereo, la pressione del tasto Su avr\u00e0 lo stesso effetto di W, e il tasto Gi\u00f9 si comporter\u00e0 in maniera analoga al tasto X.\nI numeri da 0 a 9 servono a cambiare velocemente il valore assoluto, su base percentuale.\nUscita.\nL'uscita dal programma avviene premendo ALT+Q o ESC. Si noti che su alcuni terminali potrebbe essere necessario premere ESC due volte, dal momento che viene considerato un tasto speciale."}
{"id": "1359759", "revid": "399", "url": "https://it.wikipedia.org/wiki?curid=1359759", "title": "Hu\u00e1nuco (citt\u00e0)", "text": "Hu\u00e1nuco \u00e8 una citt\u00e0 nella zona centrale del Per\u00f9.\nSituata ad un'altezza di circa 1900 m s.l.m., con una popolazione di circa 75.000 abitanti, \u00e8 il capoluogo della regione di Hu\u00e1nuco e della provincia omonima. \u00c8 sede della diocesi di Hu\u00e1nuco, istituita da Pio IX nel 1865.\nStoria.\n\"La muy noble y leal ciudad de los Caballeros del Le\u00f3n de Hu\u00e1nuco\" fu fondata dal \"conquistador\" spagnolo G\u00f3mez de Alvarado nel 1539, nella citt\u00e0 Inca di Yarowilca. Nel 1541, la citt\u00e0 fu spostata ove si trova attualmente. \u00c8 attraversata dal Rio Huallaga ed \u00e8 servita dall'aeroporto Alf. FAP David Figueroa F.\nLa citt\u00e0 gode di un clima estremamente mite e piacevolmente ventilato, tanto da essere nota come \"la citt\u00e0 dall'eterna primavera\".\nA circa 5\u00a0km di distanza dalla citt\u00e0 si trovano le rovine di Kotosh, famose per il tempio de \"Las Manos Cruzadas\", cos\u00ec denominato per la raffigurazione di una coppia di mani incrociate, in argilla, attualmente ospitate al \"Museo Nacional de Arqueolog\u00eda y de Historia\" di Pueblo Libre, a Lima. I primi insediamenti a Kotosh risalgono al 2000 a.C. In particolare, il periodo cosiddetto Kotosh-Mito si sviluppa dal 2000 al 1500 a.C.; il tempio de \"Las Manos Cruzadas\" appartiene a quella fase.\nUna tipica manifestazione folkloristica \u00e8 la \"danza de los negritos\", ricca di significati simbolici, che risale all'epoca in cui gli schiavi neri lavoravano nelle \"haciendas\" e miniere della zona.\nLa citt\u00e0 \u00e8 collegata a Lima, distante circa 400\u00a0km, dalla Carretera Central, una strada che raggiunge i 4818\u00a0m di altezza nel suo punto pi\u00f9 alto (Abra Anticona, detto anche \"Ticlio\"), dove corre parallela alla ferrovia, e da un tratto della Carretera Longitudinal de la Sierra, . La strada attraversa l'altopiano di Junin, costeggiando il lago omonimo, e la citt\u00e0 mineraria di La Oroya. Oltre Hu\u00e1nuco, attraversando il tunnel del Carpish, dopo circa 120\u00a0km si raggiunge Tingo Mar\u00eda, citt\u00e0 di ingresso alla selva amazzonica.\nBibliografia.\nSeiichi Izumi e Toshihiko Sono: \"Andes 2. Excavations at Kotosh, Peru\", Kadokawa Publishing Company, Tokio, 1963."}
{"id": "1359761", "revid": "339392", "url": "https://it.wikipedia.org/wiki?curid=1359761", "title": "Yerebatan Sarayi", "text": ""}
{"id": "1359763", "revid": "767487", "url": "https://it.wikipedia.org/wiki?curid=1359763", "title": "Morre (Baschi)", "text": "Morre \u00e8 una frazione del comune di Baschi (TR).\nStoria.\nIl toponimo sembra prendere nome dal gelso, chiamato localmente \"moro\", che veniva coltivato nella zona per via dell'allevamento dei bachi da seta. In alternativa, il nome potrebbe essere dovuto ai dirupi (morre cespugliose) che si trovano in zona.\nI resti di abitazioni di epoca romana, appartenenti alla \"gens\" \"Aufidia\" e costruite intorno al III-II secolo a.C., furono utilizzati per la costruzione di una villa, intorno al 1147. Quasi un secolo dopo, nel 1290, il paese era abitato da 60 persone occupate nell'agricoltura e pastorizia, che venivano utilizzate da Todi per varie corv\u00e9e, come ad esempio la ristrutturazione del maniero di Montemarte.\nLa Camera Apostolica romana acquist\u00f2 i diritti su Morre e Morruzze in seguito a una controversia nel 1487. I civitellesi rivendicavano una parte di bosco e Todi intervenne in favore di Morre. I morriciani riguadagnarono la montagna vicina con un riscatto di 400 ducati pagato a Clemente VII (sembra che questi denari vennero usati per rinnovare le divise delle Guardie Svizzere).\nIl paese fu guidato da famiglie quali i Vitali, gli Albrighello, i Sante ed infine i Pompei.\nLe decisioni venivano prese collettivamente da un Consiglio della Comunit\u00e0, anche se i Pompei spesso lo prevaricavano: nel XVIII secolo si appropriarono di una vasta area di castagneti.\nDurante l'occupazione napoleonica entr\u00f2 nel Cantone di Baschi e nella Comune di Toscolano, mentre nel 1828 fu inglobata nel comune di Acqualoreto.\nEconomia e manifestazioni.\nNel paese esiste una Comunanza Agraria che gestisce i prodotti del bosco circostante; tra questi, le castagne sono assai importanti.\nNel mese di settembre si tiene la \"Festa della Madonna della Cintura\", mentre nel mese di ottobre vi si svolge la \"Sagra della castagna\"."}
{"id": "1359764", "revid": "124104329", "url": "https://it.wikipedia.org/wiki?curid=1359764", "title": "Massa a pieno carico", "text": "La massa a pieno carico definita anche come peso totale a terra (abbreviato PTT), \u00e8 la massa massima di un veicolo semovente, di un rimorchio, o di un complesso di veicoli.\nLa massa a pieno carico \u00e8 indicata nella carta di circolazione ed \u00e8 data dalla somma della tara pi\u00f9 la portata.\nNei quiz della CQC viene definita M.C.P.C. (massa complessiva a pieno carico).\nSituazione italiana.\nLimiti di velocit\u00e0.\nQuesta tabella racchiude tutti i limiti per ogni tipo di mezzo e di strade italiane."}
{"id": "1359765", "revid": "1013865", "url": "https://it.wikipedia.org/wiki?curid=1359765", "title": "Comune di Fures\u00f8", "text": "Fures\u00f8 \u00e8 un comune danese situato nella regione di Hovedstaden.\nIl comune \u00e8 stato costituito in seguito alla riforma amministrativa del 1\u00ba gennaio 2007 accorpando i precedenti comuni di Farum e V\u00e6rl\u00f8se.\nI laghi Fures\u00f8, Farum, S\u00f8nders\u00f8 e Bagsv\u00e6rd sono situati nel comune."}
{"id": "1359771", "revid": "126257", "url": "https://it.wikipedia.org/wiki?curid=1359771", "title": "Magno di Milano", "text": "\u00c8 venerato come santo della Chiesa cattolica che lo ricorda il 1\u00ba novembre nel martirologio romano con queste parole: \u00abA Milano, san Magno, vescovo\u00bb.\nNote biografiche.\nPochissime sono le notizie storiche relative al vescovo Magno. Di lui esisteva un epitaffio, oggi scomparso, ma noto grazie ad una silloge milanese composta tra l'XI e il XIII secolo, che celebra la dignit\u00e0 con la quale il vescovo esercit\u00f2 l'incarico episcopale e la generosit\u00e0 nei confronti dei poveri e nel riscatto dei prigionieri.\nL'accenno ai prigionieri riscattati ha indotto Jacques Sirmond (1559-1651) a mettere in relazione Magno di Milano con un anonimo vescovo italiano a cui Avito di Vienne indirizz\u00f2 una lettera per lodarlo della sua attenzione verso i prigionieri di guerra. In realt\u00e0, il destinatario della lettera di Avito non fu Magno, bens\u00ec Massimo di Pavia.\nSecondo un antico \"Catalogus archiepiscoporum Mediolanensium\", Magno govern\u00f2 la Chiesa di Milano per 30 anni dopo Eustorgio II, attestato nel 510/511, e prima di Dazio, che era gi\u00e0 vescovo nel 535/536; lo stesso catalogo lo dice sepolto il 1\u00ba novembre nella basilica di Sant'Eustorgio, luogo documentato anche da un \"Itinerarium Mediolani\" dell'VIII secolo. Gli anni assegnati dal catalogo sono evidentemente errati; infatti tradizionalmente, il suo episcopato \u00e8 compreso fra il 518 e il 530.\nUna tradizione medievale, che non ha fondamenti storici, associa Magno all'aristocratica famiglia milanese dei Trincheri.\nCulto.\nCommemorato come \"vescovo e confessore\" il 5 novembre prima del concilio Vaticano II, con la riforma del martirologio romano la sua festa \u00e8 stata nuovamente spostata al 1\u00ba novembre. \nParticolare venerazione \u00e8 dedicata a san Magno nella citt\u00e0 di Legnano, dove gli \u00e8 stata dedicata la basilica omonima e una delle contrade cittadine.\nNel 1248 i Domenicani, che all'epoca officiavano la basilica di Sant'Eustorgio, procedettero ad una solenne ricognizione delle reliquie di san Magno, che furono collocate accanto a quelle di sant'Eustorgio I."}
{"id": "1359774", "revid": "25152", "url": "https://it.wikipedia.org/wiki?curid=1359774", "title": "Corte regia longobarda di Lemine", "text": ""}
{"id": "1359777", "revid": "767487", "url": "https://it.wikipedia.org/wiki?curid=1359777", "title": "Corte interamericana dei diritti umani", "text": "La Corte interamericana dei diritti umani \u00e8 un tribunale internazionale, a carattere regionale, volto alla tutela dei diritti umani, con sede a San Jos\u00e9 in Costa Rica.\nIstituita con la Convenzione americana dei diritti umani del 1969, la Corte \u00e8 competente a conoscere dei ricorsi presentati dalla Commissione interamericana dei diritti umani e da individui contro gli Stati responsabili di violazioni dei diritti fondamentali. Gli Stati sottoposti alla giurisdizione della Corte sono solo gli Stati del continente americano che abbiano ratificato la Convenzione americana dei diritti umani, entrata in vigore il 18 luglio 1978.\nAl momento hanno ratificato la Convenzione venticinque Stati americani: Argentina, Barbados, Bolivia, Brasile, Colombia, Costa Rica, Cile, Dominica, Ecuador, El Salvador, Granada, Guatemala, Haiti, Honduras, Giamaica, Messico, Nicaragua, Panama, Paraguay, Per\u00f9, Repubblica Dominicana, Suriname, Trinidad e Tobago, Uruguay e Venezuela. Trinidad e Tobago ha denunciato la Convenzione il 25 maggio 1998."}
{"id": "1359778", "revid": "287204", "url": "https://it.wikipedia.org/wiki?curid=1359778", "title": "80 km/h", "text": ""}
{"id": "1359780", "revid": "466539", "url": "https://it.wikipedia.org/wiki?curid=1359780", "title": "Comune di Gribskov", "text": "Gribskov \u00e8 un comune danese situato nella regione di Hovedstaden.\nIl comune \u00e8 stato costituito in seguito alla riforma amministrativa del 1\u00ba gennaio 2007, accorpando i precedenti comuni di Gr\u00e6sted-Gilleleje e Helsinge."}
{"id": "1359783", "revid": "124846995", "url": "https://it.wikipedia.org/wiki?curid=1359783", "title": "Maurizio Battista", "text": "Molto spesso la sua comicit\u00e0 prende di mira i comportamenti delle donne negli aspetti della quotidianit\u00e0, portandoli all'eccesso. In molti suoi sketch ironizza su bizzarri articoli di giornale o annunci, tutti realmente pubblicati.\nFa parte della ItalianAttori.\nBiografia.\nDi origini ciociare (suo padre Antonio era di Arce) \u00e8 nato nel quartiere di San Giovanni, dove tuttora abita e dove, da ragazzo, ha lavorato nel bar della sua famiglia. Ha iniziato a fare teatro nel 1978 e ha esordito in televisione nel 1989 partecipando come comico alla decima edizione di \"Fantastico\" affiancando Massimo Ranieri, Anna Oxa e Giancarlo Magalli.\nAll'inizio degli anni novanta Pippo Baudo lo vuole come comico nel programma \"Partita doppia\" in onda su Rai Uno. Dopo questa esperienza abbandona la televisione e comincia la carriera di attore, prendendo parte al film TV \"Caramelle\" (1995). \u00c8 tornato in televisione nel 1996, riscuotendo un buon successo con la partecipazione al \"Dopofestival di Sanremo\".\nNel 1999 \u00e8 approdato all'emittente privata Europa 7, partecipando allo show satirico \"Seven Show\". Nello stesso anno riprende l'attivit\u00e0 teatrale. Dal 2001 inizia a fare teatro col suo primo show, \"Vatte a fid\u00e0\", al Teatro Sistina a Roma. Da allora la sua carriera si divide fra teatro e programmi televisivi.\nNel 2003 torna in televisione su LA7 nel programma comico \"Assolo\". Nel 2004 va in onda su Rai Due il suo one-man show \"Era meglio da piccoli\" in due puntate, . Nel 2004, a Mediaset, partecipa al programma comico \"Colorado\", rimanendovi sino al 2007, per poi tornare sporadicamente nelle edizioni successive. Nella stagione 2006/07 \u00e8 stato co-conduttore di un'edizione di \"Buona Domenica\" su Canale 5. Nello stesso anno \u00e8 tornato in Rai, prendendo parte al programma \"Quelli che il calcio\" per due edizioni, sino al 2009. \u00e8 tifoso della Roma\nDal 2009 al 2011 ha condotto su Rai 2 per tre edizioni il suo show \"Sempre pi\u00f9 convinto\".\nNel 2010 ha preso parte ai programmi \"Domenica In\", prima nella rubrica condotta da Sonia Grey e Luca Giurato, dopo in quella di Lorella Cuccarini, \"Voglia d'aria fresca\", sempre in veste di comico, e \"Ballando con le stelle\" come concorrente dove, nonostante l'eliminazione avvenuta alla prima puntata, acquista un proprio spazio comico.\nNel 2012 ha condotto per quattro puntate \"Il mio secondo matrimonio\" in onda su Rai 2. Nel 2013 \u00e8 tornato con lo show \"Tutte le strade portano a...\" in quattro puntate in onda su Rai 2. A settembre 2014 conduce \"Striscia la notizia\" insieme a Leonardo Pieraccioni, per una settimana.\nDal 2016 inizia il sodalizio con Comedy Central, dove porta il suo \"Battistology\".\nNel 2017 gli viene affidata la copertina comica del programma \"DiMarted\u00ec\". Nel 2018 partecipa alla terza edizione del \"Grande Fratello VIP\" come concorrente, dove si ritira ufficialmente il 13 ottobre. Il 27 dicembre dello stesso anno \u00e8 la volta di \"Io sono Battista\" su Italia 1. Nel 2019, a gennaio \u00e8 ospite del talk \"Non \u00e8 l'Arena\" su LA7, a giugno e luglio \u00e8 ospite fisso nel programma \"La sai l'ultima?\" su Canale 5, mentre a dicembre \u00e8 protagonista dello show \"Natale a casa Battista\", trasmesso da Rai 2 e replicato la settimana dopo da Rai Premium.\nNel 2020 torna in prima serata su Rai 2 con il suo one man show \"Poco di tanto\" targato Ballandi Entertainment."}
{"id": "1359784", "revid": "767487", "url": "https://it.wikipedia.org/wiki?curid=1359784", "title": "Magnone (fisica)", "text": "In fisica dello stato solido, il magnone \u00e8 un'eccitazione collettiva in un solido cristallino. Il magnone, detto anche onda di spin, \u00e8 una perturbazione della configurazione di spin di stato fondamentale del sistema. Come qualsiasi altra eccitazione, il magnone porta energia e momento. Come quasiparticella, il magnone \u00e8 un bosone, ovvero obbedisce alla statistica di Bose-Einstein. I magnoni possono essere rivelati sperimentalmente attraverso esperimenti di diffusione anelastica di neutroni.\nIl concetto di magnone fu introdotto nel 1930 da Felix Bloch per spiegare la riduzione di magnetizzazione spontanea in un ferromagnete. Una teoria pi\u00f9 precisa delle onde di spin quantizzate o magnoni, fu ulteriormente sviluppata da Ted Holstein e Henry Primakoff (1940) e successivamente da Freeman Dyson (1956). La prima osservazione sperimentale diretta di magnoni \u00e8 dovuta a Bertram Brockhouse, che nel 1957 li rivel\u00f2 grazie ad un esperimento di diffusione anelastica di neutroni nella ferrite."}
{"id": "1359786", "revid": "1498232", "url": "https://it.wikipedia.org/wiki?curid=1359786", "title": "Teledeporte", "text": "Teledeporte \u00e8 un canale tematico della Televisi\u00f3n Espa\u00f1ola dedicato allo sport. Trasmette da Sant Cugat del Vall\u00e8s, centro di produzione di TVE Catalunya.\nHa iniziato le sue trasmissioni nel 1994 tramite il satellite Hispasat, essendo il secondo canale di carattere unicamente sportivo impiantatosi in Spagna, dopo Eurosport (ma prima di Sportmania, Canal+ Deporte e Telecinco Sport).\nDopo un inizio di trasmissioni in chiaro, a partire dal 1997 \u00e8 divenuto a pagamento. Dal 2007 \u00e8 tornato ad essere gratuito tramite la televisione digitale terrestre.\nInoltre, del 2013 trasmette in alta definizione sempre sul DTT."}
{"id": "1359788", "revid": "228587", "url": "https://it.wikipedia.org/wiki?curid=1359788", "title": "Salto mortale", "text": ""}
{"id": "1359791", "revid": "1005847", "url": "https://it.wikipedia.org/wiki?curid=1359791", "title": "Federico Rossi (ingegnere)", "text": "Biografia.\nDopo aver conseguito la maturit\u00e0 classica nel 1966, si \u00e8 laureato in ingegneria elettrotecnica presso l'Universit\u00e0 degli Studi di Napoli nel 1972.\nHa avuto il suo primo incarico di insegnamento universitario nel 1976, dopo essere stato \"post-doctoral researcher\" presso la Rice University di Houston (Texas) e borsista preso la cattedra di impianti elettrici dell'Universit\u00e0 di Napoli.\nGi\u00e0 professore associato presso la facolt\u00e0 di ingegneria dell'Universit\u00e0 degli Studi di Napoli e poi professore ordinario preso le Universit\u00e0 degli Studi di Salerno e Cassino, dal 1\u00ba novembre 2004 \u00e8 professore di gestione dei sistemi energetici presso l'ateneo di Napoli. Nella sua attivit\u00e0 scientifica ha svolto inizialmente studi riguardanti la programmazione e la gestione ottimale dei grandi sistemi elettrici; si \u00e8 successivamente interessato di problematiche generali sulle politiche energetiche, come mostrano i suoi libri \"Gestione dei sistemi elettrici nei mercati liberalizzati\" ed \"Energia: quale futuro?\" editi da ESI (Edizioni Scientifiche Italiane) nel 2007 e 2011, rispettivamente.\n\u00c8 stato sottosegretario di Stato al Ministero dell'universit\u00e0 e della ricerca scientifica e Tecnologica nel Governo Dini e consigliere scientifico nel primo governo Prodi; in tal ruolo ha, tra l'altro, presieduto il Comitato tecnico scientifico per le aree economicamente depresse e ha coordinato le iniziative di istruzione, formazione e ricerca nel Mezzogiorno (D.M. 25 novembre 1997). \u00c8 stato anche consigliere per le politiche della formazione professionale dei ministri del lavoro nei governi di Massimo D'Alema.\nComponente del consiglio di amministrazione del Consiglio Nazionale delle Ricerche, ne \u00e8 stato vicepresidente e ha assunto nel 2007 anche le funzioni di presidente.\nTra i vari incarichi ricoperti, si ricordano quelli di rettore dell'Universit\u00e0 degli Studi di Cassino e Segretario Generale della Conferenza Permanente dei Rettori delle Universit\u00e0 Italiane; e direttore del Nucleo di verifica e valutazione degli investimenti pubblici della Regione Campania, nonch\u00e9 presidente della rete nazionale."}
{"id": "1359797", "revid": "117728403", "url": "https://it.wikipedia.org/wiki?curid=1359797", "title": "Quadriciclo", "text": "Il quadriciclo, secondo il codice della strada italiano, \u00e8 assimilato ad un qualsiasi motoveicolo o triciclo pur avendo quattro ruote. Fa parte infatti della categoria \"L\".\nLimiti di massa e di carico.\nSono equiparati ai tricicli e ai motocicli e si dividono in:\nNel calcolo della massa non \u00e8 compreso il peso delle batterie per i mezzi dotati di motore elettrico.\nLimiti di potenza, cilindrata e velocit\u00e0 in Italia.\nI limiti di potenza e cilindrata variano a seconda della categoria in cui ricade il quadriciclo.\nPatente richiesta in Italia.\nSe il quadriciclo rientra nella categoria \"quadriciclo leggero\" \u00e8 necessaria la patente AM, conseguibile a partire dai 14 anni, in quanto il codice della strada lo equipara ad un ciclomotore pur avendo quattro ruote.\nPer i quadricicli pesanti invece \u00e8 richiesta la patente B1, conseguibile a partire dai 16 anni. Infine, se la massa a vuoto risulta superiore ai 550 chilogrammi (per i quadricicli adibiti a trasporto merci) o ai 400 chilogrammi (trasporto persone), \u00e8 richiesta la patente B poich\u00e9 i mezzi vengono considerati autoveicoli a tutti gli effetti.\nInquinamento.\nAlcuni quadricicli leggeri sono stati sottoposti ad esame da parte dell'ANCMA per quanto riguarda le emissioni nocive con il risultato che, pur essendo in uno standard diverso da quelli destinati alle autovetture, quasi sempre i livelli di inquinamento prodotto sono inferiori a quello di autovetture diesel omologate Euro III e, per alcuni parametri, assimilabili a quelle con omologazione Euro IV. Anche il livello di emissione di anidride carbonica, dovuto al basso consumo di questi mezzi, \u00e8 ridotto rispetto a quello delle autovetture"}
{"id": "1359798", "revid": "1272592", "url": "https://it.wikipedia.org/wiki?curid=1359798", "title": "Giuseppe Stuard", "text": "La sua raccolta costituisce il nucleo principale della Pinacoteca Stuard di Parma.\nBiografia.\nFiglio di Domenico e della nobildonna reggiana Barbara Paralupi, Giuseppe Stuard nacque da una famiglia dell'alta borghesia di Parma, le cui fortune derivavano soprattutto dagli investimenti fondiari del nonno Domenico: lo Stuard cerc\u00f2 anche, con documenti in odore di apocrifia, di accreditare la propria ascendenza agli Stuardi, nobili piemontesi.\nLa sua esistenza venne precocemente rattristata, oltre che dalla prematura perdita di entrambi i genitori, da salute cagionevole, parziale cecit\u00e0 e, in et\u00e0 matura, da una grave malattia alle vie respiratorie.\nDopo gli studi presso il collegio dei Nobili di Parma, venne chiamato a rivestire numerosi incarichi nella pubblica amministrazione, presso il Comune, gli \"Ospizi Civili\" e la fabriceria del Duomo; partecip\u00f2 anche all'amministrazione dei patrimonio della parrocchia dei \"Santi Gervaso e Protaso\" e soprattutto della \"Congregazione di Carit\u00e0 di san Filippo Neri\", un ente caritatevole che garantiva l'assistenza ai bisognosi della citt\u00e0, particolarmente protetto e beneficiato dalla duchessa Maria Luigia d'Asburgo-Lorena. Si occup\u00f2, comunque, principalmente della gestione del suo ampio patrimonio immobiliare, formato di fondi rurali (soprattutto a San Pancrazio) ed edifici urbani (appartamenti e negozi).\nPer consuetudine famigliare (aveva ereditato dal nonno un buon numero di dipinti) e propensione personale, Giuseppe Stuard fu anche conoscitore e collezionista d'arte (una parte significativa delle sostanze a sua disposizione fu sempre riservata all'acquisto di beni culturali). \nIl suo principale merito \u00e8 quello di essere intervenuto a rimediare alla dispersione delle tavole del '300-'400 toscano appartenenti al fondo del marchese Alfonso Tacoli Canacci, nobile fiorentino che aveva raccolto una ricca collezione di dipinti \"fondo-oro\" dei \"primitivi\" toscani nelle chiese del contado tra Firenze e Siena e le aveva poi vendute al duca Ferdinando di Borbone: il governatore napoleonico di Parma M\u00e9d\u00e9ric Louis \u00c9lie Moreau de Saint-M\u00e9ry, incaricato di trasferire a Parigi le collezioni ducali, non ritenendo meritevoli quelle opere di essere esposte al Louvre le affid\u00f2 alle parrocchie parmensi pi\u00f9 povere, prive di arredo liturgico. E fu proprio dal clero cittadino che lo Stuard acquist\u00f2 quei dipinti, garantendone la conservazione.\nMor\u00ec agli inizi del 1834. Privo di discendenza, lasci\u00f2 i suoi beni immobili e la parte pi\u00f9 consistente delle sue raccolte a quella \"Congregazione di Carit\u00e0\" di cui era stato benefattore e socio: quelle opere costituiscono il nucleo principale della Pinacoteca Stuard di Parma."}
{"id": "1359800", "revid": "1543377", "url": "https://it.wikipedia.org/wiki?curid=1359800", "title": "Algebra di Virasoro", "text": "L'algebra di Virasoro \u00e8 un'algebra di Lie complessa, data come estensione centrale del campo vettoriale dei polinomi complessi sulla circonferenza unitaria; questa algebra prende il nome dal fisico Miguel Angel Virasoro.\n\u00c8 molto usata in teoria delle stringhe.\nDefinizione.\nL'algebra di Virasoro \u00e8 una copertura lineare degli elementi: \ncon: \ne c, che sono tutti elementi reali. Ogni c \u00e8 un elemento centrale ovvero \u00e8 una carica centrale.\nL'algebra di Virasoro soddisfa alle seguenti due propriet\u00e0: \ne\ncon:\n1) il fattore di 1 / 12 \u00e8 dovuto esclusivamente ad una questione di convenzione;\n2) il simbolo formula_6 se formula_7 e formula_8 se formula_9.\nSi osservi che, la relazione:\npu\u00f2 essere riscritta in termini del simbolo di Kronecker formula_11\nGeneralizzazioni.\nCi sono due estensioni supersimmetriche (con N = 1) dell'algebra di Virasoro, chiamate algebra di Neveu-Schwarz e algebra di Ramond. Queste due teorie sono simili a quella dell'algebra Virasoro."}
{"id": "1359808", "revid": "1305772", "url": "https://it.wikipedia.org/wiki?curid=1359808", "title": "Gianpiero Gamaleri", "text": "Attivit\u00e0 accademica.\n\u00c8 professore ordinario di \u201cSociologia dei processi culturali e comunicativi\u201d presso l'Universit\u00e0 Telematica Internazionale Uninettuno - UTIU - di Roma, dove \u00e8 Coordinatore dei \"Digital Talk\", incontri in tema di tecnologie avanzate e tiene corsi di \"Linguaggi della televisione e del giornalismo\" e di \"Sociologia della comunicazione\" ed \u00e8 stato Direttore del Master in \"Global Journalism\". \u00c8 anche docente al Dottorato di ricerca in Comunicazione Istituzionale alla Pontificia Universit\u00e0 della Santa Croce in Roma.\nAttivit\u00e0 professionali.\n\u00c8 giornalista professionista, collabora a quotidiani, periodici e riviste scientifiche.\n\u00c8 stato Consigliere di amministrazione della Rai, Radiotelevisione Italiana dal 1998 al 2002. In precedenza era stato dirigente della stessa Azienda dal 1967 al 1995.\n\u00c8 stato anche membro del Consiglio di amministrazione del Centro Televisivo Vaticano.\nNel 2005 \u00e8 stato tra i promotori presso Universit\u00e0 degli Studi Roma Tre di Universytv, la prima tv universitaria in Italia.\nFa parte degli \"Amici della domenica\" della Fondazione Bellonci, che costituiscono la giuria del Premio Strega.\n\u00c8 presidente del Comitato per la Cinematografia dei Ragazzi - CCR - fondato dall'onorevole Pia Colini Lombardi nel 1953. \u00c8 componente del Comitato organizzativo del Simposio dei Docenti Universitari Europei. \u00c8 stato anche Membro del Consiglio di amministrazione della Triennale di Milano e Presidente del Comitato tecnico-scientifico per il marketing territoriale dell'agenzia regionale Sviluppo Lazio Spa.\nGi\u00e0 componente del Consiglio di Amministrazione di Laziodisu, Ente per il diritto agli studi universitari nel Lazio, \u00e8 stato presidente della sede territoriale Adisu Roma Tre. Dal 2014 cura per il settimanale della Mondadori \"Il Mio Papa\" la presentazione e il commento alle Omelie che Papa Francesco pronuncia il mattino nella cappella della Casa Santa Marta che ha eletto a sua residenza. Ha riunito tali testi e commenti in tre raccolte uscite nel 2016, 2017 e 2019. \nPensiero.\nSociologo d'ispirazione personalistica e cristiana, \u00e8 stato allievo del filosofo Pietro Prini. La sua impostazione intellettuale si rif\u00e0 all'opera di Marshall McLuhan, di cui ha introdotto in Italia i principali lavori fin dagli anni Settanta. Nel 2011 ha promosso la Giornata di studio \"Il pensiero globale di Marshall McLuhan tra cultura, tecnologia e religione\", con la partecipazione di studiosi a livello internazionale in occasione del centenario della nascita del pensatore canadese.\nOpere.\nCollane.\nLe Galaxie raccolgono una serie di manuali destinati ad esplorare l'universo dei media e delle nuove tecnologie della comunicazione. La loro chiave comune \u00e8 un'intuizione di Marshall McLuhan sempre pi\u00f9 attuale: \u201cI nuovi media non sono ponti tra l'uomo e la natura. Sono la natura\u201d. Questi manuali non studiano quindi i mezzi come meri strumenti, ma analizzano gli effetti profondi dei media sull'individuo e sulla societ\u00e0, attraverso nuovi modi di comunicare che entrano negli anfratti pi\u00f9 intimi della nostra mente e del nostro cuore.\nI Galaxini riuniscono una serie di monografie su fenomeni e snodi del mondo della comunicazione che incidono profondamente sulla vita quotidiana degli individui, delle organizzazioni sociali, delle istituzioni nazionali ed internazionali. Caratterizzano questi lavori una forte base documentaria, l'aggiornamento dei dati, lo sforzo di un'approfondita lettura del cambiamento, la presentazione del cambiamento, la presentazione del ventaglio delle diverse posizioni.\nSono state sinora proposte opere di Francesco Alberoni, Charles Horton Cooley, Abraham Moles, Elihu Katz.\nOnorificenze.\n\u00c8 stato insignito dell'onorificenza di Commendatore al merito della Repubblica."}
{"id": "1359810", "revid": "547992", "url": "https://it.wikipedia.org/wiki?curid=1359810", "title": "Omicidio di Germana Stefanini", "text": "L'omicidio di Germana Stefanini venne commesso il 28 gennaio 1983 a Roma dall'organizzazione terroristica delle Brigate Rosse, ai danni di Germana Stefanini, vigilatrice penitenziaria del carcere di Rebibbia.\nStoria.\nAgli inizi degli anni ottanta, la lotta delle Brigate rosse e delle altre organizzazioni fiancheggiatrici si allarg\u00f2 all'area delle carceri italiane, a causa della presenza in queste di numerosi terroristi detenuti. A Roma le azioni iniziarono con il ferimento del medico del carcere di Rebibbia Giuseppina Galfo.\nIl 28 gennaio 1983 una cellula romana delle Brigate Rosse, inizialmente denominatasi Nuclei per il potere del proletario armato, rap\u00ec Germana Stefanini, di 57 anni, vigilatrice del reparto femminile, e la sottopose a un processo da parte del \"tribunale rivoluzionario\" nel suo appartamento al quartiere romano del Prenestino, per estorcerle informazioni sull'organizzazione carceraria.\nIl suo interrogatorio venne registrato su audiocassette, rinvenute successivamente durante le indagini della polizia. Il processo si concluse con la condanna a morte della donna, motivata dalla sua: \u00abfunzione repressiva \u2026 a spese dei prigionieri proletari comunisti\u00bb, ed eseguita con un colpo di pistola alla nuca. Il suo corpo fu rinvenuto quella sera stessa nel bagagliaio di una Fiat 131 parcheggiata in una strada del Tiburtino.\nReazioni politiche e sociali.\nIl suo omicidio fu ripudiato da 180 recluse del carcere, che firmarono un documento di condanna per denunciarne l'aberrazione. Fu inoltre oggetto di pi\u00f9 interpellanze parlamentari sulle condizioni della gestione delle carceri e sulla sicurezza del corpo di vigilanza carceraria.\nProcesso.\nPer l'omicidio, l'11 aprile 1987 la corte d'assise d'appello di Roma condann\u00f2 all'ergastolo Francesco Donati, Carlo Garavaglia e Barbara Fabrizi.\nDonati, facente parte della terza generazione delle Brigate Rosse, sar\u00e0 coinvolto successivamente anche nelle indagini sull'omicidio D'Antona avvenuto 16 anni dopo a opera delle Nuove Brigate Rosse."}
{"id": "1359816", "revid": "6923", "url": "https://it.wikipedia.org/wiki?curid=1359816", "title": "Complesso di veicoli", "text": ""}
{"id": "1359822", "revid": "54253", "url": "https://it.wikipedia.org/wiki?curid=1359822", "title": "079 (prefisso)", "text": "079 \u00e8 il prefisso telefonico del distretto di Sassari, appartenente al compartimento di Cagliari.\nIl distretto comprende gran parte della provincia di Sassari e il comune della provincia di Nuoro Osidda. Confina con i distretti di Olbia (0789) a est, di Nuoro (0784) a sud-est e di Macomer (0785) a sud.\nAree locali e comuni.\nIl distretto di Sassari comprende 81 comuni inclusi nelle 5 aree locali di Alghero, Ozieri (ex settori di Martis e Ozieri), Sassari (ex settori di Porto Torres e Sassari), Tempio Pausania e Thiesi (ex settori di Bono e Thiesi). I comuni compresi nel distretto sono: Aggius, Aglientu, Al\u00e0 dei Sardi, Alghero, Anela, Ardara, Badesi, Banari, Benetutti, Berchidda, Bessude, Bonnanaro, Bono, Bonorva, Bortigiadas, Borutta, Bottidda, Buddus\u00f2, Bultei, Bulzi, Burgos, Calangianus, Cargeghe, Castelsardo, Cheremule, Chiaramonti, Codrongianos, Cossoine, Erula, Esporlatu, Florinas, Giave, Illorai, Ittireddu, Ittiri, Laerru, Luogosanto, Luras, Mara, Martis, Monteleone Rocca Doria, Mores, Muros, Nughedu San Nicol\u00f2, Nule, Nulvi, Olmedo, Oschiri, Osidda (NU), Osilo, Ossi, Ozieri, Padria, Pattada, Perfugas, Ploaghe, Porto Torres, Pozzomaggiore, Putifigari, Romana, Santa Maria Coghinas, Sant'Antonio di Gallura, Sassari, Sedini, Semestene, Sennori, Siligo, Sorso, Stintino, Tempio Pausania, Tergu, Thiesi, Tissi, Torralba, Trinit\u00e0 d'Agultu e Vignola, Tula, Uri, Usini, Valledoria, Viddalba e Villanova Monteleone ."}
{"id": "1359826", "revid": "709565", "url": "https://it.wikipedia.org/wiki?curid=1359826", "title": "Episodi de I racconti della cripta", "text": ""}
{"id": "1359827", "revid": "1431409", "url": "https://it.wikipedia.org/wiki?curid=1359827", "title": "Eric Dane", "text": "Biografia.\nNato a San Francisco, si trasferisce a Los Angeles in cerca di fortuna, debutta nel 1991 in un episodio di \"Bayside School\", in seguito alterna apparizioni in alcuni film tv a piccole parti in serie TV come \"Sposati... con figli\" e \"Pappa e ciccia\".\nDal 2003 al 2004, per due stagioni, interpreta Jason Dean in \"Streghe\", inoltre prende parte ai film \"Feast\", \"Alla deriva - Adrift\" e \"X-Men - Conflitto finale\", in quest'ultimo interpreta Jamie Madrox detto anche Uomo Multiplo.\nNel 2006 appare come guest star in \"Grey's Anatomy\", interpretando il Dr. Mark Sloan, soprannominato \"Dottor Bollore\". Visto l'alto gradimento del pubblico per il suo personaggio, diventa parte integrante del cast a partire dalla terza stagione fino al 2012, anno in cui l'attore usc\u00ec di scena. Nel 2008 recita al fianco di Owen Wilson e Jennifer Aniston nella commedia \"Io &amp; Marley\".\nNel 2009 fa parte del nutrito cast del film \"Appuntamento con l'amore (\"a fianco del suo gi\u00e0 collega Patrick Dempsey) diretto da Garry Marshall uscito nel 2010.\nDal 2014 fino al 2018 \u00e8 il protagonista della serie d'azione \"The Last Ship\" nel ruolo del comandante della Marina Militare Tom Chandler.\nVita privata.\nDopo le relazioni con Alyssa Milano e Lara Flynn Boyle, nel 2004 si \u00e8 sposato con l'attrice Rebecca Gayheart. Il 3 marzo 2010 \u00e8 nata la loro primogenita Billie Beatrice. La seconda figlia, Georgia Geraldine, \u00e8 nata il 28 dicembre 2011. Nel 2018 Eric e Rebecca decidono di divorziare di comune accordo.\nDoppiatori italiani.\nNelle versioni in italiano dei suoi film, Eric Dane \u00e8 stato doppiato da:"}
{"id": "1359832", "revid": "104458", "url": "https://it.wikipedia.org/wiki?curid=1359832", "title": "Otto di Grecia", "text": ""}
{"id": "1359833", "revid": "200737", "url": "https://it.wikipedia.org/wiki?curid=1359833", "title": "Gianni Becchina", "text": ""}
{"id": "1359835", "revid": "339392", "url": "https://it.wikipedia.org/wiki?curid=1359835", "title": "Jan De Klerk", "text": ""}
{"id": "1359836", "revid": "729019", "url": "https://it.wikipedia.org/wiki?curid=1359836", "title": "Nick Mallett", "text": "Biografia.\nNick Mallett \u00e8 nato in Inghilterra nel 1956 da Anthony Mallett, insegnante, educatore ed ex giocatore britannico di cricket che, nel 1957, si trasfer\u00ec in Rhodesia (odierno Zimbabwe) con tutta la famiglia per assumere la docenza di inglese e latino presso il Peterhouse College di Salisbury e, in seguito, in Sudafrica, a Citt\u00e0 del Capo, per assumere nel 1963 il rettorato del Diocesan College, istituto di istruzione anglicano.\nA Citt\u00e0 del Capo Nick Mallett si laure\u00f2 nel 1977 in letteratura inglese ed entr\u00f2 nella squadra del Western Province; a cavallo degli anni settanta e ottanta fu in Inghilterra all'Universit\u00e0 di Oxford per gli studi di scienze politiche e filosofia, e milit\u00f2 nella rappresentativa universitaria di rugby.\nDopo la laurea torn\u00f2 in Sudafrica al Western Province con cui vinse la Currie Cup del 1982; durante l'estate australe, su consiglio di un suo connazionale che giocava al Parma, fu in Italia al Rovigo per la stagione 1982-83; tornato di nuovo in patria vinse altre tre Currie Cup consecutive dal 1983 al 1985.\nNel 1984 disput\u00f2 inoltre due incontri con gli \"Springbok\", gli unici suoi internazionali, contro il Sudam\u00e9rica XV in \"tour\" in Sudafrica.\nNel 1985, lasciato di nuovo il Sudafrica, fu in Francia a Saint-Claude, dove ebbe le sue prime esperienze di allenatore, ruolo portato avanti per cinque anni insieme a quello di giocatore; dal 1990 al 1994 fu a Boulogne-Billancourt, citt\u00e0 dove termin\u00f2 la sua carriera di giocatore nel 1992.\nTornato ancora una volta in patria, assunse per un biennio la guida del False Bay e, a seguire, dei Boland Cavaliers; nel 1997 divenne commissario tecnico degli \"Springbok\", con i quali si aggiudic\u00f2 subito il Tri Nations 1998; alla , nel quale il si presentava da campione del mondo uscente, giunse al terzo posto finale dopo aver perso in semifinale contro l' ai tempi supplementari e, nel 2000, present\u00f2 le dimissioni da commissario tecnico, ufficialmente in contrasto con la politica federale dei prezzi al pubblico dei biglietti degli incontri.\nNonostante le polemiche, il di Mallett inanell\u00f2 una serie positiva di 17 vittorie consecutive, record internazionale fino al 2016 (la Nuova Zelanda vinse la sua 18 partita di fila prima di perdere dall'Irlanda nella 19\u00aa); la prima vittoria della serie fu il 23 agosto 1997 contro l' a Pretoria e l'ultima fu il 28 novembre 1998 a Dublino contro l'; la serie fu interrotta dall' che vinse la settimana successiva a Twickenham.\nNel periodo 2001-2004 fu a Parigi da allenatore dello Stade fran\u00e7ais\n, club con cui vinse due Top 14 consecutive nel 2003 e 2004; per l'ennesima volta in Sudafrica fu l'allenatore del Western Province e, nel settembre 2007, in previsione della sostituzione del francese Pierre Berbizier, dimissionario dopo la fine della Coppa del Mondo, fu chiamato dalla Federazione Italiana Rugby per sostituire il commissario tecnico uscente sulla panchina della Nazionale italiana.\nDa C.T. dell', in quattro edizioni del Sei Nazioni Mallett vanta un solo \"whitewash\" () e tre cucchiai di legno, con una vittoria nel e nel contro la e una, maggiormente di prestigio, nel , contro la per 22-21, con la prima conquista del Trofeo Garibaldi; l'incarico di Mallett \u00e8 terminato alla fine della spedizione italiana alla ."}
{"id": "1359838", "revid": "149726", "url": "https://it.wikipedia.org/wiki?curid=1359838", "title": "Agostino De Pretis", "text": ""}
{"id": "1359839", "revid": "767487", "url": "https://it.wikipedia.org/wiki?curid=1359839", "title": "Madonna col Bambino tra i santi Pietro e Paolo", "text": "La Madonna con Bambino tra i Santi Pietro e Paolo \u00e8 un dipinto a tempera su tavola (290x170 cm) della scuola del Perugino, databile al 1520 circa e conservato nella collegiata dei santi San Pietro e Paolo di Monteleone d'Orvieto.\nStoria.\nIl Guardabassi, nel 1872, segnala la tela nell'abside della Collegiata, attribuendola al maestro Pietro Vannucci.\nLo Gnoli, nel 1923, proponeva invece il nome di Giacomo di Ser Guglielmo da Citt\u00e0 della Pieve (ancora, e fino a tutto il Cinquecento, Castel della Pieve), che, secondo lui, collabor\u00f2 in tutte le opere del Perugino eseguite nella sua citt\u00e0 natale dopo il 1510.\nI tratti distintivi di Ser Giacomo sarebbero individuabili, nelle \"forme larghe e squadrate, specie nelle facce\", nelle figure grosse e tozze, dai capelli rossi, che compaiono gi\u00e0 nella \"Deposizione\" di Santa Maria dei Servi (Citt\u00e0 della Pieve), nella \"Madonna in gloria e quattro santi\" del Duomo di Citt\u00e0 della Pieve, nell'affresco di Sant'Antonio abate.\nQuesti stili, che effettivamente ricorrono nelle opere pievesi del Perugino e della sua scuola, non sono riscontrabili nell'opera monteleonese, indicata dallo Gnoli come interamente autografa di Ser Giacomo, poich\u00e9 la tela \u00e8 stata resa quasi del tutto illeggibile da pesantissime ridipinture risalenti, forse, al restauro del 1938.\nScarsissime sono le notizie su Giacomo di Ser Gherardo: dai documenti trovati dall'Orsini (nel 1804) negli archivi di Citt\u00e0 della Pieve, sappiamo che fu Priore della cittadina dal 1529 al 1534 e che, nel 1521, un suo gonfalone, eseguito per la chiesa di Santa Maria Maddalena, fu stimato da Tiberio d'Assisi e da Fiorenzo di Lorenzo.\nDescrizione.\nLa tavola rappresenta la Madonna con il Bambino, con ai lati gli Apostoli Pietro e Paolo, riconoscibili dagli attributi: le chiavi, la spada ed il libro; nella lunetta Ges\u00f9 che sorge dal Sepolcro con gli angeli ai lati."}
{"id": "1359841", "revid": "206113", "url": "https://it.wikipedia.org/wiki?curid=1359841", "title": "Racconti di mezzanotte", "text": ""}
{"id": "1359846", "revid": "1124164", "url": "https://it.wikipedia.org/wiki?curid=1359846", "title": "Corte di Lemine", "text": "La Corte regia longobarda di Lemine era costituita da un complesso territoriale appartenente al patrimonio regio longobardo, ufficialmente attestata come tale da un diploma del re Astolfo del 755.\nNello stesso atto \u00e8 nominato per la prima volta il toponimo \"Lemennis\" che sarebbe diventato successivamente l'odierno Almenno.\nLemine.\nLemine era un ampio comprensorio territoriale che si estendeva tra il fiume Brembo a est, la Valle Taleggio a nord, il fiume Adda a ovest e il territorio di Brembate a sud, una struttura triangolare capovolta il cui vertice era costituito dalla confluenza del Brembo nell'Adda.\nLemine era stata interessata da una certa antropizzazione fin dalla protostoria. In epoca storica \u00e8 documentata la presenza dei Galli Cenomani, tradizionali alleati di Roma, come testimoniato, oltre che da Tito Livio, anche da Strabone.\n\"Pagus\" romano, particolarmente importante per la posizione geografica, era attraversato da una strada militare che collegava Bergamo a Como e che scavalcava il Brembo, in prossimit\u00e0 di un'altura difesa da un \"castrum\", con il grandioso Ponte di Lemine.\nCorte longobarda.\nLemine, dopo la caduta dell'Impero romano d'Occidente, del regno gotico e dopo l'invasione longobarda condotta da Alboino, 569, entr\u00f2 a fare parte del ducato di Bergamo retto da Wallari, primo duca di Bergamo. \nDopo la morte di Clefi, successore di Alboino, e i dieci anni della cosiddetta anarchia longobarda, i duchi restaurarono nel 584 la monarchia; elessero re Autari, figlio di Clefi, e costituirono un patrimonio regio cedendo la met\u00e0 dei propri possedimenti.\nIl duca Wallari cedette la parte del Ducato di Bergamo a occidente del Brembo, il comprensorio di Lemine, trattenendo per s\u00e9 la parte orientale.\nLemine, che aveva mantenuto durante l'epoca romana e gota una propria individualit\u00e0 geopolitica, divenne con i Longobardi una corte regia anche per la presenza occasionale del re, che ne evidenziava l'importanza. Il centro politico-amministrativo longobardo di Lemine si trovava sul rilievo orografico, che era stato sede del \"castrum\" pi\u00f9 importante del territorio, sovrastante il ponte romano, l'attuale piazza Madonna del Castello di Almenno San Salvatore, che nel nome stesso ne ricorda l'ascendenza politico-militare.\nQuesto sito divenne sede degli edifici del potere longobardo il pi\u00f9 importante dei quali era il \"Sacrum Palatium\" che svolgeva prevalentemente funzioni di centro della fiscalit\u00e0 longobarda.\nNulla degli edifici longobardi \u00e8 sopravvissuto alla distruzione di Lemine Inferiore del 1443 voluta da Andrea Gritti, podest\u00e0 veneto di Bergamo, per ritorsione contro i ghibellini del posto che si erano schierati con i Visconti nella guerra con li opponeva alla Serenissima.\nEpilogo.\nCon la sconfitta di Desiderio, l'ultimo re longobardo, ad opera di Carlo Magno, 774, la corte regia di Lemine fu acquisita al patrimonio dei re franchi.\nIl 26 febbraio 875 Ludovico il Germanico concesse alla nipote Ermengarda, figlia dell'imperatore Ludovico II, la \"Lemin curtis\", che da corte regia divenne un mero bene patrimoniale.\nDella presenza longobarda in Lemine e della loro corte sono rimaste solo notizie documentali e pochi resti archeologici oltre il loro ricordo nella popolazione.\nAncora oggi la gente del posto tende ad attribuire ai Longobardi quasi ogni cosa che sa di antico come il ponte romano di Lemine che \u00e8 indicato, anche presso gli organi istituzionali, come il \"Ponte della Regina\" per esserne stata attribuita erroneamente la costruzione alla regina longobarda Teodolinda."}
{"id": "1359849", "revid": "1543377", "url": "https://it.wikipedia.org/wiki?curid=1359849", "title": "0789", "text": "0789 \u00e8 il prefisso telefonico del distretto di Olbia, appartenente al compartimento di Cagliari.\nIl distretto comprende la parte orientale della provincia di Sassari e confina, nel lato orientale, con il distretto di Nuoro (0784) e a ovest con quello di Sassari (079).\nAree locali e comuni.\nIl distretto di Olbia comprende 10 comuni inclusi nelle 2 aree locali di Olbia e Palau (ex settori di Arzachena e Palau). I comuni compresi nel distretto sono: Arzachena, Golfo Aranci, La Maddalena, Loiri Porto San Paolo, Monti, Olbia, Padru, Palau, Santa Teresa Gallura e Telti ."}
{"id": "1359850", "revid": "78273", "url": "https://it.wikipedia.org/wiki?curid=1359850", "title": "Corte longobarda di Lemine", "text": ""}
{"id": "1359851", "revid": "149726", "url": "https://it.wikipedia.org/wiki?curid=1359851", "title": "Alessandro Fleming", "text": ""}
{"id": "1359853", "revid": "486946", "url": "https://it.wikipedia.org/wiki?curid=1359853", "title": "Cattedrale Saint John the Divine", "text": ""}
{"id": "1359856", "revid": "149726", "url": "https://it.wikipedia.org/wiki?curid=1359856", "title": "Alessio di Tocqueville", "text": ""}
{"id": "1359859", "revid": "149726", "url": "https://it.wikipedia.org/wiki?curid=1359859", "title": "Giovacchino Belli", "text": ""}
{"id": "1359860", "revid": "93556", "url": "https://it.wikipedia.org/wiki?curid=1359860", "title": "Claudio Maniago", "text": "Biografia.\nNasce a Firenze, citt\u00e0 capoluogo di provincia e sede arcivescovile, l'8 febbraio 1959, da genitori originari della provincia di Pordenone.\nFormazione e ministero sacerdotale.\nDopo la maturit\u00e0 classica entra nel seminario maggiore, frequentando lo studio teologico fiorentino. Alunno dell'Almo collegio Capranica, consegue la licenza in liturgia, presso il Pontificio ateneo Sant'Anselmo.\nIl 19 aprile 1984 \u00e8 ordinato presbitero dall'arcivescovo Silvano Piovanelli (poi cardinale).\nDal 1987 al 1994 \u00e8 rettore del seminario minore, direttore del centro diocesano per le vocazioni e membro del consiglio pastorale diocesano e assistente ecclesiastico del Serra Club.\nNel 1988 diviene cerimoniere dell'arcivescovo di Firenze e incomincia ad insegnare liturgia presso la facolt\u00e0 teologica dell'Italia centrale; nel 1991 \u00e8 direttore dell'ufficio liturgico diocesano e membro della commissione ordinandi.\nNel 1994 diviene pro-vicario generale dell'arcidiocesi metropolitana, moderatore della curia arcivescovile e canonico onorario della cattedrale di Santa Maria del Fiore. Nel 2001 \u00e8 nominato vicario generale dell'arcidiocesi fiorentina.\nMinistero episcopale.\nVescovo ausiliare di Firenze.\nIl 18 luglio 2003 papa Giovanni Paolo II lo nomina vescovo ausiliare di Firenze e vescovo titolare di Satafi. L'8 settembre successivo riceve l'ordinazione episcopale, nella cattedrale di Santa Maria del Fiore, dal cardinale Silvano Piovanelli, coconsacranti l'arcivescovo Ennio Antonelli (poi cardinale) ed il vescovo Gualtiero Bassetti (poi arcivescovo e cardinale). Al momento della nomina episcopale, ad appena 44 anni, era il vescovo pi\u00f9 giovane d'Italia.\nA Firenze \u00e8 al centro di polemiche, perch\u00e9 accusato, dalle vittime di don Lelio Cantini, di aver ignorato e tentato di insabbiare le vicende di pedofilia dello stesso sacerdote, suo padre spirituale. Le accuse si rivelano infondate e, pertanto, non \u00e8 mai stato sottoposto ad indagini. Nel 2007 \u00e8 accusato da un giovane gay, Paolo Chiassoni, di aver preso parte, insieme ad altri sacerdoti, a festini a luci rosse di carattere omosessuale.\nNel 2008 il nuovo arcivescovo di Firenze Giuseppe Betori lo conferma vicario generale dell'arcidiocesi.\nVescovo di Castellaneta.\nIl 12 luglio 2014 papa Francesco lo nomina vescovo di Castellaneta; succede a Pietro Maria Fragnelli, precedentemente nominato vescovo di Trapani. Il 14 settembre prende possesso della diocesi.\nIl 21 maggio 2015 la Conferenza Episcopale Italiana, riunita in assemblea generale, lo elegge presidente della Commissione episcopale per la liturgia, mentre il 3 ottobre viene nominato, dal Consiglio episcopale permanente della CEI, presidente del Centro di azione liturgica. Termina tali mandati, per scadenza naturale, a norma degli statuti della medesima conferenza episcopale, il 26 maggio 2021; gli succede Gianmarco Busca, vescovo di Mantova. \nIl 28 ottobre 2016 papa Francesco lo nomina membro della Congregazione per il culto divino e la disciplina dei sacramenti e, nel marzo 2021, riceve dallo stesso pontefice l'incarico di visitatore presso quel dicastero.\nArcivescovo metropolita di Catanzaro-Squillace.\nIl 29 novembre 2021 lo stesso papa Francesco lo promuove arcivescovo metropolita di Catanzaro-Squillace; succede a Vincenzo Bertolone, dimessosi il 15 settembre precedente. Il 9 gennaio 2022 prende possesso dell'arcidiocesi. Rimane amministratore apostolico della diocesi di Castellaneta fino all'ingresso del successore.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1359862", "revid": "110157", "url": "https://it.wikipedia.org/wiki?curid=1359862", "title": "Polarone", "text": "Il polarone \u00e8 una quasiparticella composta da un elettrone pi\u00f9 il campo di polarizzazione che l'accompagna. Un elettrone che si muove in un cristallo interagendo con gli ioni sar\u00e0 permanentemente circondato da una regione di polarizzazione del reticolo causata dalla deformazione del reticolo degli ioni. L'elettrone attira verso di s\u00e9 gli ioni caricati positivamente. Muovendosi attraverso il cristallo, l'elettrone porta con s\u00e9 la distorsione del reticolo, sicch\u00e9 \u00e8 possibile parlare di nuvola di fononi accompagnante l'elettrone.\nIn scienza dei materiali, un polarone si forma quando una carica in una catena molecolare influenza la geometria locale dei nuclei, causando un'attenuazione (o anche un'inversione) delle ampiezze dei legami vicini. Questo \"stato eccitato\" possiede un'energia intermedia tra le bande inferiore e superiore.\nIl concetto di polarone \u00e8 usato riguardo ai modi di rendere un polimero un conduttore elettrico, come ad esempio il PPV (poliparafenilenevinilene), un diffuso polimero conduttore attualmente disponibile commercialmente. In questo caso si \u00e8 provato a creare uno stato eccitato che in seguito si diseccita in modo radiativo (emettendo luce) o non radiativo (con vibrazioni, ecc.). Uno dei modi pi\u00f9 semplici per creare questo stato eccitato \u00e8 alternando la geometria dei legami, drogando il polimero. In un bipolarone due unit\u00e0 cariche esistono all'interno di una catena molecolare. Un liquido di polaroni \u00e8 stato osservato in perovskiti cuprate drogate, che mostrano superconduttivit\u00e0 ad alta temperatura critica.\nIl polarone, una quasiparticella fermionica, non deve essere confusa con il polaritone, un bosone, che corrisponde, ad esempio, allo stato ibrido tra un fotone e un fonone ottico."}
{"id": "1359865", "revid": "149726", "url": "https://it.wikipedia.org/wiki?curid=1359865", "title": "Salvo d\u2019Acquisto", "text": ""}
{"id": "1359869", "revid": "149726", "url": "https://it.wikipedia.org/wiki?curid=1359869", "title": "Salsomaggiore", "text": ""}
{"id": "1359870", "revid": "45434", "url": "https://it.wikipedia.org/wiki?curid=1359870", "title": "B\u00fcdingen (Assia)", "text": ""}
{"id": "1359873", "revid": "365417", "url": "https://it.wikipedia.org/wiki?curid=1359873", "title": "Section 8", "text": ""}
{"id": "1359875", "revid": "1543377", "url": "https://it.wikipedia.org/wiki?curid=1359875", "title": "0784", "text": "0784 \u00e8 il prefisso telefonico del distretto di Nuoro, appartenente al compartimento di Cagliari.\nIl distretto comprende la parte orientale della provincia di Nuoro e due comuni della provincia di Sassari. Confina con i distretti di Lanusei (0782) a sud-est, di Oristano (0783) e di Macomer (0785) a ovest, di Sassari (079) e di Olbia (0789) a nord-ovest.\nAree locali e comuni.\nIl distretto di Nuoro comprende 43 comuni inclusi nelle tre aree locali di Nuoro, Siniscola (ex settori di Bitti, Dorgali, Orosei, San Teodoro e Siniscola) e Sorgono (ex settori di Gavoi, Orani e Sorgono). I comuni compresi nel distretto sono: Aritzo, Atzara, Austis, Belv\u00ec, Bitti, Budoni (SS), Desulo, Dorgali, Fonni, Gadoni, Galtell\u00ec, Gavoi, Irgoli, Loculi, Lod\u00e8, Lodine, Lula, Mamoiada, Meana Sardo, Nuoro, Oliena, Ollolai, Olzai, Onan\u00ec, Onifai, Oniferi, Orani, Orgosolo, Orosei, Orotelli, Ortueri, Orune, Ottana, Ovodda, Posada, San Teodoro (SS), Sarule, Siniscola, Sorgono, Teti, Tiana, Tonara e Torp\u00e8 ."}
{"id": "1359879", "revid": "767487", "url": "https://it.wikipedia.org/wiki?curid=1359879", "title": "Il cacciatore di taglie (film 1980)", "text": "Il cacciatore di taglie (\"The Hunter\") \u00e8 un film del 1980 diretto da Buzz Kulik.\n\u00c8 l'ultima pellicola interpretata da Steve McQueen, girata durante le ultime fasi della malattia che lo condurr\u00e0 alla morte a conclusione delle riprese e ci\u00f2 nonostante egli interpreter\u00e0 integralmente senza avvalersi di controfigura, comprese alcune scene d'azione critiche divenute memorabili.\nTrama.\nUna legge americana del Diciannovesimo Secolo, tuttora vigente in alcuni stati, prevede un premio per i privati cittadini che assicurano alla giustizia le persone con giudizio in corso e resesi irreperibili durante il beneficio della libert\u00e0 su cauzione."}
{"id": "1359883", "revid": "2110845", "url": "https://it.wikipedia.org/wiki?curid=1359883", "title": "Raf (fumettista)", "text": "Biografia.\nInizia la sua carriera negli anni cinquanta nella serie di avventure \"El Zorro\". Presto abbandona lo stile realista nei suoi lavori e si concentra nel suo stile pi\u00f9 umoristico. Comincia a collaborare con la rivista \"La Risa\" con le seguenti serie:\nIn quel periodo collabora anche con la rivista spagnola \"TBO\" firmando i suoi lavori come Rold\u00e1n.\nI suoi lavori pi\u00f9 conosciuti sono quelli che realizza per la \"Editorial Bruguera\" a partire dal 1957. Tra il 1957 e il 1959 collabora su varie riviste di questo editore, come \"El DDT\", \"Pulgarcito\" e \"T\u00edo Vivo\", alle quali apporta, tra altri, le seguenti serie:\nNel 1959 Raf lascia la Bruguera e realizza lavori per agenzie internazionali, che si pubblicano in vari paesi d'Europa e Sudamerica. Nel 1965 torna a pubblicare su \"TBO\" come Rold\u00e1n creando a \"Don Jer\u00f3nimo, jefe de cocina\". Alla fine dei sessanta, torna a collaborare con le riviste di Bruguera. In questa seconda tappa si denotano:\nIn questo periodo, il suo personaggio pi\u00f9 degno di nota \u00e8 senza dubbio \"Sir Tim O'Theo\" (1970), fumetto che fa la parodia sia del romanzo poliziesco sia delle stranezze del carattere britannico. \u00c8 il lavoro di maggiore successo di Raf.\nA partire dall'anno 1986 collabora con la rivista \"Guai!\" con la serie \"Mirlowe y Violeta\", anch'essa parodia di romanzi polizieschi e per la rivista \"TBO\". Per la rivista di storie di terrore \"Creepy\" crea la serie parodistica \"Zomby y el gato\", con sceneggiature di Antonio Segura. In questo periodo si iniziano anche i suoi lavori per i settimanali satirici \"El Jueves\" e \"Puta Mili\", fondamentalmente le serie \"La fragata capadora\" e \"Co\u00f1as marineras\", mirate ad un pubblico adulto.\nNel 1992 ricevette il Gran Premio del Sal\u00f3n del C\u00f3mic di Barcellona, per il complesso della sua opera.\nContinu\u00f2 collaborando con riviste di fumetti fino alla sua morte, il 13 ottobre 1997."}
{"id": "1359890", "revid": "149726", "url": "https://it.wikipedia.org/wiki?curid=1359890", "title": "Aristarco da Samo", "text": ""}
{"id": "1359898", "revid": "118769656", "url": "https://it.wikipedia.org/wiki?curid=1359898", "title": "Universit\u00e0 degli Studi di Brescia", "text": "L'Universit\u00e0 degli Studi di Brescia \u00e8 un'universit\u00e0 statale italiana fondata nel 1982. \nIl rettore per il sessennio accademico 2016-2022 \u00e8 Maurizio Tira.\nStoria.\nL'Universit\u00e0 degli Studi di Brescia venne istituita con la legge n. 590 del 1982. Nel gennaio del 1983 il presidente dell'Eulo Bruno Boni sottoscriveva l'atto formale di intesa con la nuova Universit\u00e0 degli studi di Brescia, impegnandosi ad anticipare le spese di gestione e di investimento necessarie. L'Ateneo era nell'occasione rappresentato da Attilio Gastaldi, presidente del comitato tecnico amministrativo che regger\u00e0 l'Ateneo fino al dicembre 1983, prima di essere sostituito dal consiglio di amministrazione (la cui prima seduta si terr\u00e0 nel febbraio 1984).\nIl 7 novembre 1983 fu nominato il primo rettore, Augusto Preti, che mantenne l'incarico per 27 anni. L'opzione per la sede bresciana di alcuni docenti ordinari provenienti da Parma e da Milano aveva permesso subito l'avvio autonomo delle Facolt\u00e0 di medicina e ingegneria; diversamente la Facolt\u00e0 di economia venne retta per circa due anni da un comitato ordinatore presieduto da Innocenzo Gasparini. Nel 1996 fu istituita la facolt\u00e0 di giurisprudenza.\nIl logo dell'Universit\u00e0 \u00e8 di forma circolare, con all'interno l'immagine della citt\u00e0 medievale, racchiusa dalle mure cittadine, su cui spicca la figura del castello posto alla sommit\u00e0 del colle Cidneo. Nella parte superiore del logo e seguendo la forma circolare \u00e8 riportata la denominazione ufficiale in lingua latina dell'universit\u00e0: \"Universitas\u00b7Studiorum\u00b7Brixi\u00e6.\" Tutto attorno alla circonferenza esterna del logo era stata aggiunta al termine del mandato di Pecorelli la denominazione: \"University of Brescia - Health &amp; Wealth\", in seguito rimossa da Tira.\nSedi e strutture.\nIn accordo con il comune di Brescia si scelse di posizionare le sedi di medicina e ingegneria a nord della citt\u00e0, presso gli Spedali Civili, in nuovi edifici costruiti appositamente. La sede della macro area di medicina e chirurgia trova posto in viale Europa, mentre la sede della macro area di ingegneria \u00e8 situata in via Branze; a queste due macro aree afferiscono due biblioteche condivise.\nEconomia e giurisprudenza sorgono invece nel centro della citt\u00e0, nell'area dell'ex convento di San Faustino, sede degli uffici generali di segreteria. L'area del dipartimento di economia \u00e8 collocata, dal 2001, negli edifici del complesso dell'ex monastero di Santa Chiara, siti nell'omonima contrada; nel 2006 vi si aggiunsero i laboratori informatici, ospitati nell'ex cinema Brixia di via San Faustino. Il dipartimento di giurisprudenza si trova, dal 1999, presso palazzo Calini ai Fiumi in via San Faustino. Nel palazzo delle Mercanzie in corso Mameli si trovano ulteriori aule (fra le quali quella intitolata a Giovanni Falcone e Paolo Borsellino) e studi dei docenti di giurisprudenza. Nel 2007 \u00e8 stata inaugurata la nuova biblioteca interfacolt\u00e0 di economia e giurisprudenza in vicolo dell'Anguilla, presso l'ex convento di Santa Maria del Carmine. Il rettorato ha sede presso il prestigioso palazzo Martinengo Palatini situato in piazza del Mercato, mentre altri uffici dell'ateneo sono collocati presso palazzo Bettoni in via Gramsci. Nello stesso anno, all'interno di tutte le sedi dell'ateneo, \u00e8 stata attivata la rete wireless per gli studenti.\nCollegamenti e sedi.\n Metropolitana di Brescia \u2013 fermata Europa\n Metropolitana di Brescia \u2013 fermata San Faustino\n Metropolitana di Brescia \u2013 fermata Vittoria"}
{"id": "1359904", "revid": "339392", "url": "https://it.wikipedia.org/wiki?curid=1359904", "title": "San Magno de' Trincheri", "text": ""}
{"id": "1359907", "revid": "339392", "url": "https://it.wikipedia.org/wiki?curid=1359907", "title": "San Magno Legnano", "text": ""}
{"id": "1359908", "revid": "2165867", "url": "https://it.wikipedia.org/wiki?curid=1359908", "title": "Libro Aperto (gruppo montuoso)", "text": "Il Libro Aperto \u00e8 un gruppo montuoso costituito da due vette: Monte Rotondo (1.937 m s.l.m.) e Monte Belvedere (1.896 m s.l.m.). Viste dalla valle del torrente Lima, i versanti delle due cime appaiono dritti e incidenti, con un angolo tale da sembrare un enorme libro aperto: da qui l'etimologia. Le cime del Monte Libro Aperto si trovano a pochi metri dal confine tra la Toscana e l'Emilia-Romagna, difatti ricadono sia in provincia di Modena che in quella di Pistoia, fungono da spartiacque tra il bacino tirrenico e quello adriatico. Dalla cima principale si diparte inoltre una seconda cresta che separa le valli dei torrenti Leo e Scoltenna che, unendosi, generano il fiume Panaro. Tale cresta, proseguendo, culmina nel Monte Cimone, massima cima dell'Emilia-Romagna e dell'Appennino settentrionale.\nSul versante emiliano \u00e8 presente un piccolo lago, il Lago della Risaia."}
{"id": "1359911", "revid": "142948", "url": "https://it.wikipedia.org/wiki?curid=1359911", "title": "Calotta polare", "text": ""}
{"id": "1359913", "revid": "466539", "url": "https://it.wikipedia.org/wiki?curid=1359913", "title": "Fundoshi", "text": " \nIl \u00e8 un perizoma cingi-lombi tradizionale giapponese indossato dagli uomini. Viene prodotto con una striscia di tessuto larga uno \"shaku\" (misura tradizionale giapponese corrispondente a trentacinque centimetri) e lunga due metri e quaranta centimetri, che viene avvolto su intorno ai fianchi e attorcigliato nella parte posteriore per ottenere l'effetto perizoma.\nStili ed usi.\nIl fundoshi viene menzionato per la prima volta nell'opera di storia classica \"Nihongi\" ed \u00e8 stato raffigurato nelle sculture \"haniwa\". Questo indumento era indispensabile per ogni uomo giapponese, ricco o povero, aristocratico o plebeo, fino alla Seconda guerra mondiale, quando l'americanizzazione rese popolare la biancheria intima elasticizzata.\nIl fundoshi ha vari stili di base. Un primo tipo di fundoshi \u00e8 poco aderente e viene realizzato con una striscia di tessuto avvolta intorno ai fianchi assicurata nella parte posteriore con un nodo, che viene poi fatta passare tra le gambe e rimboccata davanti, dove viene appesa come un grembiule.\nIl secondo tipo viene indossato dalle persone pi\u00f9 attive ed \u00e8 pi\u00f9 aderente. \u00c8 formato da una striscia di stoffa avvolta intorno ai fianchi che viene poi riportata davanti facendola passare tra le gambe e nuovamente fissata sul retro, senza quindi avere un eccesso di stoffa. Questo stile \u00e8 usato anche per i costumi da bagno maschili tradizionali standard. I bambini che durante gli anni sessanta in Giappone imparavano a nuotare dovevano indossare questo tipo di fundoshi per essere facilmente tirati fuori dall'acqua dalla stoffa sul retro in caso di pericolo.\nIl terzo stile, chiamato \"etch\u016b fundoshi\", che si crede che derivi da una provincia imperiale cinese. \u00c8 formato da un rettangolo di stoffa con un'estremit\u00e0 meno larga dell'altra che ha dei nastri. Viene avvolto intorno ai fianchi e viene tirato da dietro in avanti facendolo passare tra le gambe e sotto la parte anteriore della cintura. La parte in eccesso anche in questo caso viene lasciata libera come un grembiule. Questo tipo di fundoshi veniva usato dalle truppe giapponesi durante i combattimenti nella Seconda guerra mondiale e spesso erano l'unico indumento dei soldati in alcune zone con clima tropicale.\nEsistono poi altri modi per indossare il fundoshi, dato che la malleabilit\u00e0 dell'indumento permette combinazioni quasi infinite. I samurai lo indossavano sotto l'armatura, combinata con una camicia \"shitagi\". I fundoshi vengono spesso portati con un \"hanten\" (un giubbotto corto in cotone) durante le feste estive dagli uomini che portano il sacrario (mikoshi), durante i riti shinto, o durante la rituale \"Hadaka Matsuri\". Il fundoshi \u00e8 inoltre ancora usato come costume da bagno tradizionale e come indumento sportivo tradizionale in genere, ad esempio viene portato come sospensorio. Fuori dal Giappone, il fundoshi, \u00e8 conosciuto principalmente per il gruppo di musicisti Kod\u014d che lo indossano regolarmente."}
{"id": "1359914", "revid": "187", "url": "https://it.wikipedia.org/wiki?curid=1359914", "title": "Pubblica Sicurezza", "text": ""}
{"id": "1359917", "revid": "125709574", "url": "https://it.wikipedia.org/wiki?curid=1359917", "title": "Testo unico delle leggi di pubblica sicurezza", "text": "Il testo unico delle leggi di pubblica sicurezza (abbr. con l'acronimo TULPS), nell'ordinamento giuridico italiano, \u00e8 una legge del Regno d'Italia, in vigore nella Repubblica Italiana.\nStoria.\nAll'inizio del XX secolo le leggi italiane sulla pubblica sicurezza vennero raccolte nella forma del testo unico con il R.D. 6 novembre 1926 n. 1848, poi approvato con regio decreto 18 giugno 1931 n. 773. Con il regio decreto 6 maggio 1940, n. 635 venne emanato il relativo regolamento di esecuzione (\"Regolamento di esecuzione del testo unico delle leggi di pubblica sicurezza\").\nDopo la nascita della Repubblica Italiana, l'atto normativo \u00e8 rimasto vigente, sebbene abbia avuto numerose modifiche e mutilato di molti articoli per ripetuti interventi della Corte Costituzionale e del legislatore.\nMaterie disciplinate.\nNorma una serie di facolt\u00e0 e di attribuzioni alle autorit\u00e0 di pubblica sicurezza - come il \"confino di polizia\" e il potere di \"ammonizione\" del Questore e delle ordinanze prefettizie - nonch\u00e9 di poteri e di controllo concesse principalmente alle Questure e alle Prefetture che rimettevano alla loro discrezionalit\u00e0 la maggior parte delle attivit\u00e0 umane al tempo praticate con limiti considerabili poco garantisti, come ad esempio la facolt\u00e0 di sospensione di funzioni religiose.\nContiene inoltre la disciplina normativa di un gran numero di materie, da norme in tema di licenza di porto d'armi, di licenza di detenzione di armi alle autorizzazioni amministrative alla regolare ottemperanza agli obblighi scolastici degli eventuali figli, da disposizioni in tema di attivit\u00e0 di affittacamere e dei pubblici esercizi, vendita e somministrazione di bevande alcoliche, alcune disposizioni in tema di spettacoli pubblici e della prevenzione di infortuni, disciplina delle guardie giurate e degli istituti di vigilanza privata, disciplina in tema di prostituzione, dell'attivit\u00e0 di investigatore privato al divieto di esercizio del \"mestiere di ciarlatano\".\nAnalisi e caratteristiche.\nEmanato durante il governo Mussolini, in un frangente di forte consolidamento delle attivit\u00e0 del controllo di polizia da parte del regime fascista, vi si riflessero infatti gli indirizzi politici del momento, di pi\u00f9 nitida riconoscibilit\u00e0 nella parte in cui regolavano comportamenti in qualche misura legati alla politica, e segnatamente all'attivit\u00e0 politica dei singoli o a quelle attivit\u00e0 culturali che potessero sollecitarla od orientarla.\nIl TULPS si caratterizz\u00f2 essenzialmente come un testo di polizia amministrativa, regolando in modo piuttosto dettagliato le modalit\u00e0 di controllo statale delle attivit\u00e0 dei privati che potessero rilevare ai fini della sicurezza pubblica e dando compiuta definizione di molti punti lungamente dibattuti in giurisprudenza e in dottrina. Esso fu, in questo senso, anche strumento di riordino giacch\u00e9 differenze di impostazione od operative addirittura precedenti all'Unit\u00e0 d'Italia continuavano a causare differenza di trattamento delle medesime fattispecie fra le diverse regioni italiane, sebbene inevitabilmente (e certo intenzionalmente) fu principalmente strumentale alle esigenze del regime autoritario al potere in quel periodo.\nSebbene la norma regolasse in modo minuzioso taluni aspetti, da un lato lasciava poca discrezionalit\u00e0 circa l'individuazione di obblighi e divieti, dall'altro era tuttavia molto generica in diversi punti, lasciando una certa di discrezionalit\u00e0 alle autorit\u00e0 competenti in materia dei vari settori, nei quali gli apparati statali, impersonati dai singoli funzionari, potevano applicare interpretazioni di una certa libert\u00e0 che, se normalmente gestibili secondo principi di buon senso, si prestavano potenzialmente ad un utilizzo influenzato dalla politica del tempo. Ad esempio, veniva stabilito il divieto dell'esercizio del mestiere di ciarlatano, non dandone nel contempo alcuna definizione, lasciando nella sostanza l'interpretazione al funzionario preposto, chiamato a interpretare le attivit\u00e0 altrui, o al regolamento di esecuzione approvato con r.d. 635 del 1940 (ad esempio l'art. 231 di detto regolamento a proposito del mestiere di ciarlatano)."}
{"id": "1359920", "revid": "339392", "url": "https://it.wikipedia.org/wiki?curid=1359920", "title": "TULPS", "text": ""}
{"id": "1359922", "revid": "98255220", "url": "https://it.wikipedia.org/wiki?curid=1359922", "title": "Santa Barbara (Galatina)", "text": "Santa Barbara \u00e8 una frazione del comune di Galatina, in provincia di Lecce.\nSorge sulla strada che collegava Galatina con Copertino, a circa 3\u00a0km da Collemeto.\nStoria.\nIl piccolo centro di Santa Barbara si \u00e8 sviluppato soprattutto nel XX secolo, intorno all'omonima masseria del XVI secolo.\nNei documenti medievali la localit\u00e0 aveva il nome di \"Santa Barbara de paludibus\" per la presenza di una palude ora bonificata, ma un tempo utilizzata per la macerazione del lino. Proprio vicino a quei terreni sorse nel '500 il casale agricolo che, dopo varie successioni di propriet\u00e0, fu venduto a Domenico Andriani. La famiglia Andriani De Vito rimase padrona di Santa Barbara fino all'abolizione del regime feudale.\nNel 1966 fu costruita la cappella dedicata a Santa Barbara. Al suo interno \u00e8 presente una tela raffigurante la Santa che protegge la torre dai fulmini."}
{"id": "1359924", "revid": "2188333", "url": "https://it.wikipedia.org/wiki?curid=1359924", "title": "Chun Kuk Do", "text": "Il Chun Kuk Do \u00e8 un'arte marziale ibrida creata e insegnata per primo da Chuck Norris. La frase \"Chun Kuk Do\" (\ucc9c\uad6d\ub3c4 Cheongukto) significa \"via universale\". Quest'arte consiste in una combinazione tra Tangsoodo, Taekwondo, Brazilian Jujitsu, Lotta libera, Muay Thai, Karate Shotokan, Judo, Kickboxing, Pugilato e alcune altre arti marziali.\nOgni estate l'organizzazione della UFAF (United Fighting Arts Federation) organizza un congresso/torneo di chun kuk do a Las Vegas.\nCodice d'onore.\nIl chun kuk do include un codice d'onore e delle regole, come molte altre forme di arti marziali. Queste regole sono un codice personale di Chuck Norris:\nIl chun kuk do \u00e8 basato su quattro principi:\nGradi di cinture colorate.\nNel chun kuk do i gradi di cintura sono i seguenti:\nCi sono anche gradi avanzati: tra una cintura e l'altra c'\u00e8 una cintura intermedia con una striscia orizzontale con il colore della prossima cintura. Ci sono dieci gradi di cinture nere, bench\u00e9 Chuck Norris sia l'unica cintura nera di decimo dan. Quando si riceve il quinto dan si \u00e8 qualificati, automaticamente, come Maestri."}
{"id": "1359925", "revid": "229617", "url": "https://it.wikipedia.org/wiki?curid=1359925", "title": "Mura Vaticane", "text": ""}
{"id": "1359931", "revid": "767487", "url": "https://it.wikipedia.org/wiki?curid=1359931", "title": "Hitler Bad, Vandals Good", "text": "Hitler Bad, Vandals Good \u00e8 il settimo album studio della band punk rock The Vandals. L'album segna la svolta del gruppo in senso pi\u00f9 melodico e pop punk e contiene testi ancor pi\u00f9 umoristici rispetto ai lavori precedenti. In particolare, lasciati il sarcasmo ed i temi nichilistici che avevano caratterizzato gli album precedenti, esso tratta temi decisamente pi\u00f9 leggeri.\nL'album \u00e8 inoltre la produzione che a tutt'oggi ha avuto pi\u00f9 successo commerciale e contiene due cover, tra cui \"Come Out Fighting\" della band hardcore punk Pennywise dedicata al bassista della band Jason Thirsk, morto suicida nel 1996, ed un brano \"Too Much Drama\" scritto da Dexter Holland, cantante dei The Offspring nonch\u00e9 proprietario dell'etichetta discografica Nitro Records editrice dell'album.\nIl disco \u00e8 stato inoltre supportato dalla realizzazione di due video musicali, record per la band."}
{"id": "1359934", "revid": "287204", "url": "https://it.wikipedia.org/wiki?curid=1359934", "title": "Ponte di Can Tho", "text": "Il ponte di Can Tho (\"C\u1ea7u C\u1ea7n Th\u01a1\" in vietnamita) \u00e8 uno ponte strallato sul fiume Bassac (H\u1eadu) che collega Can Tho e V\u0129nh Long, nel Vietnam meridionale.\nIl costo della costruzione \u00e8 di 342,6 milioni di dollari statunitensi. La costruzione \u00e8 iniziata in 2004 e, dopo un crollo catastrofico nel corso dei lavori nel 2007, \u00e8 stato aperto al traffico il 24 aprile 2010.\nAlle 8 del mattino del 26 settembre 2007 parte del ponte in costruzione \u00e8 sprofondata. Al 27 settembre il numero delle vittime di questo incidente ammontava a 52 o, secondo altre fonti, 59 unit\u00e0, quello dei feriti a 140."}
{"id": "1359935", "revid": "903263", "url": "https://it.wikipedia.org/wiki?curid=1359935", "title": "San Simone (Sannicola)", "text": "San Simone \u00e8 una frazione del comune di Sannicola in provincia di Lecce.Sorge sulla strada che collega Tuglie a Sannicola. Un tempo i centri urbani di San Simone e Sannicola erano nettamente separati e distavano circa 2\u00a0km. Attualmente i due paesi risultano sostanzialmente uniti fra loro.\nStoria.\nIl centro prende il nome dalla chiesetta di San Simone, presente gi\u00e0 nel 1664 ed ancora esistente (recentemente restaurata). Anticamente, presso San Simone, sorgeva un insediamento basiliano (di cui non si conosce il nome) del quale sono rimasti alcuni ruderi individuabili presso la \"grotta dei Monaci\".\nIntorno al convento sorsero le prime abitazioni e la torre-masseria databile tra il XVI e il XVII secolo.\nNel 1911 venne terminata la chiesa di San Biagio e venne risistemata la piazza antistante. Sempre nei primi decenni del XX secolo vennero edificati il Monastero di Santa Teresa delle Carmelitane Scalze e il monastero Francescano (ora Oasi Francescana).\nSan Simone venne ceduta al comune di Sannicola dalla giurisdizione di Alezio nel 1928; il comune di Sannicola a suo tempo cedeva parte del suo territorio a quello di Tuglie.\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalle strade provinciali interne: \"SP51 Sannicola-San Simone-Tuglie\" e \"SP57 San Simone-Alezio\".\nFerrovie.\nSan Simone \u00e8 equidistante dalle stazioni ferroviarie di Sannicola-Chiesanuova, posta lungo la linea Zollino-Gallipoli, e di Tuglie posta lungo la linea Novoli-Gagliano del Capo. Entrambe le stazioni appartengono alle Ferrovie del Sud Est.\nAeroporti.\nGli aeroporti civili pi\u00f9 vicini sono:"}
{"id": "1359937", "revid": "339392", "url": "https://it.wikipedia.org/wiki?curid=1359937", "title": "Santista", "text": ""}
{"id": "1359940", "revid": "228587", "url": "https://it.wikipedia.org/wiki?curid=1359940", "title": "Vangelo ('ndrangheta)", "text": "Il Vangelo \u00e8 un'associazione in seno alla 'Ndrangheta, di cui gli appartenenti vengono denominati Vangelisti, sono un grado superiore ai santisti e inferiore ai quartini. Per essere vangelisti bisogna ottenere il merito di Vangelo.\nNacque dal fatto che ormai nella Santa, vi facevano parte troppe persone e serviva un'associazione di livello ancora superiore, che per\u00f2 non bast\u00f2 poich\u00e9 si cre\u00f2 il nuovo grado di quintino e altri ancora come: \"quartino\", \"trequartino\" e \"padrino\".\nIl vangelista ha anche il compito di custodire le regole della 'Ndrangheta, il \"Vangelo\", da utilizzare nei riti di affiliazione e promozione.\nSi accede al grado per meriti criminali.\nIl nome Vangelo deriva dal fatto che l'affiliato giura con la mano posata sul Vangelo.\nI protettori del Vangelo sono i cavalieri d'onore Gaspare, Melchiorre e Baldassarre.\nChi \u00e8 Vangelista pu\u00f2 far parte della Provincia, una Commissione in cui vengono prese le decisioni pi\u00f9 importanti dell'organizzazione.\nCopiata.\nSecondo pentito Antonio Di Dieco, ex boss di Castrovillari riferisce negli anni 2000 di nuove regole per la copiata per chi ha la dote di Vangelo in su, ovvero si fa riferimento a esponenti, definiti \"carichi\" uguali per tutta l'Italia. Il carico della Ionica (da Cir\u00f2 fino a tutta la provincia reggina) che fa capo al carcere di Locri, il carico di Reggio Calabria che fa capo al carcere dello Stretto e il carico del Tirreno (Da Vibo Valentia in gi\u00f9) che fa capo al carcere di Palmi.\nRito di promozione a vangelista.\nSi procede con una prima votazione:\nC'\u00e8 poi una seconda votazione con formula conclusiva:\nPoi gli si incide su una spalla una croce e il neo-vangelista recita quest'altra formula:\nSi arriva all'ultima votazione.\nInfine si scoglie la societ\u00e0 di Vangelo:"}
{"id": "1359941", "revid": "767487", "url": "https://it.wikipedia.org/wiki?curid=1359941", "title": "Look What I Almost Stepped in...", "text": "Look What I Almost Stepped in... \u00e8 l'ottavo album studio della band punk rock The Vandals e l'ultimo pubblicato con la Nitro Records. Sebbene venga accreditato come batterista Josh Freese in realt\u00e0 i pezzi di batteria del disco sono stati suonati tutti da Brooks Wackerman, sostituto di Freese in numerose altre occasioni visti i molteplici impegni del batterista titolare, che l'anno successivo entrer\u00e0 nei Bad Religion.\nNell'album compaiono anche numerosi altri musicisti, come gli attori Jack Black e Kyle Gass dei Tenacious D, il cantante dei The Offspring e proprietario dell'etichetta Nitro Records che pubblica l'album, Dexter Holland e Scott Ackermann."}
{"id": "1359946", "revid": "14806", "url": "https://it.wikipedia.org/wiki?curid=1359946", "title": "B-legit", "text": ""}
{"id": "1359948", "revid": "14806", "url": "https://it.wikipedia.org/wiki?curid=1359948", "title": "Slim thug", "text": ""}
{"id": "1359949", "revid": "14806", "url": "https://it.wikipedia.org/wiki?curid=1359949", "title": "Lew hawk", "text": ""}
{"id": "1359950", "revid": "14806", "url": "https://it.wikipedia.org/wiki?curid=1359950", "title": "Fat pat", "text": ""}
{"id": "1359952", "revid": "14806", "url": "https://it.wikipedia.org/wiki?curid=1359952", "title": "Big lurch", "text": ""}
{"id": "1359953", "revid": "14806", "url": "https://it.wikipedia.org/wiki?curid=1359953", "title": "Turf talk", "text": ""}
{"id": "1359956", "revid": "204015", "url": "https://it.wikipedia.org/wiki?curid=1359956", "title": "William H. R. Rivers", "text": ""}
{"id": "1359958", "revid": "4506", "url": "https://it.wikipedia.org/wiki?curid=1359958", "title": "Monte Pel\u00e9e", "text": ""}
{"id": "1359963", "revid": "1543377", "url": "https://it.wikipedia.org/wiki?curid=1359963", "title": "Alexander Kerr", "text": "Offertosi volontario per la spedizione Endurance, Ernest Shackleton lo accetta come ingegnere. Durante la forzata sosta in Antartide diventa amico di Lewis Rickinson, ingegnere capo della missione.\nAl ritorno in Inghilterra prende il suo posto nella Royal Navy dove combatte a bordo di una dragamine nel mare Artico. Contattato di nuovo dal suo vecchio comandante per la spedizione Quest, decide di tornare di nuovo in Antartide, ma la missione venne annullata a causa della morte di Shackleton.\nDi nuovo a Londra, lavora per qualche anno per la marina mercantile per poi aprire un negozio di ."}
{"id": "1359965", "revid": "1161734", "url": "https://it.wikipedia.org/wiki?curid=1359965", "title": "Cattedrale di Basilea", "text": "L'antica cattedrale di Basilea (in tedesco: \"Basler M\u00fcnster\") \u00e8 una chiesa di epoca medioevale, tra i pi\u00f9 importanti edifici della citt\u00e0 svizzera.\nStoria.\nIn origine sede vescovile, l'attuale cattedrale, dedicata alla Vergine Maria, venne edificata tra il 1019 ed il 1500 in pietra arenaria rossa. La vecchia cattedrale romanica fu semidistrutta nel terremoto di Basilea del 1356. Venne poi riprospettata da Johannes Gm\u00fcnd (conosciuto anche come Johann Parler, lo stesso che stava lavorando per la Cattedrale di Friburgo in Brisgovia), per essere continuata in stile gotico. La costruzione fu ampliata da Ulrich Ensingen, architetto che collabor\u00f2 anche ai progetti per la cattedrale di Ulma e per quella di Strasburgo.\nLa chiesa fu pressoch\u00e9 interamente completata nel medioevo. Uno dei pochi elementi ottocenteschi di questa cattedrale sono le finestre neogotiche.\nFu il punto di riferimento iniziale del Concilio di Basilea, Ferrara e Firenze. Dopo che il concilio era stato trasferito a Ferrara, sulla piazza della cattedrale di Basilea Amedeo VIII di Savoia venne eletto come antipapa (il 24 luglio 1440).\nDal 1529 \u00e8 una chiesa di culto protestante. Erasmo da Rotterdam document\u00f2 con sue testimonianze i drammatici eventi della riforma a Basilea.\nDescrizione.\nArchitettura.\nCome le precedenti costruzioni (una carolingia ed una ottoniana), \u00e8 situata sulla sponda sinistra del Reno. Il fiume si trova dalla parte del coro, il quale a sua volta si appoggia su una piccola altura artificiale a forma di terrazza (il cui nome \u00e8 \"Pfalz\"). Grazie alle sue pareti esterne che danno sul fiume, questa terrazza \u00e8 chiaramente sopraelevata rispetto alla sponda. La piazza antistante l'edificio, lunga e stretta, \u00e8 di fattura prevalentemente barocca.\nLa chiesa \u00e8 costruita sotto forma di basilica a tre navate. Se si conta la presenza di cappelle laterali comunicanti tra di loro, la chiesa conta cinque navate. La facciata \u00e8 dominata dalle due torri gotiche leggermente diverse tra di loro. Con un'altezza di 64 metri, quella settentrionale supera leggermente la torre meridionale (il cui completamento nel 1500 segnava ufficialmente quello della chiesa).\nUn elemento di indubbio valore per la chiesa \u00e8 la porta di San Gallo, entrata del transetto nordoccidentale. Si tratta di una delle maggiori opere scultoree dell'epoca romanica in Svizzera. La costruzione \u00e8 dotata di un doppio chiostro dal lato sudorientale.\nMolte delle sculture originali sono state portate in un museo per garantirne una migliore conservazione e sostituite da copie. Il tetto \u00e8 caratterizzato dalla grazia dei motivi romboidali ottenuti con tegole colorate.\nL'interno, dotato di una cripta, conserva le spoglie di Erasmo da Rotterdam nella navata nordoccidentale. \u00c8 relativamente spoglio e si distingue per la presenza di matronei prettamente romanici coronati da arcate cieche.\nOrgano a canne.\nL'attuale organo a canne, costruito nel 2003 dalla ditta organaria Mathis Orgelbau con cassa progettata dal sangallese Peter M\u00e4rkli, \u00e8 l'ultimo di una serie di strumenti che si sono susseguiti nel corso dei secoli, il pi\u00f9 antico dei quali realizzato nel XIV secolo. A trasmissione mista (meccanica per i manuali, elettrica per i registri), ha quattro tastiere di 58 note ciascuna ed una pedaliera di 30 per un totale di 78 registri."}
{"id": "1359966", "revid": "287204", "url": "https://it.wikipedia.org/wiki?curid=1359966", "title": "James McIlroy", "text": "Laureato in medicina alla Birmingham University, trascorre parecchi anni come medico di bordo di diverse navi che fanno rotta verso l'Estremo Oriente. Nel 1914 partecipa alle selezioni per la spedizione Endurance e viene scelto dallo stesso Ernest Shackleton come secondo medico. Durante la forzata sosta sull'isola Elephant amputa a Perce Blackborow un dito incancrenito.\nAl ritorno in Inghilterra partecipa alla prima guerra mondiale dove viene ferito nei pressi di Ypres.\nNel 1922 viene invitato da Shackleton a far parte dell'equipaggio della spedizione Quest, missione poi interrotta per la morte di quest'ultimo.\nDurante la seconda guerra mondiale si trova a bordo della nave \"S.S. Oronsay\" quando, il 9 ottobre 1942, questa viene affondata dal sommergibile italiano Archimede. McIlroy viene salvato cinque giorni dopo dalla nave francese \"Dumont d'Urville\"."}
{"id": "1359970", "revid": "1603714", "url": "https://it.wikipedia.org/wiki?curid=1359970", "title": "Cattedrale di Strasburgo", "text": "La cattedrale di Nostra Signora di Strasburgo (in francese: \"Cath\u00e9drale Notre-Dame de Strasbourg\"; in tedesco: \"Liebfrauenm\u00fcnster\") \u00e8 il principale luogo di culto cattolico di Strasburgo, in Francia, chiesa madre dell'omonima arcidiocesi. Con un'altezza di 142 metri, \u00e8 stata per molto tempo un parametro di riferimento per gli edifici pi\u00f9 alti del mondo. Fu il principale tempio protestante di Strasburgo dal 1525 al 1689.\nDopo la cessione dell'Alsazia alla Francia, gli evangelici della citt\u00e0 furono costretti da Luigi XIV a cedere l'edificio ai cattolico-romani. \u00c8 monumento storico della Francia dal 1862.\nCostruzione.\nGli scavi archeologici sotto e intorno alla cattedrale sono stati condotti nel 1896\u20131897, 1907, 1923\u20131924, 1947\u20131948, tra il 1966 e il 1972, e infine tra il 2012 e il 2014.\nIl sito dell'attuale cattedrale \u00e8 stato utilizzato per diversi edifici religiosi precedenti, a partire dal periodo Argentoratum, quando un santuario romano occupava il sito fino all'edificio che si trova oggi.\nSi sa che una cattedrale fu eretta dal vescovo sant'Arbogaste della diocesi di Strasburgo alla fine del VII secolo, sulla base di un tempio dedicato alla Vergine Maria, ma oggi non ne rimane nulla. La precedente cattedrale di Strasburgo, i cui resti risalenti alla fine del IV secolo o all'inizio del V secolo sono stati riportati alla luce nel 1948 e nel 1956, si trovava nel sito dell'attuale chiesa di Santo Stefano.\nNell'VIII secolo, la prima cattedrale fu sostituita da un edificio pi\u00f9 importante che sarebbe stato completato sotto il regno di Carlo Magno. Il vescovo Remiglio di Strasburgo (detto anche R\u00e9mi) volle essere sepolto nella cripta, secondo il suo testamento del 778. Fu certamente in questo edificio che nell'842 furono pronunciati i giuramenti di Strasburgo. Gli scavi hanno rivelato che questa cattedrale carolingia aveva tre navate e tre absidi. Una poesia descrive questa cattedrale come decorata con oro e pietre preziose dal vescovo Ratho (anche Ratald o Rathold). La basilica prese fuoco in diverse occasioni, nell'873, nel 1002, a causa del duca di Svevia Ermanno II e del di lui genero e duca di Carinzia Corrado, nel contesto della successione al trono imperiale di quell'anno, e nel 1007.\nNel 1015 il vescovo Guarniero I d'Asburgo pos\u00f2 la prima pietra di una nuova cattedrale sulle rovine della basilica carolingia. In seguito costru\u00ec una cattedrale in stile romanico, ma fu poi continuata secondo i canoni dell'architettura gotica sia francese che tedesca. Quel duomo fu raso al suolo nel 1176 perch\u00e9 all'epoca le navate erano coperte da un'intelaiatura di legno.\nDopo quel disastro, il vescovo Enrico di Hasenburg decise di costruire una nuova cattedrale, per essere pi\u00f9 bella di quella di Basilea, che era appena terminata. La costruzione del nuovo duomo inizi\u00f2 sulle fondamenta della struttura precedente, e si concluse solo secoli dopo. La cripta del duomo di Guarniero, che non era bruciata, fu conservata e ampliata verso ovest. I lavori proseguirono fino al 1439.\nLa cattedrale \u00e8 un illustre esempio di costruzione in pietra arenaria dei Vosgi (\"gr\u00e8s rouge des Vosges\"). Questa pietra, tipica delle zone renane, le conferisce il colore rossiccio che caratterizza anche altre costruzioni situate in citt\u00e0 della zona, come la cattedrale di Friburgo in Brisgovia o quella di Basilea. Durante un consistente periodo di tempo i lavori di costruzione furono presieduti da Erwin von Steinbach e da Joist Dotzinger.\nDescrizione.\nEsterno.\nHa la forma di una basilica a tre navate con transetto. \u00c8 rimasta incompiuta anche a causa delle enormi dimensioni del progetto, che il comune di Strasburgo ed il vescovo Henri de Hasenbourg perseguivano in concorrenza con altre citt\u00e0 nelle zone limitrofe.\nLe porzioni pi\u00f9 tipicamente romaniche si trovano presso il coro, primo ad essere stato costruito. Man mano che la costruzione progrediva e ci si avvicinava al compimento presso la facciata, prevalgono sempre pi\u00f9 gli elementi gotici.\nStrasburgo \u00e8 stata solo uno dei molti comuni che si erano arricchiti di cattedrali gotiche e che non erano riusciti, durante il Medio Evo, a portare a termini i loro sforzi; come altrove, i lavori vennero sospesi alle soglie dell'epoca moderna. La citt\u00e0 alsaziana, a differenza di molte altre, non rilanci\u00f2 piani di compimento per portare a termine la cattedrale. Oggi si distingue da molte altre cattedrali gotiche dato che \u00e8 particolarmente evidente la mancanza di una delle due torri campanarie, quella meridionale, il che determina un forte effetto asimmetrico dell'insieme (in contrasto con la regolarit\u00e0 che caratterizza la facciata, strutturata a scacchiera).\nInterno.\nLa parte posteriore della chiesa, soprattutto il presbiterio ma anche il transetto, \u00e8 quella maggiormente caratterizzata da elementi romanici, che per altro sono evidenti nella cripta dell'XI secolo.\nCiononostante, l'interno \u00e8 caratterizzato da una spiccata dissoluzione delle pareti secondo i parametri delle cattedrali gotiche francesi dell'epoca.\nD'altro canto le sculture della chiesa lasciano trasparire nuove tendenze dell'arte gotica, dato che in opere come la \"Morte della Vergine\" (nella lunetta del portale di sinistra del transetto sud) il drappeggio dei vestiti non nasconde pi\u00f9 completamente le forme del corpo: la scultura riacquista cos\u00ec una parte della plasticit\u00e0 che il gotico tendeva in precedenza a tralasciare per assecondare le forme snelle e lo slancio verso l'alto tipico della scultura gotica.\nNel braccio sinistro del transetto, ivi trasferita nel 1667 dal cimitero della chiesa di Saint-Thomas, \u00e8 collocata l'imponente (9 metri di lunghezza, 3,80 metri di larghezza, 5 metri di altezza) opera scultorea in legno \"Il Monte degli Ulivi\", attribuita a Veit Wagner.\nOrologio astronomico.\nLa chiesa si distingue per un orologio astronomico di grande fattura che riproduce, unico nel suo genere, la precessione degli equinozi. \u00c8 in grado di battere anche le 13.\nUn primo orologio, su progetto di Conrad Dasypodius venne costruito tra il 1572 e il 1574 da Isaac Habrecht e Josia Habrecht. Il monumentale orologio rappresentava la sintesi dei pi\u00f9 avanzati studi scientifici dell'epoca nei campi dell'astronomia, matematica e fisica. Il meccanismo rimase nella cattedrale fino al 1842, quando fu sostituito da un orologio costruito da Jean Baptiste Schwilgu\u00e9.\nOrgani a canne.\nLa cattedrale dispone di tre organi. L'organo principale \u00e8 collocato nella terza campata della navata centrale, lungo la parete di sinistra, sopra una cantoria a nido di rondine. L'organo conserva ancora la cassa originaria, risalente al 1384, che, a partire dal 1716, ha ospitato uno strumento costruito da Andreas Silbermann. Questo venne sostituito da un altro, opera di Henry Koulen, che lo install\u00f2 nel 1897 e ricostruito nel 1935. L'organo attuale risale al 1981 ed \u00e8 stato realizzato dall'organaro Alfred Kern.\nLungo la parete destra del coro, costruito in stile neobizantino durante l'ultimo periodo di dominazione tedesca, si trova il secondo organo della cattedrale, utilizzato principalmente per l'accompagnamento liturgico. Questo \u00e8 stato costruito nel 1878 da Joseph Merklin e pi\u00f9 volte rimaneggiato; l'ultimo importante intervento \u00e8 stato effettuato da Daniel Kern nel 1989. Nel 2011 lo strumento ha tre tastiere ognuna di 56 note e pedaliera di 30.\nNella cappella di San Lorenzo \u00e8 stato installato nel 2013 un organo positivo realizzato da Alfred Kern nel 1986 e dotato di 4 registri, con due manuali e pedale.\nL'organo della cripta \u00e8 stato costruito da Gaston Kern nel 1998. A trasmissione integralmente meccanica, ha due tastiere di 54 note ciascuna ed una pedaliera di 25.\nUrbanistica.\nLe costruzioni che si affacciano sulla piazza antistante, caratteristiche per l'intelaiatura a traliccio, formano insieme alla cattedrale un importante insieme urbanistico.\nCon un'altezza di 142 metri, la cattedrale \u00e8 rimasta intatta fino ai giorni nostri, differenziandosi da molte altre costruzioni medievali che gareggiavano tra di loro in dimensioni, ma che non rimasero in piedi a lungo (come ad esempio la cattedrale di Beauvais). Risult\u00f2 essere l'edificio pi\u00f9 alto nel mondo a partire dal 1647 (in seguito al crollo della torre della Marienkirche a Stralsund), per poi restarlo fino al 1874 (anno in cui fu costruita la Nikolaikirche ad Amburgo). Ha del resto un ruolo urbanistico di primo piano per tutta la zona di Strasburgo, dato che \u00e8 visibile a chilometri e chilometri di distanza (ad esempio da alcuni punti della Foresta Nera)."}
{"id": "1359971", "revid": "94647", "url": "https://it.wikipedia.org/wiki?curid=1359971", "title": "Notre-Dame di Strasburgo", "text": ""}
{"id": "1359973", "revid": "1543377", "url": "https://it.wikipedia.org/wiki?curid=1359973", "title": "Frank Hurley", "text": "Ha partecipato a numerose esplorazione antartiche ed ha servito come ufficiale fotografico durante le due guerre mondiali. Il suo stile artistico ha prodotto diverse immagini celebri, ma \u00e8 stato sovente criticato per le sue composizioni e l'utilizzo di effetti speciali che, a detta dei detrattori, diminuiscono la valenza artistica dei suo lavori.\nNote biografiche.\nHurley ha viaggiato pi\u00f9 volte in Antartide, prima con la spedizione Aurora di Douglas Mawson negli anni 1911-14 e poi con la spedizione Endurance di Ernest Shackleton, iniziata nel 1914 e terminata, a causa del naufragio della nave soltanto nel 1916. Al ritorno, nel 1919, Hurley realizza il documentario \"South\".\nNel 1917 Hurley si unisce all\"'Australian Imperial Force\" (AIF) e, con il grado onorario di capitano, fotografa numerosi campi di battaglia del primo conflitto mondiale. Le sue opere pi\u00f9 famose riguardano la battaglia di Passchendaele, che sono realizzate esponendosi a considerevoli rischi personali. Hurley sar\u00e0 fotografo di guerra anche durante il secondo conflitto mondiale.\nCollezioni fotografiche.\nLe fotografie realizzate di Hurley sono conservate da diverse istituzioni. Le principali appartengono all\"'Australian War Memorial\" (Canberra), \"National Library of Australia\" (Canberra, \"Scott Polar Research Institute\", (\"Cambridge\"), \"Royal Geographical Society\", (Londra), ed al \"South Australian Museum\", (Adelaide).\nNational Library of Australia\nQuesta collezione comprende 10.999 negativi su vetro, negativi su plastica, steroscopie e vetrini per lanterne, tutti digitalizzati.\nLe opere comprendono le foto fatte da Hurley nei suoi due viaggi in Antartide, immagini della prima guerra mondiale e di viaggi successivi nel Medio Oriente ed in Egitto. Sono presenti inoltre lavori effettuati durante la seconda guerra mondiale, a Papua Nuova Guinea e della vita industriale e sociale australiana.\nAltri album sono:"}
{"id": "1359974", "revid": "1305772", "url": "https://it.wikipedia.org/wiki?curid=1359974", "title": "Teoria della continuit\u00e0 paleolitica", "text": "La teoria della continuit\u00e0 paleolitica (abbreviazione TCP o TC) \u00e8 una teoria etnolinguistica, elaborata in ambito glottologico e archeologico negli anni novanta. La teoria sostiene l'esistenza di una continuit\u00e0 linguistica a partire dal paleolitico.\nIl concetto di base della teoria fu elaborato per la prima volta in ambito archeologico dall'archeologo belga Marcel Otte. Successivamente, questo primo nucleo fu sviluppato in ambito linguistico dal glottologo Mario Alinei, a partire dagli anni novanta. La teoria ha tuttavia avuto un seguito molto limitato negli ambienti dei linguisti storici, anche per via di alcuni limiti metodologici e di alcune contraddizioni a cui non si \u00e8 mai data una risposta adeguata. \n\u00c8 parzialmente affine alla teoria della dispersione neolitica, elaborata dall'archeologo inglese Colin Renfrew.\nAspetti della teoria sono stati autonomamente elaborati da alcuni glottologi e linguisti (Cicerone Poghirc, Jean Le D\u00fb) e da alcuni archeologi (Marcel Otte e Alexander H\u00e4usler). Tra i linguisti, la teoria \u00e8 stata accolta da Franco Cavazza, Xaverio Ballester, Francesco Benozzo e Gabriele Costa.\nLa teoria della continuit\u00e0 linguistica si \u00e8 voluta basare anche sull'interpretazione di alcune scoperte in ambito paleontologico e genetico, come la correlazione genetico-linguistica ora non pi\u00f9 confermate, dato il recente sviluppo delle ricerche di paleogenetica. In particolare \u00e8 da sottolineare l'avversione dell'Alinei per le teorie indoeuropeistiche e soprattutto verso Marija Gimbutas: al di l\u00e0 dello scontro linguistico e delle difficolt\u00e0 interpretative del dato archeologico, le obiettivit\u00e0 paleogenetiche non confermano la sostituzione avvenuta alla fine dell'et\u00e0 del bronzo delle antiche popolazioni indo-europee da parte di trib\u00f9 della steppa pontico-caspica, gli Yamnaya.\nTeoria della continuit\u00e0 in ambito linguistico.\nLa teoria elaborata da Mario Alinei \u00e8 contenuta nell'opera \"Origine delle lingue d'Europa\", in due volumi, pubblicati nel 1996 e nel 2000. Il primo volume approfondisce gli aspetti paleontologici legati all'evoluzione della lingua umana nel paleolitico; il secondo approfondisce gli aspetti archeologici connessi all'evoluzione delle lingue nel mesolitico e nelle successive et\u00e0 dei metalli.\nL'opera tratta delle origini linguistiche delle lingue scritte e dei dialetti viventi (entrambi denominati \"linguemi\") del continente europeo; in particolare di quelli dell'area indoeuropea e della sotto-area romanza. L'opera traccia una sintetica storia delle varie teorie linguistiche che si sono succedute nel tempo e una panoramica di quelle oggi discusse nell'ambito della ricerca.\nIl lavoro \u00e8 incentrato sul \u00abprincipio di unit\u00e0\u00bb, che viene considerato alla base di tutte le religioni, della matematica e della stessa logica e, infine, di ogni disciplina scientifica e sapere umano.\nIn base a questo principio, sono analizzate le ipotesi linguistiche monogenetica e poligenetica sulle origini del linguaggio umano e di tutte le sue variet\u00e0 linguistiche. L'ipotesi monogenetica presuppone una prima coppia di esseri umani parlanti, quella poligenetica pi\u00f9 coppie, sparse per il mondo, che abbiano sviluppato autonomamente la facolt\u00e0 del linguaggio. L'ipotesi poligenetica presuppone in ogni caso, secondo Alinei, una fase precedente, con una coppia da cui le varie coppie parlanti sarebbero derivate: questa coppia originaria, sebbene non parlante, avrebbe comunque sviluppato gli apparati fisiologici, anatomici e neurologici che sono il presupposto della facolt\u00e0 del linguaggio umano. In entrambi i casi, dunque, secondo Alinei, vi \u00e8 sempre un'origine comune, una fase precedente che riconduce all'unit\u00e0 e, di conseguenza, tutte le lingue umane sarebbero riconducibili a un'origine monogenetica comune. Anche la scoperta della grammatica generativa trasformazionale sarebbe una conferma della imprescindibilit\u00e0 di una fase evolutiva unitaria della specie umana, antecedente allo sviluppo del linguaggio.\nCompito della linguistica sarebbe, pertanto, quello di scoprire come, dalla lingua umana in generale, si sarebbero sviluppate le variet\u00e0 linguistiche particolari o, viceversa, quello di ricostruire da queste ultime l'unit\u00e0 originaria.\nIn tale ottica, nessuna lingua umana particolare potrebbe essere considerata come lingua madre o protolingua di altre lingue particolari; soltanto l'originaria unit\u00e0 universale anteriore e sempre presente, indefinita e indeterminata, costituirebbe il momento o la fase originaria, ovvero la \u00abprotolingua universale\u00bb. \nSarebbe invece possibile mettere in luce le fasi storiche in cui lingue umane, tra loro pi\u00f9 vicine geograficamente e socialmente, avrebbero assunto caratteri tra loro pi\u00f9 omogenei, tali da distinguerle da altre lingue umane pi\u00f9 lontane, ossia individuare storicamente, geograficamente e socialmente gruppi di lingue che presentassero affinit\u00e0 e diversit\u00e0 specifiche.\nAlinei considera inoltre tutte le culture litiche, evidenziate dai ritrovamenti archeologici e studiate dagli antropologi e le associa alla evoluzione preistorica delle lingue umane (in particolare per l'Eurasia), trovandovi corrispondenze tipologiche.\nOrigini del linguaggio umano.\nIn merito alle possibili \u00aborigini prime\u00bb del linguaggio umano, la teoria della continuit\u00e0 linguistica non prende posizione rispetto all'ipotesi monogenetica o a quella poligenetica: secondo Alinei l'ipotesi di partenza sarebbe: \u00ab\"poligenesi dell'invenzione, della formazione e dello sviluppo linguistico o monogenesi dell'invenzione con poligenesi della formazione e dello sviluppo linguistico\"\u00bb.\nLa teoria della continuit\u00e0 prende in considerazione due ipotesi cronologiche sull'origine del linguaggio umano e la formazione delle lingue e dialetti d'Europa: un'ipotesi \u00abbreve\u00bb, secondo la quale l'origine del linguaggio viene fatta risalire alla comparsa dell'\"Homo sapiens\" (200.000 anni fa), e un'ipotesi lunga, secondo la quale questa origine viene fatta risalire alla comparsa dell'\"Homo habilis\" o dell'\"Homo erectus\" (2.000.000 di anni fa), specie che avevano gi\u00e0 sviluppato le basi fisio-neurologiche per il linguaggio e forme di cultura materiale che ne presuppongono l'utilizzo almeno in forme rudimentali.\nTeoria della continuit\u00e0 e indoeuropeo.\nLa teoria della continuit\u00e0 si oppone alla teoria tradizionale secondo la quale i linguemi che si erano sviluppati nell'et\u00e0 della pietra sarebbero stati cancellati, insieme alle popolazioni che li parlavano, da invasori portatori di un differente linguaggio. Secondo Alinei le popolazioni indoeuropee sarebbero proprio i diretti discendenti di coloro che avevano popolato il continente europeo fin dal paleolitico, con le prime migrazioni dell'\"Homo sapiens\" provenienti dall'Africa. Gli invasori indoeuropei, invece, popolazioni di pastori e guerrieri a cavallo, secondo la teoria tradizionale recentemente aggiornata da Marija Gimbutas, sarebbero, secondo Alinei, prevalentemente non indoeuropei.\nSecondo Alinei, sarebbero innegabili le affinit\u00e0 linguistiche fra le lingue indoeuropee e quelle semitiche e cartveliche (lingue marcatamente flessive e da connettere alle industrie litiche bifacciali, che caratterizzano l'Asia sud-occidentale) e le affinit\u00e0 lessicali (indipendentemente se genetiche o acquisite) ancora fra le lingue indoeuropee e lingue come il semitico, il sumero, il cartvelico e l'elamita.\nEvoluzione linguistica.\nPer la teoria della continuit\u00e0, la lingua umana \u00e8 piuttosto un \"continuum\" preistorico e storico, con variazioni geografiche, etniche e sociali.\nLe rappresentazioni tradizionali dello sviluppo in epoca preistorica e storica della lingua umana, quali i modelli \u00abdell'albero\u00bb e \u00abdell'onda\u00bb sarebbero, secondo Alinei, soltanto metaforiche, e non renderebbero con precisione l'evoluzione e le reali relazioni delle lingue umane. Alinei propone quindi di sostituirli col modello linguistico della cosiddetta sequenza stadiale socio-geografica.\nNessuno dei linguemi della sequenza dovrebbe essere considerato come lingua madre, perch\u00e9 tutti sono solo \u00abvarianti geo-storiche\u00bb di una stessa lingua unitaria.\nI dialetti tuttora parlati sono considerati da Alinei \u00abfossili\u00bb delle lingue parlate nella preistoria e il lessico \u00e8 ritenuto essere la parte pi\u00f9 antica del linguaggio, mentre gli aspetti tipologici, grammaticali e sintattici sarebbero il risultato di processi di differenziazione pi\u00f9 tardi rispetto a quelli di formazione lessicale. I linguemi tenderebbero a conservarsi pi\u00f9 che a mutare e i cambiamenti interverrebbero solamente per intervento di forze esterne (migrazione del parlante, immigrazioni consistenti che mutino la composizione etnica della comunit\u00e0 e si riflettano pertanto sulla sua lingua): Alinei ritiene che, perch\u00e9 una lingua cambi, debba cambiare il parlante e la sua comunit\u00e0 etnico-sociale, e che non ci sia alcuna naturale spinta al cambiamento per moto interno.\nSecondo Alinei esisterebbe infine una correlazione tra le varie culture preistoriche, caratterizzate da diverse industrie litiche, e lo sviluppo delle diverse variet\u00e0 linguistiche nei continenti europeo, africano e asiatico.\nTeoria della continuit\u00e0 e origine dei dialetti romanzi.\nSecondo Alinei i dialetti romanzi non avrebbero avuto origine nel Medioevo, ma le loro radici affonderebbero, piuttosto, nel primo lessico umano universale e nelle sue varie differenziazioni databili e localizzabili attraverso la ricerca. Tali dialetti si sarebbero conservati per tutto il periodo di diffusione del latino: soltanto le lingue scritte a essi corrispondenti (lingue neolatine) sarebbero state codificate in epoca medioevale, ma neppure queste deriverebbero dal latino, essendo piuttosto la continuazione, anche per iscritto, di una variazione dialettale orale, parallela e per alcuni aspetti pi\u00f9 arcaica del latino stesso. Le lingue scritte conosciute dalle attestazione archeologiche sono testimonianza solo di s\u00e9 stesse e dei gruppi dominanti di cui sono diretta espressione, ma sono da considerarsi solo diverse varianti linguistiche, geografiche e sociali, e dei linguemi a esse contigui e paralleli.\nIn questo contesto, Alinei considera la lingua latina una variazione di un \"continuum\" linguistico stabilitosi sin dal periodo epigravettiano (24.000-10.000 a.C. circa) nella penisola italica, la costa balcanica dell'Adriatico, la costa meridionale francese e la costa orientale iberica, dove si era diffusa la cultura della ceramica cardiale. Le profonde affinit\u00e0 linguistiche di quest'area sarebbero dunque dovute non tanto alla successiva romanizzazione, che pure comport\u00f2 una notevole influenza della variante latina con ampi scambi lessicali nei due sensi, bens\u00ec all'originario assetto linguistico preistorico.\nPer Alinei, nell'ipotesi cronologica lunga, i gruppi linguistici e i dialetti oggi viventi erano nettamente separati e formati gi\u00e0 alla fine del Paleolitico superiore. Inoltre, essi erano gi\u00e0 insediati nelle loro sedi storiche e internamente frammentati nel Mesolitico e Neolitico. Nell'ipotesi della continuit\u00e0 breve, si suppone che tali linguemi fossero gi\u00e0 esistenti fin dal II millennio a.C..\nSulla base della teoria della continuit\u00e0, Alinei auspica dunque una modifica del lessico della linguistica tradizionale. Il termine \u00ablatino\u00bb dovrebbe essere impiegato esclusivamente per indicare la lingua parlata e scritta a Roma dalle \u00e9lite cittadine, poi diffusasi in buona parte dell'impero romano con la romanizzazione, come lingua scritta e parlata dalle \u00e9lite romanizzate, affiancata ai loro linguemi storici locali. Termini come \u00abneolatino\u00bb, \u00ablatino volgare\u00bb, \u00ablingue e dialetti romanzi\u00bb, dovrebbero essere sostituiti con altri: essi, infatti, non costituirebbero, secondo Alinei, n\u00e9 una derivazione n\u00e9 una continuazione del latino di Roma, n\u00e9 linguemi orali come nel concetto di latino volgare, ma piuttosto linguemi ben distinti, paralleli e autonomi nella loro essenza (struttura grammaticale e corpo lessicale) e storia (origine e formazione).\nSecondo i presupposti della teoria della continuit\u00e0, Alinei ritiene che la storia delle variazioni e mutazioni fonetiche e fonologiche elaborate dalla linguistica tradizionale dovrebbe essere rivista: i linguemi, non dovrebbero infatti essere classificati \u00abad albero\u00bb secondo famiglie linguistiche, ma collocati nella \u00absequenza stadiale socio-geografica\u00bb elaborata dalla nuova teoria.\nCritiche.\nLa teoria di Alinei ha sollevato critiche fra i linguisti. Michele Loporcaro propone una serie di obiezioni, con particolare riguardo alla differenziazione dei dialetti italiani.\nIl primo inciampo della teoria di Alinei, secondo Loporcaro, \u00e8 l'argomento del lessico, da cui Alinei ricava la gran parte delle prove a sostegno dell'origine preistorica dei dialetti. Per esempio, nel dialetto della parte occidentale dell'Emilia, l'aratro \u00e8 chiamato \"matsa\": Alinei sostiene che questa parola deriva da un supposto \u00ablatino d'Emilia\u00bb *\"mattea\" e deve essere stata coniata quando l'aratro fu inventato, tra la fine del Neolitico e l'inizio dell'et\u00e0 del rame.\nLa mancanza di documenti a sostegno di questa affermazione sarebbe dovuta, per Alinei, all'assenza di documentazione scritta, la quale \u00e8 storicamente riservata alle lingue egemoni (segnatamente, al latino). Sennonch\u00e9 Loporcaro, citando Lorenzo Renzi, dice: \u00abDavvero nessun Livio avrebbe notato che i Latini, oltre ai Galli, gli Iberi, i Daci, avevano anche conquistato se stessi?\u00bb.\nAncora, Loporcaro, sempre sulla scorta di Renzi, critica l'argomento semantico rappresentato dall'esempio suddetto di \"matsa\", sottolineando come forme dialettali simili non siano affatto un esempio della conservazione di uno strato ereditario preistorico (\u00abun \"latino\" dell'Italia del Nord\u00bb), ma piuttosto una testimonianza della \u00abpersistenza di concezioni arcaiche in aree rurali\u00bb.\nAlinei, secondo Loporcaro, dimostra d'ignorare il principio dell'autonomia del significante, quando afferma che la parola \"matsa\" per \u00abaratro\u00bb dev'essere sorta necessariamente al primo apparire dell'oggetto. A essere \u00abautodatato\u00bb non \u00e8 il segno linguistico \u2013 che, saussurianamente, \u00e8 arbitrario \u2013 ma semmai il significato, ossia il referente. Parole come \"matsa\" sarebbero quindi un calco fatto impiegando materiale lessicale latino (*\"mattea\" \u00e8 una parola ricostruita a partire dagli esiti romanzi, probabilmente presente nel latino parlato ma non attestata). Tale calco del resto potrebbe essere avvenuto anche in epoca tardo-latina, giacch\u00e9 latino parlato e lingue prelatine sono coesistiti a lungo, nel processo che ha portato le seconde a una progressiva emarginazione verso gli strati pi\u00f9 bassi del repertorio linguistico, culminata nel tempo in una definitiva estinzione.\nDifficolt\u00e0 anche maggiori, secondo la critica di Loporcaro, s'incontrano quando Alinei applica la sua teoria a fatti morfologici. Il glottologo torinese afferma che l'articolo non sarebbe un'innovazione romanza, ma, al contrario, esisterebbe dal II millennio a.C. Le prove a sostegno di ci\u00f2 sono ricavate dalla parola del dialetto emiliano occidentale \"magnano\", \u00abcalderaio ambulante\u00bb. Per Alinei, questa parola deriverebbe dal coronimo Alamagna, \u00abcon deglutinazione di \"la\" rianalizzato come articolo\u00bb. Tanto basta, per Alinei, per sostenere \"deduttivamente\" la prelatinit\u00e0 dell'articolo determinativo.\nLoporcaro ribatte che questa datazione, di l\u00e0 dal ragionamento deduttivo, \u00e8 perlomeno problematica, perch\u00e9 le evidenze dei documenti alto-medievali (es. la Sequenza di Sant'Eulalia del IX sec. o la trecentesca \"Cronica\" d'anonimo romano) mostrano come l'articolo fosse ben lontano dall'essere un elemento linguistico acquisito e stabile, addirittura in aree distinte della Rom\u00e0nia.\nLa diglossia fra latino e lingue prelatine supposta da Alinei \u00e8 una riedizione della posizione dell'umanista Leonardo Bruni nel dibattito del 1435 con Biondo Flavio sull'origine del volgare. Tuttavia, \u00e8 difficile pensare che esistesse uno iato incolmabile fra la lingua degli intellettuali (il latino) e quella del popolo (le varie lingue locali). Al contrario, Loporcaro ricorda alcune testimonianze della reciproca comprensibilit\u00e0 fra colti e illetterati: per esempio, Papa Gregorio Magno consigli\u00f2 a un diacono di non leggere in pubblico il commento latino a Giobbe, ma di scegliere invece il commento ai Salmi, comprensibile anche agli incolti. Consimili testimonianze dimostrano che il latino era ancora universalmente compreso \u2013 anche se sempre meno \u2013 almeno fino alla met\u00e0 del VII secolo. La definitiva presa di coscienza del divario oramai insanabile fra latino e lingua popolare avvenne nell'813, allorch\u00e9 il Concilio di Tours deliber\u00f2 che i sacerdoti pronunciassero la loro omelia in \u00abrusticam romanam linguam\u00bb anzich\u00e9 in latino.\nA completamento della sua critica alla teoria della continuit\u00e0, Loporcaro esamina gli esempi fonetico-fonologici portati dall'Alinei. Ad esempio, Alinei sostiene che le dittongazioni di \"\u012b\" e \"\u016b\" latine in una zona che va dalle Marche meridionali fino alla provincia di Bari non sarebbero l'esito dello sviluppo delle vocali latine, ma, nelle parole di Alinei, la \u00abpreservazione di uno stadio precedente il monottongamento, che il latino mostra parzialmente nelle sue attestazioni pi\u00f9 antiche\u00bb.\nOra, il latino mostrava una neutralizzazione dell'opposizione fra dittonghi e vocali lunghe rispetto alla base indoeuropea, sicch\u00e9 sia \"d\u012bco\" sia \"v\u012bvus\" hanno la \"\u012b\", ma il primo risale a un arcaico \"deico\" (i.e. *\"deik\"-), il secondo a un indoeuropeo *\"g\"\"w\"\"\u012bwos\". Perch\u00e9 Alinei abbia ragione, i dialetti a cui si riferisce dovrebbero mostrare il dittongo solo quando questo era gi\u00e0 presente in indoeuropeo; ma non \u00e8 cos\u00ec: se /doi\u02a7\u0259/ continua il latino \"d\u012bc\u011bre\", in cui la \"\u012b\", come detto, \u00e8 la semplificazione di un dittongo indoeuropeo, /voit\u0259/ deriva da \"v\u012btam\", in cui la \"\u012b\" continua la *\"\u012b\" indoeuropea."}
{"id": "1359976", "revid": "122003986", "url": "https://it.wikipedia.org/wiki?curid=1359976", "title": "Paolo Stella", "text": "Biografia.\nCresciuto a Forl\u00ec, tra il 1993 e il 1997 frequenta un corso di teatro, e in seguito partecipa a un seminario sul metodo Strasberg e alcuni laboratori tenuti da Francesca De Sapio.\nNel 2002 acquista una certa popolarit\u00e0 presso i teenager con la partecipazione alla seconda edizione del programma \"Amici di Maria De Filippi\". Successivamente abbandona gli studi di architettura, facolt\u00e0 a cui si era iscritto dopo il conseguimento della maturit\u00e0 scientifica, per dedicarsi alla recitazione.\nDopo una piccola partecipazione alla serie tv \"Incantesimo 7\" in onda su Rai Uno, tra il 2006 e il 2008 \u00e8 uno degli interpreti principali delle miniserie tv trasmesse da Mediaset, \"Un ciclone in famiglia 2\", \"3\" e \"4\", regia di Carlo Vanzina, in cui ha il ruolo di Antonio Esposito.\nNel 2007 con la miniserie \"Donna detective\", regia di Cinzia TH Torrini, interpreta il ruolo di Salvatore Rizzo. Nello stesso anno appare sugli schermi cinematografici con i film: \"Last Minute Marocco\", regia di Francesco Falaschi, e \"La terza madre\", regia di Dario Argento, presentato in anteprima alla seconda edizione della Festa del Cinema di Roma. Inoltre gira \"Penso che un sogno cos\u00ec\", diretto da Marco De Luca. Il film, dopo esser stato presentato a Hollywood, arriva nelle sale romane nel 2010.\nA partire dal 2011 diventa molto attivo sul web con il suo blog personale \"Ohmyblog\", che lo porta a stringere collaborazioni con diversi editori e brand del mondo del fashion. Successivamente diventa web editor per Elle. A partire da fine 2014 collabora con il magazine online \"Lampoon.\"\nNel 2018 esce il suo primo romanzo, \"Meet Me alla boa\". Nel 2020 pubblica un secondo libro: \"Per caso (tanto il caso non esiste)\"."}
{"id": "1359979", "revid": "775504", "url": "https://it.wikipedia.org/wiki?curid=1359979", "title": "The Awful Truth (programma televisivo)", "text": "The Awful Truth (\"La terribile verit\u00e0\") \u00e8 uno show televisivo satirico ideato, scritto e presentato da Michael Moore, finanziato dal canale televisivo britannico Channel 4, andato in onda per due stagioni (per 24 puntate complessive) dal 1999 al 2000.\nNegli Stati Uniti \u00e8 stato trasmesso dal canale via cavo Bravo, la prima stagione dall'11 aprile al 27 giugno 1999, la seconda dal 17 maggio al 5 luglio 2000. In Italia \u00e8 andato in onda sul canale satellitare Jimmy.\nOgni puntata, della durata di circa mezz'ora, \u00e8 composta da due servizi principali su tematiche sociali, politiche ed economiche, trattate da Moore anche nei suoi libri e documentari (l'avidit\u00e0 delle multinazionali, lo sfruttamento dei lavoratori, il pensiero classista e razzista di alcuni strati della societ\u00e0 americana) presentati dallo stesso regista, nella prima stagione dall'Herman Union Auditorium dell'Illinois Institute of Technology di Chicago (ironicamente collocato \u00abda qualche parte nella PDRTV\u00bb, ossia nella \u00abPeople Democratic Republic of TeleVision\u00bb) con un pubblico dal vivo, nella seconda stagione da Times Square a New York, fra i passanti.\nIn merito al supporto economico del canale televisivo britannico Channel 4, indispensabile per poter produrre il programma, Moore si \u00e8 cos\u00ec espresso: \u00abAmo l'ironia della cosa: sono dovuto uscire dall'America per trovare i soldi necessari a fare un programma sull'America.\u00bb\nPrima stagione.\nLa prima stagione dello show \u00e8 caratterizzata da una sigla di apertura particolare e da paradossali sondaggi, le \"awful truth\".\nSigla di apertura.\nUna voce fuori campo apre lo show con la seguente introduzione:\nLa frase dopo \u00abfive men controlled the world's media\u00bb cambia in ogni puntata. Alcuni esempi:\nLe \"awful truths\".\nA met\u00e0 di ogni puntata vengono presentati i risultati di surreali sondaggi di costume realizzati dalla societ\u00e0 specializzata Widgery and Associates, denominati \"awful truths\":\nPrincipali servizi.\nI see Lucy (Io vedo Lucy).\nProtagonista del servizio \u00e8 Lucianne Goldberg, la donna che, convincendo Linda Tripp a registrare le conversazioni telefoniche con Monica Lewinsky, ha di fatto aperto la strada per il Sexgate ed il successivo impeachment di Bill Clinton. Moore ha piazzato una webcam nel palazzo di fronte all'appartamento newyorkese della Goldberg, visibile da tutti all'indirizzo internet www.iseelucy.com (sito ora disattivato). Successivamente ha telefonato in diretta alla Goldberg per chiederle se continuasse anche adesso ad approvare le intrusioni nella vita privata altrui.\nCorporate Cops (Poliziotti per le Multinazionali).\nBasandosi su Cops, format televisivo americano di real TV basato sulle riprese di operazioni di polizia, Moore inventa i Corporate Cops (\u201cPoliziotti per le Multinazionali\u201d), con l'intento di mostrare i crimini commessi dai dirigenti delle industrie o, per usare le parole dello stesso Moore, di coloro che \u201cnon colpiscono per strada ma nei consigli di amministrazione, non usano una pistola ma una penna, eppure i proventi dei loro crimini superano quelli di tutte le rapine in appartamento in America\u201d. Moore si appost\u00f2 all'esterno della sede della C.R. Bard, azienda produttrice di strumenti medici del New Jersey, riconosciuta colpevole nel 1993 di 391 episodi di frode, associazione a delinquere, e dell'uso di cateteri cardiaci difettosi, causando la morte di almeno due persone. Nel 1996 tre dirigenti furono condannati ad un periodo di detenzione, ma questi a tutto il 2000 non avevano scontato neanche un giorno di carcere, visto il prolungamento degli appelli, condannando comunque la C.R. Bard a pagare una multa di 61 milioni di dollari. Moore and\u00f2 in giro per la cittadina in cui si trova la sede della multinazionale chiedendo ad autorit\u00e0 giudiziarie, forze di polizia e gente comune se fossero consapevoli di vivere a stretto contatto con dei criminali. Infine and\u00f2 all'interno della sede a parlare con alcuni dirigenti, offrendo loro un braccialetto elettronico, del tipo di quelli dati ai detenuti in libert\u00e0 vigilata, da consegnare ai tre dirigenti condannati della compagnia. L'idea dei Corporate Cops \u00e8 stata poi ripresa dallo stesso Moore nel suo documentario (premio Oscar 2003) \"Bowling for Columbine\".\nCrackers vs. Mickey Mouse.\nIl servizio \u00e8 incentrato sulla politica aziendale della Disney Corporation, e si focalizza su tre punti: l'appalto per la produzione di gadget a ditte cinesi che impongono ai lavoratori turni di 15 ore al giorno per 19 cent all'ora; la situazione contrattuale dei dipendenti della ABC, \"network\" di propriet\u00e0 della Disney, all'epoca dei fatti senza contratto da un anno e mezzo; le condizioni dei lavoratori del parco Disneyworld di Orlando, sottopagati e costretti a lavorare dentro pesanti costumi dentro ai quali si producono alte temperature, costumi che a volte pare non vengano neanche lavati.\nMoore affida la \u201cmissione\u201d al pupazzo Crackers, \u201cIl pollo contro i crimini delle multinazionali\u201d. Crackers si reca al parco Disneyworld in Florida, nell'intento di parlare con Topolino. Inizialmente la sua presenza non suscita reazioni nella security del parco, ed anzi viene scambiato per uno dei personaggi della Disney (viene anche mostrata una scena in cui una bambina gli chiede un autografo); dopo qualche minuto per\u00f2, i responsabili della sicurezza lo individuano e lo espellono dal parco, bandendo l'attore dentro al costume di Crackers da tutte le propriet\u00e0 della Disney Corporation.\nThe choice (La Scelta).\nQuesto mini documentario ha suscitato grande ilarit\u00e0 ma anche stimolato grandi dibattiti negli Stati Uniti. Moore constata che in molti collegi elettorali americani ci sono candidati che concorrono senza avversario, avendo cos\u00ec la matematica certezza dell'elezione. Decide cos\u00ec di presentare un candidato che possa battersi contro uno di loro. Con la sua redazione decide di presentare il candidato nell'undicesimo collegio elettorale del New Jersey, nel quale l'unico a concorrere \u00e8 il repubblicano Rodney Frelinghuysen; si occupa cos\u00ec della raccolta delle 200 firme necessarie per presentare la candidatura. Ma una volta consegnata la petizione con le firme nell'ufficio elettorale, si scopre che il candidato \u00e8 una pianta di Ficus benjamina, chiamato semplicemente \"Ficus\". La campagna elettorale si basa su slogan come \u201c\"Rodney Frelinghuysen non ha mai prodotto ossigeno\"\u201d o \u201c\"Nessun candidato eletto svolge la fotosintesi\"\u201d.\nLa trovata, inizialmente considerata una goliardata, prende per\u00f2 piede: un sondaggio sulle intenzioni di voto pone il ficus addirittura davanti al suo avversario; molti esponenti politici, inoltre, sostengono pubblicamente l'iniziativa.\nMa c'\u00e8 un aspetto, indipendente dal lavoro di Moore e del suo staff, che rende il tutto ancor pi\u00f9 interessante per l'opinione pubblica e per i media: il proselitismo. La notizia della candidatura del ficus spinge svariate persone, in maniera assolutamente indipendente da Moore, a candidare degli altri ficus nei loro collegi elettorali: alla fine ci saranno 21 ficus candidati al congresso per le elezioni del 2000.\nCome \u00e8 facilmente intuibile Ficus non venne eletto. Le schede che riportavano il suo nome vennero considerate nulle, ma un dato ufficioso relativo unicamente alla citt\u00e0 di Victory Gardens assegna 10 voti a Frelinghuysen e 40 voti a Ficus. Sono stati inutili, in seguito, i tentativi di Moore di ottenere lo scrutinio dei voti attribuiti a Ficus che, secondo un exit poll, dovrebbero essere stati tra un minimo di 68 ed un massimo di 150."}
{"id": "1359982", "revid": "115810344", "url": "https://it.wikipedia.org/wiki?curid=1359982", "title": "Armand Salacrou", "text": "Biografia.\nLaureato in filosofia nel 1921, ebbe un'esperienza abbastanza varia come giornalista e come uomo di teatro.\nI suoi primi lavori drammatici, nel periodo precedente la seconda guerra mondiale, risentono di tentativi di ricerca di interpretazioni sempre pi\u00f9 varie ed articolate. \nDopo la guerra, cui partecip\u00f2 attivamente, Salacrou ritorn\u00f2 alle scene con \"Le notti dell'ira\", del 1946, che pu\u00f2 essere considerata la sua opera pi\u00f9 nota e significativa.\nQuesto dramma, scritto quando erano ancora vivi i ricordi della guerra appena vissuta con tutti i risentimenti e le passioni, tratteggia un episodio della Resistenza francese e rivela un raro equilibrio di giudizio, una grande onest\u00e0 di intenti e un'efficace forza teatrale."}
{"id": "1359983", "revid": "729019", "url": "https://it.wikipedia.org/wiki?curid=1359983", "title": "Sindrome del vomito ciclico", "text": "La sindrome del vomito ciclico \u00e8 una malattia rara, che si manifesta attraverso episodi convulsivi composti da sintomi quali: vomito, nausea, anoressia, fotofobia, fonofobia e prostrazione intensa che compaiono e, dopo molte ore, cessano senza preavviso e senza spiegazione.\nTale stato \u00e8 definito \"Coma Cosciente\".\nLa sindrome venne descritta per la prima volta da Samuel Gee nel 1882.\nGli episodi possono durare fino a 10 giorni (pi\u00f9 frequentemente tra 1 e 4 giorni), e si presentano da pi\u00f9 volte all'anno fino a pi\u00f9 volte al mese. La sindrome esordisce pi\u00f9 frequentemente tra i 3 mesi e i 7 anni, ma pu\u00f2 insorgere in qualunque momento tra la prima infanzia e l'et\u00e0 adulta. L'intensit\u00e0 e la ciclicit\u00e0 possono variare nel tempo.\nGli episodi si manifestano, prevalentemente di notte o al risveglio, a volte in seguito ad avvenimenti eccitanti in positivo o in negativo (compleanni, vacanze, infortuni) o in seguito a piccole infezioni, altre volte in modo casuale e imprevedibile. Si presentano con vomito violento e ripetuto (fino a 6-8 volte in un'ora), nausea costante, fotosensibilit\u00e0, spossatezza, pallore; il paziente manifesta una abbondante salivazione, molta sete e resistenza a parlare o a deglutire, atti che aumentano la nausea e lo stimolo al vomito. Il vomito ripetuto comporta irritazione dell'esofago e rotture dei capillari. La disidratazione e lo squilibrio elettrolitico possono anche mettere a rischio la vita. Inoltre la ciclicit\u00e0 degli episodi e la loro violenza possono portare alla Lacerazione di Mallory-Weiss (lacerazioni dell'esofago) o ad ernie inguinali.\nColpisce sia maschi che femmine, spesso con familiarit\u00e0 con l'emicrania. I pazienti non presentano sintomi evidenti tra un episodio e l'altro.\nLa diagnosi \u00e8 difficile, essendo il vomito un sintomo molto comune di numerose altre malattie, e si basa essenzialmente sulla storia clinica del paziente e sull'esclusione di altre malattie.\nIl trattamento prevede essenzialmente il riposo in un ambiente buio e tranquillo, ma a volte \u00e8 necessaria la somministrazione di liquidi per via endovenosa in ospedale. Gli effetti degli attacchi possono essere attenuati da farmaci, in modo diverso per ciascun paziente. Pu\u00f2 essere causato da pressione intracranica la quale causa emicrania, con conseguente sensazione di vomito."}
{"id": "1359986", "revid": "287204", "url": "https://it.wikipedia.org/wiki?curid=1359986", "title": "Fauna della Sardegna", "text": "La fauna della Sardegna \u00e8 l'insieme delle specie animali presenti in Sardegna. Questo insieme presenta delle peculiarit\u00e0, dovute alla particolare posizione geografica dell'isola, che si manifestano con una differenziazione rispetto alla fauna italiana, pur mantenendone una sostanziale analogia, e con la presenza di elementi faunistici tipici del Nordafrica.\nIl ruolo degli eventi geologici e storici.\nL'evoluzione della vita in Sardegna \u00e8 condizionata da tre importanti eventi di natura geologica o storica.\nFino al Cenozoico, la Sardegna era parte integrante del continente euroasiatico; con le attuali Isole Baleari e la Corsica, costituiva una formazione geologica che rappresentava un'estensione meridionale di quella che oggi \u00e8 la Provenza. L'evoluzione della fauna e della flora sarda ha perci\u00f2 seguito, fino a questa era le stesse vicende che hanno caratterizzato il continente europeo.\nGli eventi geologici che ebbero inizio nel Cretacico, circa 100 milioni di anni fa, e che coinvolsero il continente africano e quello eurasiatico, per due terzi del Cenozoico, sono all'origine della formazione di una frattura che si estendeva dall'attuale Catalogna all'attuale regione ligure. Circa 30 milioni di anni fa, nel corso dell'Oligocene, questa frattura provoc\u00f2 il distacco di due microplacche, quella da cui si originarono le isole Baleari e quella sardo-corsa. A seguito del distacco, la placca sardo-corsa sub\u00ec un movimento di traslazione verso il centro del Mediterraneo e contemporaneamente una rotazione antioraria che portarono dall'originario allineamento (da sudovest a nordest) a quello attuale (da nord a sud). Questo evento si complet\u00f2 nel tardo Miocene, 6-7 milioni di anni fa. L'isolamento non fu per\u00f2 sempre totale in questa fase, visto che durante il Messiniano il mare Mediterraneo in formazione si prosciug\u00f2 pi\u00f9 volte (durante la crisi di salinit\u00e0 del Messiniano), riducendosi a piccole lagune salate, e permettendo il collegamento tra la Sardegna e il continente (specie dall'Italia centrale), anche se era un collegamento filtrato, perch\u00e9 le piane abissali mediterranee prosciugate erano ridotte in buona parte a deserti aridi di terra salata.\nIl distacco e la migrazione della placca sardo-corsa sono all'origine di un'evoluzione differenziale della fauna e della flora sardo-corsa che ha portato alla costituzione di alcuni paleoendemismi e ad un pi\u00f9 cospicuo numero di neoendemismi. I primi derivano dalla conservazione di elementi ancestrali che in seguito si sono estinti nel continente, gli altri dalla evoluzione differenziale con la nascita di nuove specie o sottospecie.\nIl secondo evento geologico che ha caratterizzato l'evoluzione della fauna sarda \u00e8 rappresentato dalle glaciazioni che si sono susseguite fra il Pleistocene e l'Olocene. Nel corso delle glaciazioni si \u00e8 costituita una continuit\u00e0 territoriale, attraverso l'arcipelago Toscano, fra la penisola italiana e il blocco sardo-corso, che ha permesso flussi migratori di specie dal continente alla Sardegna.\nIl terzo evento \u00e8 di natura storica e in esso hanno avuto un ruolo fondamentale i flussi migratori dell'uomo. Pur essendoci molte incertezze in proposito, l'ipotesi pi\u00f9 accreditata relativa all'origine di alcune specie o sottospecie animali \u00e8 che sia da imputare ad introduzioni dal parte dell'uomo. Questi fenomeni si svolsero presumibilmente nel Neolitico, epoca in cui iniziarono i primi scambi fra le popolazioni, e in epoche pi\u00f9 recenti durante l'et\u00e0 punico-fenicia e l'et\u00e0 romana.\nQuesti fenomeni spiegano la differenziazione e le analogie fra la fauna della Sardegna e quella continentale e la presenza contemporanea di elementi faunistici propri del continente europeo e di altri propri del Nordafrica e del Medio Oriente.\nEndemismi e rarit\u00e0.\nCome si \u00e8 detto in precedenza, gli endemismi si sono per lo pi\u00f9 originati come evoluzione differenziale di nuove specie favorita dal lungo isolamento geografico e perci\u00f2 identificabili come \"neoendemismi\". I paleoendemismi in ambito faunistico sono alquanto rari e riguardano solo categorie sistematiche inferiori (es. la Lucertola di Bedriaga fra i Rettili ed i Geotritoni fra gli Anfibi).\nGli endemismi faunistici presenti in Sardegna sono riconducibili ai seguenti tipi:\nEsistono inoltre 4 sottospecie endemiche di uccelli che sono il fringuello (f.c. sarda), il Picchio rosso maggiore (d. m. ssp. harterti), la cinciallegra (P. m. ssp. ecki) e la ghiandaia (g.g. ssp ichnusae)(Arrigoni degli Oddi, 1902).\nDi particolare interesse \u00e8 l'origine, talvolta incerta, di alcuni endemismi sia mediterranei sia esclusivi della Sardegna. In entrambi i casi, infatti, possono essersi originati dai flussi migratori antropici provenienti dal Nordafrica o dal Medio Oriente. \u00c8 ad esempio il caso del Gatto selvatico sardo (\"Felis lybica sarda\"), alla cui posizione sistematica, ancora in discussione, \u00e8 collegato il suo status di specie o sottospecie endemica. Dal punto di vista filogenetico, questa entit\u00e0 si distingue nettamente dal Gatto selvatico europeo (\"Felis silvestris\"), mentre \u00e8 strettamente affine alla specie diffusa nel Medio Oriente e nel Nordafrica (\"Felis lybica\"). La sua introduzione in Sardegna \u00e8 attribuita ai Fenici, che usavano trasportare i gatti nelle loro navi per combattere i roditori.\nNell'immaginario collettivo si \u00e8 portati ad associare l'endemismo alla rarit\u00e0, ma in realt\u00e0 questa associazione \u00e8 concettualmente erronea: l'endemismo \u00e8 un carattere di esclusivit\u00e0 che lega una specie ad un areale geograficamente limitato, la rarit\u00e0 fa invece riferimento alla consistenza delle popolazioni di una specie nel suo areale. Le specie endemiche possono essere pertanto rare o comuni, cos\u00ec come possono esserlo le specie cosmopolite, come si osserva nei seguenti esempi:\nPeculiarit\u00e0 morfologiche ed etologiche.\nA prescindere dal carattere di endemismo le specie o le sottospecie sarde presentano delle differenziazioni, pi\u00f9 o meno marcate, che riguardano la morfologia, la fisiologia o l'etologia.\nUn carattere differenziale, che ricorre frequentemente nella fauna sarda, \u00e8 la minore taglia rispetto agli esemplari continentali. Si tratta probabilmente del carattere morfologico pi\u00f9 comune che contraddistingue le specie o le sottospecie sarde o sardo-corse dai tipi corrispondenti del continente. Questo particolare si riscontra curiosamente fra le specie o sottospecie endemiche di Mammiferi (Cinghiale sardo, Volpe sarda, Lepre sarda, Cervo sardo, ecc.), Uccelli (Astore sardo, Sparviere della Corsica, Poiana sarda, ecc.), Rettili (Lucertola tirrenica), Anfibi (Raganella sarda, Discoglosso sardo).\nLa differenza di taglia o di mole \u00e8 un carattere che riguarda anche alcune razze di animali domestici o inselvatichite. L'esempio pi\u00f9 eclatante \u00e8 quello del Cavallino della Giara: \u00e8, questa, una razza selvatica del cavallo di origine sconosciuta, considerato un vero e proprio fossile vivente in quanto mantiene alcuni caratteri ancestrali della scala evolutiva di questa specie. Il carattere differenziale pi\u00f9 evidente \u00e8 la taglia, con un'altezza media al garrese di 125\u2013135\u00a0cm nei maschi e 115\u2013130\u00a0cm nelle femmine. Esempi analoghi si riscontrano nell'Asinello Sardo, nelle due variet\u00e0 genetiche grigio e albino (Equus asinus var. albina endemico della Sardegna, \u00e8 presente all'Asinara), nel Bovino Sardo e nella Pecora Sarda non migliorata.\nDue cenni particolari meritano le razze sarde autoctone dei bovini e degli ovini. Il bovino Sardo, di cui esistevano ancora negli anni ottanta circa 25.000 esemplari geneticamente puri, \u00e8 allevato allo stato brado in aree pi\u00f9 impervie dell'isola in virt\u00f9 della sua notevole rusticit\u00e0. Presenta caratteri morfologici e funzionali decisamente singolari, riconducibili al progenitore ancestrale \"Bos macrocerus\", e nettamente differenti da quelli delle storiche razze autoctone italiane (Podolica, Maremmana, ecc.). La sua presenza in Sardegna \u00e8 documentata gi\u00e0 dall'inizio dell'et\u00e0 nuragica (circa 4000 anni fa) e si esclude un'origine comune a quella delle razze autoctone italiane, che \u00e8 ascrivibile al tipo brachicero, introdotto nell'isola pi\u00f9 tardi, dai Cartaginesi. I caratteri morfologici pi\u00f9 significativi consistono nella taglia e nella mole ridotte: l'altezza media al garrese \u00e8 di 108\u2013117\u00a0cm e il peso vivo raggiunto da soggetti adulti in buono stato di ingrassamento \u00e8 di 250\u2013350\u00a0kg. Altri caratteri morfologici distintivi sono la forma delle corna, rivolte all'indietro, l'estrema variabilit\u00e0 di colorazione del mantello, la costituzione muscolare asciutta, con profili spigolosi e ridotto accumulo di masse muscolari.\nLa Pecora Sarda presenta caratteri morfologici piuttosto variabili a causa dell'intenso miglioramento genetico a cui \u00e8 stata sottoposta da decenni, ma in sostanza si caratterizza per la mole ridotta (peso vivo medio di 59\u00a0kg negli arieti, 42\u00a0kg nelle pecore), il vello aperto con stinchi e testa nuda, assenza di corna in entrambi i sessi (talvolta rudimentali nei maschi), coda lunga ed esile, costituzione asciutta e spigolosa. Il suo carattere pi\u00f9 importante \u00e8 tuttavia la notevole rusticit\u00e0. Frutto di millenni di selezione, questa razza \u00e8 stata per lungo tempo erroneamente considerata a triplice attitudine (da latte, da carne e da lana), ma in realt\u00e0 si \u00e8 rivelata una delle migliori razze ad attitudine lattifera adattate a condizioni ambientali quasi proibitive: la pecora Sarda, infatti, ha un ciclo riproduttivo e una curva di lattazione sincronizzati con i cicli fenologici dei pascoli della Sardegna; la stessa curva di lattazione mostra un picco anomalo tardivo, in corrispondenza della primavera, epoca in cui la disponibilit\u00e0 alimentare \u00e8 ottimale, ed entra in asciutta all'inizio dell'estate. Allevata in regime intensivo con tipi genetici selezionati, \u00e8 in grado di dare produzioni di latte paragonabili a quelle delle razze lattifere propriamente dette. I pregi di rusticit\u00e0 di questa razza sono tali che attualmente l'allevamento della Sarda si \u00e8 esteso in varie regioni d'Italia e nel Nordafrica.\nL'adattamento della fauna sarda alle condizioni ambientali dell'Isola \u00e8, in ogni modo, una prerogativa che si riscontra anche in altre specie o sottospecie selvatiche. A titolo d'esempio, il Cervo sardo presenta adattamenti all'ambiente della macchia mediterranea pi\u00f9 del cervo europeo, tipicamente adattato all'ambiente boschivo. Fra gli adattamenti fisiologici, il pi\u00f9 rilevante \u00e8 l'anticipo della stagione degli accoppiamenti, che si protrae da agosto a settembre, mentre nel tipo europeo va da settembre a ottobre. Un altro esempio \u00e8 l'habitat naturale a cui \u00e8 adattato l'Astore: la sottospecie tipo (\"A. gentilis gentilis\") popola le foreste di conifere o i boschi misti di conifere e latifoglie; questo comportamento si riscontra in parte anche nelle popolazioni di Astore sardo presenti in Corsica, dove si rinviene in genere nelle pinete secolari o meno frequentemente nei boschi maturi di quercia di 60-80 anni. In Sardegna l'astore si rinviene invece nelle macchie-foreste di leccio o sughera di 30 anni.\nSpecie.\nUna lista completa delle specie che costituiscono la fauna sarda sarebbe troppo lunga. In questa sede verranno indicate le specie pi\u00f9 rappresentative distribuite secondo gruppi sistematici, con particolare riguardo agli elementi faunistici di maggior interesse naturalistice sociale e culturale.\nMammiferi.\nI Mammiferi presenti in Sardegna si possono distinguere, per praticit\u00e0 secondo la nicchia ecologica occupata, nei seguenti gruppi:\nUngulati.\nGli ungulati selvatici rappresentano un elemento faunistico di grande interesse naturalistico perch\u00e9 per la maggior parte sono specie vulnerabili o a rischio di estinzione, perch\u00e9 vincolate al destino degli ecosistemi forestali e minacciate dal bracconaggio. Sotto l'aspetto tassonomico fanno capo a due ordini.\nGli Artiodattili sono rappresentati da quattro specie associate ad ambienti di macchia o di foresta:\nI Perissodattili fanno capo alle due specie cosmopolite, l'Asino e il Cavallo, ma gli esemplari presenti in Sardegna allo stato selvatico rappresentano due genotipi dotati di peculiarit\u00e0 tali da poterli considerare unici al mondo:"}
{"id": "1359992", "revid": "713168", "url": "https://it.wikipedia.org/wiki?curid=1359992", "title": "Concerto filarmonico Enrico Ugolini", "text": "Il Concerto Filarmonico \"Enrico Ugolini\" \u00e8 il complesso bandistico del comune di Marino, in provincia di Roma.\nStoria.\nLa tradizione musicale di Marino, \u00e8 molto antica, tanto che questa cittadina ha dato i natali a Giacomo Carissimi (1605-16), Bonifacio Graziani, e molti altri musicisti minori ma non per questo meno capaci.\nLa prima testimonianza dell'esistenza di un complesso bandistico a Marino, viene fornita da Massimo d'Azeglio nelle sue \"Memorie\", quando parla della sua permanenza a Marino, avvenuta nel 1824. In seguito, le esibizioni bandistiche marinesi verranno ricordate anche da Gaetano Moroni nel suo \"Dizionario\", parlando delle numerose visite dei Papi nella cittadina.\nDurante il passaggio per Marino di una colonna di militari italiani diretta a Roma da Frosinone, prima della Presa di Porta Pia nel settembre 1870, la banda cittadina accolse i soldati suonando.\nLa prima riorganizzazione del concerto bandistico marinese si ebbe nel 1873, per interessamento del comune. Ma il 21 novembre 1886 il concerto venne sciolto d'ufficio a causa di un episodio singolare: poich\u00e9 la banda era tenuta a suonare in occasione del compleanno della regina Margherita di Savoia, la maggior parte dei musicisti, fieri repubblicani, si rifiutarono, provocando lo scioglimento del concerto.\nIl concerto per\u00f2 venne ricostituito quasi subito dopo, tanto che nel 1909 la sua guida venne affidata al M\u00b0 Alfredo Colasanti che guid\u00f2 la banda fino al 1949 per circa trent'anni.\nPer decisione del sindaco di allora Zaccaria Negroni, lo rimpiazz\u00f2 il M\u00b0 Enrico Ugolini, marinese, che rimase in carica fino all'anno della sua morte nel 1961. Dopo di lui, la banda si sciolse dato il disinteresse dell'Amministrazione Comunale.\nSolo nel 1975, per iniziativa della Pro-Loco di Marino, pot\u00e9 rinascere una banda musicale composta da 50 musicisti, con sede sociale al piano terra di Palazzo Matteotti.\nDa questo complesso, nell'agosto 1976, questa banda si divise in due tronconi: il Concerto Bandistico \"Citt\u00e0 di Marino\" e il Concerto Filarmonico \"Enrico Ugolini\", quest'ultimo intitolato al grande direttore marinese.\nQuest'ultimo corpo prese servizio effettivamente il 20 maggio 1977, a Marino, essendo composto da 50 bandisti e 30 \"majorettes\".\nIl 25 aprile 1979 l'\"Enrico Ugolini\" e il Complesso Musicale \"Vincenzo Bellini\" di Sonnino eseguirono un concerto pubblico insieme, tenutosi a Marino. Altra storica comparsa del Filarmonico si ebbe il 2 marzo 1980 a Palazzo Colonna, a Marino, durante il convegno \"L'impegno delle popolazioni europee per la distensione e la pace\", presenti le rappresentanze di numerose citt\u00e0 gemellate con Marino.\nDal 1981 prese il via l'iniziativa dei \"Concerti del venerd\u00ec a Palazzo Colonna\", persasi nel corso degli anni, ma giunta fino alle settima edizione nel 1987. Nell'anno seguente, 1982, il Filarmonico partecip\u00f2 a ventidue eventi fuori e dentro il territorio comunale. Il 24 agosto 1984 il Filarmonico venne chiamato a suonare al Festival di S\u00e8te, in Francia, riscuotendo un vasto successo; lo stesso anno, il 22 novembre, giorno di Santa Cecilia patrona dei musicisti, il Filarmonico esegu\u00ec un Gran Concerto Sinfonico nei locali del Teatro \"Vittoria Colonna\", sottostanti la Basilica di San Barnaba a Marino.\nNel 1987 si festeggiarono i dieci anni di attivit\u00e0 del Filarmonico, con una grande sfilata il 29 novembre. Ma nello stesso anno i locali al piano terra di Palazzo Matteotti, fino ad allora sede della Pro-Loco e del Filarmonico, risultati inagibili vennero sgomberati. Cos\u00ec fino al 1989 la banda rimase senza un luogo di riunioni fisso, finch\u00e9 non gli vennero assegnati i locali dell'ex-mercato coperto in Largo Oberdan. A quella data c'erano trentacinque musicisti e venti \"majorettes\"; un anno dopo i musicisti divenivano quarantacinque.\nNel 1990 anche il Filarmonico partecip\u00f2 all'iniziativa \"Terrazza Europa\", legata ai Mondiali di calcio Italia 1990: cos\u00ec se il 16 ottobre si tenne un concerto a Marino con la partecipazione del Filarmonico e della \"Kreismusikverband\", banda tedesca, dal 27 dicembre 1990 al 3 gennaio 1991 invece il Filarmonico si reca in \"tourn\u00e9e\" nella Renania, in Germania.\nOggi il Filarmonico partecipa a tutte le festivit\u00e0 locali, prima tra tutte la Sagra dell'Uva, e alle ricorrenze civili e spesso religiose. Inoltre, due volte l'anno, presso il Museo Civico Umberto Mastroianni si tiene un concerto del Filarmonico con opere di elevata qualit\u00e0.\nInno e motto.\nL'inno del Filarmonico \u00e8 la \"Preghiera del Musicante\", scritta da Ugo Onorati nel 1998.\nIl motto del Filarmonico \u00e8 \"Ut musica, sic civitas\"."}
{"id": "1359993", "revid": "125283413", "url": "https://it.wikipedia.org/wiki?curid=1359993", "title": "Edward Cullen", "text": "Edward Anthony Masen Cullen \u00e8 uno dei personaggi protagonisti della saga di \"Twilight\", scritta da Stephenie Meyer.\nEdward \u00e8 un vampiro fermo all'et\u00e0 di 17 anni dal 1918. Vive in una famiglia, dalla quale \u00e8 stato adottato, composta da altri vampiri. I membri sono Carlisle Cullen (padre), Esme Cullen (madre) e altri quattro fratelli, tutti adottati: Rosalie Hale, Jasper Hale, Alice Cullen ed Emmett Cullen. Tutti i Cullen hanno scelto di non nutrirsi di sangue umano ma solo di sangue animale definendo il loro stile di vita \"vegetariano\".\nStoria personale.\nEdward Anthony Masen Cullen nasce il 20 giugno 1901 a Chicago, Illinois in una famiglia medio borghese costituita da lui e dai suoi genitori Elizabeth e Edward sr. Prima della trasformazione in vampiro, la vita di Edward \u00e8 felice, cresciuto da due genitori amorevoli che gli forniscono un'educazione sopra la media e gli trasmettono una grande passione per la musica, in particolare il pianoforte. A diciassette anni, Edward \u00e8 un giovane di bell'aspetto e ansioso di ottenere la gloria in guerra, ma purtroppo nel 1918 viene ricoverato a causa dell'influenza spagnola; il padre soccombe rapidamente alla malattia, mentre lui e la madre vengono ricoverati nello stesso ospedale in cui lavora, sotto mentite spoglie, il dr. Carlisle Cullen, vampiro pluricentenario che vive nutrendosi del sangue degli animali. La vita di Carlisle \u00e8 solitaria, non avendo amici n\u00e9 una compagna che condividono la sua scelta di vita, e quindi, sotto insistenza dell'ormai prossima alla morte Elizabeth, che lo implora di fare qualsiasi cosa pur di salvare il figlio, Carlisle decide di trasformare il ragazzo. Inizia cos\u00ec la vita da immortale per Edward.\nDiventato vampiro, sviluppa il dono di poter leggere i pensieri di chi lo circonda. In seguito Carlisle trasforma Esme Anne Platt Evenson, trovata anche lei in fin di vita per via di un tentativo di suicidio, che diventer\u00e0 compagna e moglie. Negli anni successivi Edward viene presentato come il figlio adottivo della coppia o il fratello minore di Esme. Tra il 1927 e il 1931, Edward lascia Carlisle perch\u00e9 non sopporta pi\u00f9 di sopprimere la propria sete e comincia a nutrirsi di sangue umano. Non volendo per\u00f2 abbandonare la sua presa di coscienza, decide di diventare una sorta di angelo vendicatore, che identifica i criminali particolarmente efferati (assassini, stupratori e altri) sfruttando la sua capacit\u00e0 di leggere nella mente. Lui stesso definisce questo periodo come l'epoca del \"vigilante\". Questo stile di vita, tuttavia, non dura a lungo e in pochi anni fa ritorno da Carlisle ed Esme, chiedendo loro perdono per la sua defezione e abbracciando per sempre il loro stile di vita. Temendo che la nuova vita di Edward possa diventare troppo solitaria per lui, Carlisle ed Esme pensano spesso al bisogno di Edward di trovare una compagna. Quando nel 1933 Carlisle incontra per strada una ragazza stuprata e ridotta in fin di vita di nome Rosalie Hale, egli la trasforma sperando che possa essere la persona giusta per suo figlio, ma Edward non prova per Rosalie quel tipo di affetto e la considera solo come una sorella. In seguito, alla famiglia Cullen si aggiungono Emmett Cullen, che diverr\u00e0 compagno e marito di Rosalie e, anni dopo, Alice Cullen e il suo compagno Jasper Hale. Per molto tempo non trova, n\u00e9 sembra soffrire della mancanza di una compagna, ritenendo di non averne bisogno, pur ammettendo che la propria vita sia paragonabile a un purgatorio o una mezzanotte eterna.\nAll'arrivo di Isabella Swan a Forks, cittadina nello Stato di Washington, dove risiede stabilmente con la sua famiglia, Edward viene attratto in maniera irresistibile dal sangue della ragazza e cerca di starle lontano per non cedere alla tentazione di ucciderla. Edward lotta con i suoi istinti di predatore che sembrano sempre sul punto di prevaricare, nonostante abbia speso parecchi decenni allenandosi per raggiungere l'autocontrollo, necessario alla \u201cconvivenza\u201d con gli umani. Il sangue di Bella, per\u00f2, ha un richiamo per lui irresistibile, pi\u00f9 forte di quello di chiunque altro, perch\u00e9 la ragazza per lui \u00e8 quella che viene definita \"cantante\", cio\u00e8 un essere umano il cui sangue \u00e8 cos\u00ec attraente per un vampiro da \"cantare\" per lui. Inoltre, Edward non riesce a sentire i pensieri della ragazza, come invece gli accade con ogni altro individuo, umano o vampiro che sia. Incuriosito da questi insoliti fatti, dopo aver cacciato il pi\u00f9 possibile, tenta, con successo, di conoscere Bella pi\u00f9 da vicino. Edward comprende in poco tempo di essere innamorato di Bella; quest\u2019ultima, dal canto suo, ricambia l'amore del ragazzo anche dopo aver compreso la sua vera natura. Tuttavia Edward ha timore che l'amore di Bella per lui possa indurla a troppe rinunce e molto spesso \u00e8 colto da sensi di colpa per il suo essersi avvicinato a lei ed averla costretta quindi a una vita di pericoli (primo fra tutti, il costante e mai sopito desiderio di Edward per il sangue di Bella). A seguito di un incidente in casa Cullen in cui Bella viene coinvolta e ferita, Edward, seppur profondamente addolorato all'idea, decide di lasciarla, considerando senza dubbio migliore per la ragazza una vita normale da umana, ma il progetto non va a buon fine: Bella ed Edward, distanti, sono entrambi preda di una tristezza infinita. A seguito di varie vicissitudini e fraintendimenti, Edward e Bella tornano insieme, e dopo aver affrontato numerose altre difficolt\u00e0 si sposano. Durante la luna di miele in Sud America, Bella, che \u00e8 ancora umana, rimane incinta. Comunicata la notizia ad un incredulo Carlisle, che non lo riteneva possibile, gli sposi fanno ritorno in casa Cullen a Forks (in seguito si scoprir\u00e0 che la gravidanza di Bella \u00e8 stata possibile perch\u00e9 i vampiri maschi non perdono la capacit\u00e0 di fecondare a differenza delle donne, per le quali le funzioni riproduttive sono totalmente inibite dalla trasformazione). Edward \u00e8 terrorizzato dagli effetti della gravidanza sul corpo di Bella e la implora in pi\u00f9 di un'occasione di abortire, temendo per la sua vita, ma Bella non demorde e, nella propria convinzione a tenere in vita suo figlio, riceve l'appoggio e la protezione di Rosalie, Esme, Emmet e Carlisle. La gravidanza procede in maniera estremamente accelerata e non priva di preoccupanti effetti. Edward \u00e8 furioso con s\u00e9 stesso, tanto da far promettere a Jacob di ucciderlo se mai Bella dovesse non farcela. Prova un odio immenso anche per il figlio a causa di ci\u00f2 che fa alla propria madre, ma quando il piccolo, ancora dentro l'utero, dimostra di saper gi\u00e0 provare pensieri complessi che Edward \u00e8 in grado di sentire con il proprio dono, anche lui comincia ad amare il nascituro, potendo percepire quanto quest'ultimo provi gi\u00e0 affetto per la propria madre. Al termine, la ragazza \u00e8 ormai ridotta pelle e ossa e, a seguito di una frattura della colonna provocata dalla forza sovrumana del feto, entra in travaglio dando alla luce la loro figlia, Renesmee Cullen. Edward riesce a salvare la vita della moglie iniettandole il proprio veleno direttamente nel cuore, e dopo due giorni, lei si risveglia trasformata in vampiro. Nonostante la gioia per come sia riuscito a non rinunciare n\u00e9 a Bella n\u00e9 a Renesmee, Edward deve anche fare i conti con la frustrazione data dal fatto che Jacob ha avuto l'imprinting con la figlia. All'inizio prova estrema irritazione nei confronti del mutaforma, ma a poco a poco accetta questa nuova realt\u00e0, senza contare che, grazie a Jacob, Bella riesce a continuare a vedere il proprio padre, e quindi Edward non pu\u00f2 che essere grato a come il ragazzo sia riuscito a rendere pi\u00f9 felice la vita di tutti loro. Dopo aver affrontato altre vicissitudini, Edward riesce a vivere la sua eternit\u00e0 con Bella e Renesmee.\nQuando va a caccia, la preda preferita di Edward \u00e8 il puma e il suo stile di caccia ricorda molto quello di questo animale. Prima dell'arrivo di Bella, Edward riempiva le sue giornate suonando e studiando, e nel corso degli anni ha preso svariate lauree, comprese due lauree in medicina in periodi diversi del '900 che gli hanno consentito anche di aiutare Carlisle in ospedale. Tuttavia il suo aiuto \u00e8 limitato a quei casi che non comportano sanguinamento nel paziente, non essendo Edward in grado di resistere perfettamente alla sete di sangue umano, come invece risulta facile al padre. Secondo la sua famiglia, Edward \u00e8 sempre stato secondo solo a Carlisle in quanto ad autocontrollo, ma secondo Aro, il fatto che Edward sia riuscito a rimanere al fianco di Bella senza mai ucciderla \u00e8 una prova di come il suo autocontrollo sia maggiore anche rispetto a quello del padre adottivo; Edward tuttavia non d\u00e0 peso a queste dichiarazioni, senza contare che lui stesso ha ammesso che il motivo per cui lui riesce a stare vicino a Bella risiede nel fatto che lui la ami pi\u00f9 di quanto desideri il suo sangue. Anche prima della sua trasformazione, Edward ha sempre amato la musica, e dopo essere diventato un vampiro questa sua passione \u00e8 rimasta e lui ha sfruttato le nuove possibilit\u00e0 concesse dalla propria natura per diventare un virtuoso del pianoforte, amante della musica soprattutto degli anni cinquanta e collezionando una notevole quantit\u00e0 di cd; egli stesso compone e suona magnificamente. Come tutti i membri della sua famiglia, Edward adora le automobili di grossa cilindrata e veloci: possiede una Volvo S60R e una Aston Martin Vanquish V12, entrambe color argento metallizzato.\nAspetto fisico.\nCome ogni vampiro della saga Edward ha la carnagione molto pallida. \u00c8 alto 1,88 m e ha un fisico slanciato e muscoloso ma non massiccio. La trasformazione gli ha conferito un aspetto bellissimo: il suo viso ha lineamenti dritti e regolari ed \u00e8 incorniciato da capelli mossi color bronzo ramato; i suoi occhi da umano erano verdi ma con la trasformazione in vampiro hanno assunto un colore che varia dal rosso, al miele/ambra fino al nero a seconda della dieta attuale. Complessivamente il suo aspetto \u00e8 quindi eccezionalmente attraente e questa peculiarit\u00e0, compreso il suono suadente della sua voce e il profumo, finisce inevitabilmente - ma anche involontariamente - per affascinare e destabilizzare gli esseri umani.\nAbilit\u00e0 e poteri.\nOltre alle capacit\u00e0 tipiche dei vampiri, Edward \u00e8 dotato di un potere supplementare: la lettura del pensiero ed \u00e8 convinto di avere questa capacit\u00e0 perch\u00e9 in vita era molto sensibile agli stati d'animo altrui. Questa caratteristica gli permette di conoscere molti segreti della mente e della psicologia umana. Nei suoi ottant'anni trascorsi dalla sua trasformazione, Edward ha potuto dedicarsi ai suoi passatempi principali, che sono lo studio e la musica, diventando cos\u00ec: un esperto in moltissimi campi del sapere, conoscitore di diverse lingue, tra cui lo spagnolo e il portoghese, oltre che un grande musicista. Altra abilit\u00e0 particolare \u00e8 l'essere molto veloce anche rispetto a un vampiro medio.\nMidnight Sun.\nNella saga di Twilight, l'intera storia della famiglia Cullen \u00e8 raccontata dal punto di vista di Bella. La scrittrice Stephenie Meyer ha per\u00f2 scritto una versione del primo libro (\"Twilight\") dal punto di vista di Edward Cullen e lo ha intitolato \"Midnight Sun\". Nel 2008 sono stati resi pubblici sul web, senza l'autorizzazione della scrittrice, alcune pagine del manoscritto di \"Midnight Sun\". La Meyer ha quindi deciso di non far uscire il libro per la violazione dei suoi diritti di autore. Dopo averne messo una copia parziale in pdf sul suo sito ufficiale, la scrittrice ha dichiarato che la copia che gira sul web \u00e8 comunque una prima stesura e che il manoscritto originale e rivisto verr\u00e0 infine pubblicato in data da definirsi. Il libro \u00e8 poi stato pubblicato nel 2020.\nRelazioni.\nPrima della sua trasformazione, Edward viveva con i suoi genitori, a cui era molto legato. Dopo aver perso la propria famiglia ed essere diventato un vampiro, Edward ha sviluppato un rapporto sempre pi\u00f9 forte con Carlisle e, mano a mano che la famiglia Cullen cresce, con tutti i suoi componenti. Nonostante non abbia mai percepito il bisogno di avere una compagna, tutta la famiglia ha sempre sperato che un giorno la trovasse.\nCarlisle Cullen.\nPer il padre adottivo, Edward prova rispetto e affetto incondizionati. Pur non avendo mai del tutto accettato l'essere diventato un vampiro, Edward non ha mai incolpato Carlisle per averlo trasformato. Grazie al proprio dono, infatti, Edward ha potuto percepire da subito quanto Carlisle sia altruista e compassionevole, e per questo prova per lui una stima tale da voler agire sempre in modo da non deludere le sue speranze. Quando Edward pensa che Bella sia morta e, quindi, si reca dai Volturi per chiedere di essere ucciso, per un attimo pondera di uccidere qualche umano in modo troppo teatrale, ma rapidamente cambia idea, perch\u00e9 anche quando non ha pi\u00f9 voglia di vivere, continua a non volere tradire le aspettative di Carlisle compiendo un omicidio.\nEsme Cullen.\nDopo che la donna \u00e8 diventata una vampira, Edward comincia rapidamente a considerarla la sua nuova madre. Pur amando tutti i propri \"figli\", Esme ha sempre provato un affetto speciale per Edward, essendo lui il pi\u00f9 virtuoso e, per certi versi, il primogenito. Per molto tempo, Esme ha provato una continua, seppur ben nascosta, malinconia di fronte alla solitudine di Edward, e per questo, quando scopre che lui si \u00e8 innamorato di Bella, la sua gioia \u00e8 tale da provare una gratitudine immensa per la ragazza.\nRosalie Hale.\nNella famiglia Cullen, il loro rapporto \u00e8 il pi\u00f9 teso. Da una parte Rosalie, pur non volendolo ammettere, \u00e8 offesa dal semplice fatto che Edward non la trovi attraente; dall'altra Edward, grazie al proprio dono, ha sempre percepito la natura narcisista ed egocentrica di Rose e per questo non \u00e8 mai stato attratto da lei. Il rapporto tra i due si inasprisce quando Edward comincia a frequentare Bella, dato che Rosalie in parte disapprova il coinvolgere un'umana e in parte \u00e8 invidiosa del fatto che Bella, pur non essendo bella come lei, \u00e8 riuscita a suscitare l'interesse del fratello.\nEmmett Cullen.\nTra loro esiste il tipico rapporto tra due buoni fratelli: si vogliono bene, spesso giocano e si aiutano, e a volte litigano. La spontaneit\u00e0 del fratello ha sempre fatto s\u00ec che Edward non abbia mai provato disagio a sentirne i pensieri, al contrario di quelli di Rosalie.\nAlice Cullen.\nAnche se spesso Edward \u00e8 infastidito dall'atteggiamento di Alice, i due si considerano fratello e sorella preferita. Grazie ai rispettivi doni, loro due possono comunicare silenziosamente proteggendo insieme la loro famiglia da imprevisti. Alice \u00e8 la prima a sostenere Edward nella sua storia con Bella.\nJasper Hale.\nSin da quando Jasper \u00e8 entrato nella famiglia Cullen, Edward ha sempre dovuto, spesso con molto fastidio, controllare che il fratello non perdesse il controllo. Quando si innamora di Bella, Edward raccomanda Jasper di fare attenzione, non volendo che la ragazza venga aggredita. Inizialmente Jasper non approva la relazione, sapendo come questo, oltre a esporre la famiglia a rischi ancora maggiori, lo condanni a doversi impegnare ancora di pi\u00f9 a non lasciarsi sopraffare dalla sete, ma poi anche lui \u00e8 solo felice che Edward abbia trovato la propria compagna e che Alice abbia trovato la propria migliore amica.\nClan di Denali.\nIl clan di vampiri stanziato a Denali, composto dalle tre sorelle Tanya, Kate ed Irina, assieme a Eleazar e Carmen, \u00e8 l'unico altro clan conosciuto ad essere composto da vampiri che si nutrono di sangue animale. Pur non potendo vivere in cos\u00ec tanti tutti assieme, loro e i Cullen hanno sviluppato un legame molto forte, tanto da considerarsi tra loro cugini. Tanya in particolare ha sempre manifestato un forte interesse per Edward, ma il sentimento non \u00e8 mai stato ricambiato, quindi quest'ultimo, con la grande galanteria che lo caratterizza, l'ha sempre respinta.\nScelta cinematografica.\nPer il ruolo di Edward sono stati provinati circa cinquemila attori. Le prime scelte furono Henry Cavill, Jackson Rathbone, Ben Barnes, Shiloh Fernandez, Dustin Milligan e Dave Franco, i quali rifiutarono tutti per impegni precedenti o disinteresse per il progetto, dando cos\u00ec spazio a Robert Pattinson."}
{"id": "1359996", "revid": "56818", "url": "https://it.wikipedia.org/wiki?curid=1359996", "title": "Osso mandibolare", "text": ""}
{"id": "1359998", "revid": "1935652", "url": "https://it.wikipedia.org/wiki?curid=1359998", "title": "Egidio Caporello", "text": "Biografia.\nNasce a Padova, citt\u00e0 capoluogo di provincia e sede vescovile, l'8 giugno 1931.\nFormazione e ministero sacerdotale.\nCompie gli studi nel seminario di Padova.\nIl 10 luglio 1955 \u00e8 ordinato presbitero, nella chiesa di San Benedetto Vecchio a Padova, dal vescovo Girolamo Bartolomeo Bortignon.\nDopo l'ordinazione frequenta i corsi filosofici presso la Pontificia Universit\u00e0 Gregoriana a Roma, dove al contempo ricopre l'incarico di collaboratore del Centro nazionale attivit\u00e0 catechistiche. Dal 1959 al 1971 \u00e8 viceassistente centrale dell'Azione Cattolica; nel 1974 \u00e8 incaricato di dirigere la casa assistenti dell'AC. Nel frattempo inizia a collaborare con l'ufficio catechistico nazionale. Si distingue come organizzatore di eventi, avendo diretto e organizzato numerosi convegni nazionali e diocesani.\nMinistero episcopale.\nIl 24 luglio 1982 papa Giovanni Paolo II lo nomina segretario generale della Conferenza Episcopale Italiana e vescovo titolare di Caorle; succede a Luigi Maverna, precedentemente nominato arcivescovo di Ferrara e vescovo di Comacchio. Il 19 settembre successivo riceve l'ordinazione episcopale, nella cattedrale di Padova, dal cardinale Anastasio Ballestrero, coconsacranti l'arcivescovo Filippo Franceschi e il vescovo Girolamo Bartolomeo Bortignon.\nIl 28 giugno 1986 lo stesso papa lo nomina vescovo di Mantova; succede a Carlo Ferrari, dimessosi per raggiunti limiti di et\u00e0. Il 7 settembre seguente prende possesso della diocesi.\nFra il 1996 ed il 2001 \u00e8 presidente della commissione episcopale per l'educazione cattolica, la cultura, la scuola e universit\u00e0 della Conferenza Episcopale Italiana e membro del consiglio permanente.\nIl 13 luglio 2007 papa Benedetto XVI accoglie la sua rinuncia, presentata per raggiunti limiti di et\u00e0; gli succede Roberto Busti, del clero di Milano. Rimane amministratore apostolico della diocesi fino all'ingresso del successore, avvenuto il 7 ottobre. Si ritira presso il santuario della Beata Vergine delle Grazie a Curtatone.\nGenealogia episcopale.\nLa genealogia episcopale \u00e8:"}
{"id": "1360003", "revid": "174925", "url": "https://it.wikipedia.org/wiki?curid=1360003", "title": "Monte Moria", "text": ""}
{"id": "1360009", "revid": "529641", "url": "https://it.wikipedia.org/wiki?curid=1360009", "title": "Live Tracks", "text": "Live Tracks \u00e8 il quinto EP del gruppo musicale statunitense Green Day, pubblicato nel 1995 dalla Reprise Records.\nIl disco.\nPubblicato esclusivamente per il mercato giapponese, \"Live Tracks\" contiene sei brani eseguiti dal vivo l'11 marzo 1994 al Jannus Landing in St. Petersburg, durante lo svolgimento del tour in supporto al terzo album in studio \"Dookie\".\nLa copertina \u00e8 un rifacimento di quella di \"Dookie\", e saranno su questo genere anche i singoli uscenti da questo album."}
{"id": "1360016", "revid": "287204", "url": "https://it.wikipedia.org/wiki?curid=1360016", "title": "Edizione nazionale", "text": "Nell'editoria libraria il termine edizione nazionale indica la pubblicazione dell\"opera omnia\" di un autore (o, in qualche caso, di un gruppo di autori) che ha particolarmente onorato la propria nazione. L'edizione nazionale \u00e8 promossa spesso con il concorso di risorse economiche pubbliche.\nItalia.\nQuadro normativo.\nIn Italia \u00e8 previsto che il Ministero per i Beni e le Attivit\u00e0 Culturali, sentita la Consulta dei comitati nazionali e delle edizioni nazionali, nomini un \"collegio di studiosi di specifica competenza\" preposto a seguire, sia dal punto di vista del profilo scientifico, sia per gli aspetti operativi.\nL'operazione prevede la necessit\u00e0 di redigere una \"edizione critica\" fissando il testo depurato dagli errori di trascrizione e con le indicazioni delle eventuali varianti, in caso di emendamenti tra successive versioni. L'operazione riguarda tutti i testi, editi e inediti, con l'apporto della documentazione sussidiaria.\nIl diritto d'autore italiano.\nLa particolare situazione delle Edizioni nazionali, che richiedono evidenti contemperamenti dell'ordinaria legislazione in tema di diritto d'autore con le esigenze \"culturali\" dell'intera nazione, ha spinto il legislatore del 1942 a dedicarvi apposite norme:\nL'art 11 della legge del diritto d'autore dispone:\n\"Alle amministrazioni dello stato, (al partito nazionale fascista),\" \"alle provincie e ai comuni spetta il diritto di autore sulle opere create e pubblicate sotto il loro nome ed a loro conto e spese.\"\n\"Lo stesso diritto spetta agli enti privati che non perseguano scopi di lucro, salvo diverso accordo con gli autori delle opere pubblicate, nonch\u00e9 alle accademie e agli altri enti pubblici culturali sulla raccolta dei loro atti e sulle loro pubblicazioni\".\nIl successivo articolo 29 disciplina gli aspetti economici della questione: Per 20 anni i diritti esclusivi di utilizzazione economica spettano alle amministrazioni dello Stato, enti pubblici, accademie che hanno promosso l'edizione nazionale.\nLa direzione del ministero.\nNell'ambito del Ministero per i Beni e le Attivit\u00e0 Culturali il settore delle Edizioni nazionali \u00e8 stato seguito dalla Direzione Generale per i beni librari e gli Istituti culturali. Con l'entrata in vigore del DPCM 2 dicembre 2019, n. 169 le competenze relative alle Edizioni Nazionali sono state trasferite alla Direzione Generale Educazione. Annualmente il ministero stabilisce la quantit\u00e0 di danaro messo a disposizione delle edizioni nazionali. Per i progetti prescelti il ministero provvede con apposito decreto a nominare la commissione incaricata delle attivit\u00e0 di studio e di quelle operative.\nCatalogo delle \"edizioni nazionali\" italiane.\nAttualmente le \"edizioni nazionali\" italiane sono 103.\nLa caratteristica principale \u00e8 che non sono presenti solo autori di letteratura, ma di ogni ramo del sapere. I pi\u00f9 importanti:"}
{"id": "1360028", "revid": "436907", "url": "https://it.wikipedia.org/wiki?curid=1360028", "title": "Cyclone (singolo Baby Bash)", "text": "Cyclone \u00e8 un singolo del rapper statunitense Baby Bash, pubblicato il 28 settembre 2007 come primo estratto dall'album omonimo.\nIl brano, prodotto da Lil' Jon, ha visto la collaborazione del cantante R&amp;B francese Micka\u00ebl e del rapper statunitense T-Pain, nel cui album \"Ronnie Ray All Day\" \u00e8 inserito il brano.\nHa raggiunto la posizione n.15 della top 100 dei singoli in iTunes MS e la n.17 della Billboard Hot 100.\nVideo musicale.\nIl videoclip \u00e8 stato pubblicato il 6 agosto 2007."}
{"id": "1360029", "revid": "287204", "url": "https://it.wikipedia.org/wiki?curid=1360029", "title": "Bowling Bowling Bowling Parking Parking", "text": "Bowling Bowling Bowling Parking Parking \u00e8 il sesto EP del gruppo musicale statunitense Green Day, pubblicato nel 1996 dalla Reprise Records.\nIl disco \u00e8 stato messo in commercio solo in Giappone e in Europa. Le tracce sono state registrate in date e location differenti."}
{"id": "1360030", "revid": "339392", "url": "https://it.wikipedia.org/wiki?curid=1360030", "title": "Area Cronica", "text": ""}
{"id": "1360031", "revid": "125288700", "url": "https://it.wikipedia.org/wiki?curid=1360031", "title": "Guardia repubblicana irachena", "text": "La Guardia Repubblicana irachena () era la parte scelta dell'Esercito iracheno, creata in origine come guardia del corpo di Saddam Hussein e dei suoi collaboratori. \u00c8 stata disciolta dopo la seconda guerra del Golfo.\nConsisteva tra gli 80.000 e 100.000 uomini equipaggiati con il migliore materiale iracheno (carri T-72, APC BMP, semoventi francesi). La Guardia Repubblicana Speciale (\"GRS\") aveva sui 15-20.000 soldati. Senza contare la GRS la normale Guardia Repubblicana aveva 2 Corpi d'Armata (1\u00b0 e 2\u00b0) con 1 divisione di fanteria, una di forze speciali, cinque meccanizzate e tre corazzate. La Guardia Repubblicana Speciale aveva 4 brigate e due comandi.\nLa Guardia Repubblicana era l'\u00e9lite dell'esercito iracheno, distinta dal corpo paramilitare dei \"Fid\u0101\u02beiyy\u012bn \u1e62add\u0101m\" (i Devoti di \u1e62add\u0101m) e dall'Esercito Regolare. Si potevano riconoscere per il triangolo rosso verniciato sui loro mezzi.\nDurante la Guerra Iran-Iraq degli anni '80 la Guardia Repubblicana \u00e8 stata la prima forza ad entrare e combattere in Iran.\nLa \"Guardia\" \u00e8 stata equipaggiata con tecnologie del blocco sovietico e degli Stati Uniti.\nNel 2002 si \u00e8 pensato che la Guardia e i \"Fid\u0101\u02beiyy\u012bn \u1e62add\u0101m\" fossero addestrate per combattere sia in ambiente urbano che in guerriglia. Si pensa anche che uomini di queste due forze abbiano combattuto da irregolari dopo l'Invasione dell'Iraq del 2003.\nStoria.\nCostituita nel 1980 dall'originale nucleo operativo della Guardia del Corpo di Saddam Hussein tramite reclutamento volontario, venne ben presto costituita in corpo militare autonomo, la cui guida fu assunta nel corso del tempo da uomini fidati del Ra\u02be\u012bs, quando non direttamente da suoi familiari.\nLa Guardia Repubblicana durante la Guerra Iran-Iraq.\nAl momento della sua formazione in brigata, la Guardia Repubblicana Irachena fungeva da reparto di intervento celere a difesa della stabilit\u00e0 interna del regime. Fra il 1980 ed il 1986 vennero costituite altre 4 brigate, avviando l'unit\u00e0 a diventare una divisione. Questa evoluzione nella struttura dell'organico rifletteva una politica di reclutamenti di massa varata in pieno conflitto Iran - Iraq a seguito dei rovesci militari subiti dalle truppe di Baghdad, messe in seria difficolt\u00e0 dalla schiacciante superiorit\u00e0 numerica dell'esercito iraniano. Nelle caserme della Guardia Repubblicana affluirono progressivamente decine di migliaia di volontari, grazie ai quali lo Stato Maggiore iracheno pot\u00e9 istituire ben 25 brigate. La Guardia Repubblicana ebbe quindi un ruolo sostanziale nella successiva campagna di riconquista che vide l'Esercito Iracheno arrestare la pressione degli iraniani e recuperare i territori perduti.\nLa Guardia Repubblicana durante la Guerra del Golfo.\nAlla vigilia dell'invasione del Kuwait la Guardia Repubblicana contava su 8 divisioni, delle quali due corazzate, una meccanizzata, una divisione operazioni speciali e quattro divisioni di fanteria motorizzata, dotate del migliore armamento a disposizione (prevalentemente di tecnologia sovietica e francese). Quattro di queste divisioni (la Prima Corazzata \"Hammurabi\", la Seconda Corazzata \"Medina\", la Terza Meccanizzata \"Tawakalna \u02bfala All\u0101h\" e la Sesta Motorizzata \"Nabucodonosor\") costituirono in nerbo dell'armata d'invasione del Kuwait, appoggiate da unit\u00e0 speciali montate su elicotteri. Terminata l'invasione, buona parte della Guardia Repubblicana venne progressivamente ritirata in posizione di riserva strategica e distribuita su due corpi d'armata, organizzati nel seguente ordine:\nLe unit\u00e0 di marina dipendenti dalla Guardia Repubblicana furono schierate a guarnigione delle nove isole kuwaitiane.\nAltre unit\u00e0 nel corso della crisi che precedette la Guerra del Golfo furono inserite nell'organico della Guardia Repubblicana, mentre le unit\u00e0 di fanteria motorizzata furono progressivamente convertite in unit\u00e0 meccanizzate. Durante l'operazione Desert Storm buona parte della dotazione corazzata della Guardia Repubblicana venne distrutta o abbandonata, e le unit\u00e0 componenti, malgrado alcune coraggiose controffensive, non seppero tenere l'urto dell'offensiva alleata. Fiaccate dai bombardamenti, seppero offrire scarsa resistenza alle soverchianti forze nemiche, subendo pesanti perdite.\nLa Guardia Repubblicana fra le due guerre.\nAl termine della Guerra del Golfo la Guardia Repubblicana risultava fortemente ridimensionata negli effettivi e nella capacit\u00e0 bellica. La divisione Tawakalna, decimata dall'offensiva alleata, venne smantellata, ed i suoi effettivi distribuiti fra le rimanenti 7 divisioni. Riorganizzata immediatamente dopo il cessate il fuoco, la Guardia Repubblicana port\u00f2 a termine la soppressione delle rivolte curde e sciite dell'immediato dopoguerra. Normalizzato il paese, GR venne acquartierata e fornita dei migliori armamenti ancora a disposizione, prelevati per la maggior parte da altre divisioni dell'Esercito Iracheno.\nStruttura.\nOrganizzazione della Guardia repubblicana nel 1991:"}
{"id": "1360033", "revid": "767487", "url": "https://it.wikipedia.org/wiki?curid=1360033", "title": "Gypsys, Tramps &amp; Thieves", "text": "Gypsys, Tramps &amp; Thieves \u00e8 il settimo album in studio da solista della cantante statunitense Cher, prodotto da Snuff Garrett e commercializzato sul mercato nell'autunno del 1971.\nDescrizione.\nQuesto disco segna l'inizio di due importanti collaborazioni per Cher: con i produttori Snuff Garrett e Bob Stone, artefici dei suoi pi\u00f9 importanti successi degli anni settanta; e con la casa discografica Kapp (che diventer\u00e0 nel 1972 MCA Records) con la quale Cher rester\u00e0 fino al 1974.\nL'album avrebbe dovuto chiamarsi \"Cher\" ma dopo il successo del primo singolo \"Gypsys, Tramps &amp; Thieves\" venne cambiato; la canzone raggiunse la vetta di molte classifiche internazionali (tra cui gli USA) e divenne non solo il suo pi\u00f9 grande successo da solista ma anche il singolo pi\u00f9 venduto del 1971 lanciandola nuovamente a livello internazionale. Complici di questo inaspettato successo, la straordinaria popolarit\u00e0 del \"The Sonny &amp; Cher Comedy Hour\" e del cambiamento di look di Cher.\nL'album divenne uno dei suoi pi\u00f9 grandi successi, fu nominato come \"Miglior Album Pop Dell'Anno\" ai Grammy Awards e rimase nella chart americana per quasi un anno. Piacque anche alla critica che lo giudic\u00f2 un quasi capolavoro e sicuramente uno dei suoi migliori. Da esso fu estratto un secondo singolo, \"The Way of Love\" pubblicato nel febbraio del 1972 solo nel Nord America che raggiunse la Top 10 sia in Canada che in America.\nNel mondo l'album ha venduto 3.500,000 milioni di copie."}
{"id": "1360034", "revid": "1305772", "url": "https://it.wikipedia.org/wiki?curid=1360034", "title": "Samuel Gee", "text": "Nel 1888 pubblic\u00f2 la prima moderna e completa descrizione della celiachia (o malattia di Gee-Herter), teorizzando l'importanza della dieta per il suo controllo. Fu inoltre il primo a descrivere la sindrome del vomito ciclico\nBiografia.\nNato a Londra, vi esercit\u00f2 la propria carriera medica. Il padre, William Gee, era un uomo di affari, ma la famiglia non era ricca. Dopo i primi due anni a scuola prosegu\u00ec la scuola primaria in casa e continu\u00f2 gli studi presso la University College School di Londra. Studi\u00f2 quindi medicina presso l'University College Hospital e si laure\u00f2 nel 1861, ottenendo il dottorato nel 1865.\nInizialmente lavor\u00f2 come chirurgo presso l'University College Hospital e si trasfer\u00ec nel 1865 presso l'|ospedale pediatrico di Great Ormond Street (\"Hospital for Sick Children\"), presso il quale percorse i diversi gradi della carriera. Lavor\u00f2 anche privatamente e presso l'ospedale San Bartolomeo, presso la cui scuola medica insegn\u00f2 anatomia patologica e medicina. Tenne diversi cicli di conferenze (nel 1871 le \"Goulstonian Lectures\", nel 1892 le \"Bradshaw Lectures\" e nel 1899 le \"Lumleian Lectures\").\nNel 1875 si era sposato con Sarah Cooper, dalla quale ebbe due figlie. Mor\u00ec improvvisamente di occlusione coronarica mentre era in vacanza in Cumbria.\nCeliachia.\nSamuel Gee descrisse per la prima volta in epoca moderna la celiachia in una conferenza tenuta presso l'ospedale pediatrico di Great Ormond Street nel 1887. Il suo interesse nella storia della medicina e la capacit\u00e0 di leggere il greco antico, lo avevano reso familiare con l'opera di Areteo di Cappadocia, che per primo aveva descritto l'affezione celiaca. Il resoconto di Gee fu pubblicato nella rivista dell'ospedale e iniziava:\nGee riprende le precedenti descrizioni della malattia e adotta gli stessi termini di Areteo. A differenza di Areteo, include i bambini e in particolare quelli tra uno e cinque anni. Nota poi che molti adulti con questa malattia sono stati all'estero. Gee ritiene la causa oscura e riferisce di non aver trovato niente di anormale nelle autopsie. Afferma che \"se il paziente pu\u00f2 essere curato, deve essere per mezzo della dieta\". Riconosce che l'intolleranza al latte \u00e8 un problema per i bambini celiaci e che dovrebbero essere evitati cibi ricchi di amido, proibendo il riso, il sag\u00f9, frutta e verdura e raccomandando carne macinata e fette sottili di pane tostato. Gee riferisce di aver ottenuto un particolare successo con un bambino che venne nutrito con le migliori cozze olandesi ogni giorno, sebbene il bambino non avesse potuto sostenere una simile dieta per pi\u00f9 di una stagione.\nLa causa della celiachia fu in seguito riconosciuta come una reazione alla gliadina una proteina del glutine presente nei cereali. Nei pazienti l'andamento dell'intestino tenue \u00e8 appiattito, interferendo con l'assorbimento degli alimenti, ma questa caratteristica non poteva essere scoperta da Gee nell'autopsia, dato che questa caratteristica scompare molto rapidamente dopo la morte. Il rimedio \u00e8 una dieta priva di glutine: in realt\u00e0 gli alimenti che erano stati proibiti da Gee sono invece permessi, mentre deve essere proibito il pane tostato che egli raccomandava. La malattia che descrisse negli adulti di ritorno dall'India o da altri paesi stranieri, \u00e8 probabile fosse la sprue tropicale, che non venne distinta dalla celiachia, conosciuta in seguito anche come \"sprue non tropicale\"."}
{"id": "1360037", "revid": "466539", "url": "https://it.wikipedia.org/wiki?curid=1360037", "title": "Divizia A 1989-1990", "text": "La Divizia A 1989-1990 \u00e8 stata la 72\u00aa edizione della massima serie del campionato di calcio rumeno, disputato tra il 23 agosto 1989 e il 7 giugno 1990 e concluso con la vittoria finale della Dinamo Bucure\u0219ti, al suo tredicesimo titolo.\nCapocannoniere del torneo fu Gavril Balint (Steaua Bucure\u0219ti), con 19 reti.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di trentaquattro partite.\nLe ultime tre classificate retrocedettero in Divizia B.\nLe qualificate alle coppe europee furono cinque: la vincente alla coppa dei Campioni 1990-1991, seconda, terza e quarta alla Coppa UEFA 1990-1991 e la vincente della coppa di Romania alla coppa delle Coppe 1990-1991."}
{"id": "1360041", "revid": "1543377", "url": "https://it.wikipedia.org/wiki?curid=1360041", "title": "Deuce to 7 Triple Draw", "text": "Il Deuce to 7 triple draw \u00e8 una specialit\u00e0 del poker. Si tratta di un draw poker che prevede la vittoria del punto pi\u00f9 basso. Pu\u00f2 essere giocato da un massimo di 6 giocatori ed \u00e8 composto da quattro round di scommesse.\nSimile a questo gioco \u00e8 l'Ace to 5 Triple Draw.\nIl gioco \u00e8 uguale al Kansas City lowball, che prevede per\u00f2 solo un turno di cambio.\nRegole e meccanica del gioco.\nPrima della distribuzione il giocatore alla sinistra del mazziere pone il buio, quello alla sua sinistra il controbuio. Quindi in senso antiorario il mazziere distribuisce una alla volta 5 carte a ciascun giocatore. Ora inizia il primo round di scommesse a partire dal primo giocatore alla sinistra del controbuio. Quando tutti i giocatori hanno visto le puntate, a partire dal buiante essi dichiarano le carte (da 1 a 5) che vogliono cambiare e le gettano al centro. Se un giocatore non vuole cambiare le carte si dichiara servito (stand pat). Finite le dichiarazioni il cartaio distribuisce a partire dal buiante le carte per rimpiazzare le carte scartate. Inizia cos\u00ec un nuovo giro di scommesse. Terminatolo si cambiano nuovamente le carte come sopra descritto. Quindi un nuovo giro di scommesse. Poi nuovamente un cambio di carte e quindi l'ultimo giro di scommesse. Finalmente si giunge allo \"showdown\" che fa vincere il piatto al punto pi\u00f9 basso realizzato.\nLe carte scartate vanno nel \"muck\"; ci\u00f2 nonostante se le carte rimaste nel mazzo non fossero sufficienti per continuare il gioco, esse e il \"muck\" vengono rimescolati insieme per poter continuare a giocare.\nRiguardo al valore delle carte, l'asso \u00e8 considerata sempre la carta pi\u00f9 alta, mentre riguardo al valore dei punti, sia scala, sia colore, sia scala a colore, sia scala reale sono considerati punti fatti.\nDa qui il nome del gioco, in quanto il punto pi\u00f9 basso possibile che si pu\u00f2 ottenere, cio\u00e8 la combinazione di carte pi\u00f9 forte nel gioco, \u00e8 composto dalle carte pi\u00f9 basse in valore, non in scala n\u00e9 a colore, a partire dalla carta di valore minimo che \u00e8 il 2. Quindi si tratta proprio di 7-5-4-3-2 (manca il 6, altrimenti sarebbe scala), che non siano tutte dello stesso seme (altrimenti sarebbe colore). Da notare che A-5-4-3-2 non costituisce scala, dato che l'asso \u00e8 sempre la carta pi\u00f9 alta e mai la pi\u00f9 bassa.\nQuando si gioca in modalit\u00e0 a \"limite fisso\" (limit) la puntata minima raddoppia al terzo giro di scommesse."}
{"id": "1360042", "revid": "486946", "url": "https://it.wikipedia.org/wiki?curid=1360042", "title": "Filt", "text": ""}
{"id": "1360043", "revid": "62244", "url": "https://it.wikipedia.org/wiki?curid=1360043", "title": "Divizia A 1990-1991", "text": "La Divizia A 1990-1991 \u00e8 stata la 73\u00aa edizione della massima serie del campionato di calcio rumeno, disputato tra il 12 agosto 1990 e il 23 giugno 1991 e concluso con la vittoria finale della Universitatea Craiova, al suo quarto titolo.\nCapocannoniere del torneo fu Ovidiu Cornel Hanganu (Corvinul Hunedoara), con 24 reti.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di trentaquattro partite.\nLe ultime tre classificate retrocedettero in Divizia B.\nLe qualificate alle coppe europee furono cinque: la vincente alla coppa dei Campioni 1991-1992, seconda, terza e quarta alla Coppa UEFA 1991-1992 e la vincente della coppa di Romania alla coppa delle Coppe 1991-1992."}
{"id": "1360047", "revid": "78273", "url": "https://it.wikipedia.org/wiki?curid=1360047", "title": "Deuce to 7 triple drawn", "text": ""}
{"id": "1360054", "revid": "1652134", "url": "https://it.wikipedia.org/wiki?curid=1360054", "title": "Daisy de Lawayss", "text": "Maria Sofia era sposata con l'esiliato re di Borbone Francesco II delle Due Sicilie.\nPu\u00f2 darsi che la regina fosse aiutata e coperta dalla propria cameriera Marietta e dalla sorella Matilde di Baviera.\nMaria Sofia e il belga Armand si conobbero all'arrivo dei Borbone a Roma dopo l'assedio di Gaeta. Armand faceva parte all'epoca di una compagnia di Zuavi pontifici. Poco dopo venne nominato da papa Pio IX cavaliere d'onore della regina.\nNell'aprile del 1862 Maria Sofia si accorse di essere incinta.\nNon potendo a lungo nascondere il suo stato, si finse malata e bisognosa dell'aria fresca di montagna e part\u00ec per la Baviera. Qui la madre Ludovica di Baviera riun\u00ec un consiglio di famiglia, a cui partecip\u00f2 il fratello Massimiliano di Baviera e l'imperatrice Elisabetta di Baviera, perch\u00e9 si trovasse un modo per evitare scandali e mantenere segreta la nascita.\nMaria Sofia, cos\u00ec come organizzato dai parenti, soggiorn\u00f2 e partor\u00ec nel convento di San'Orsola. Le stettero vicino la fedele Marietta e la cognata Henriette Mendel. Inaspettatamente il parto fu gemellare: nacquero due bambine che l'abate Ulrico von Tuerk, tra l'altro figlio naturale di Luigi I di Baviera, chiam\u00f2 Daisy e Viola. Altre fonti invece riportano la nascita di un'unica bambina.\nMaria Sofia, tempo di rimettersi dal parto, dovette tornare dal marito a Roma, al quale alla fine disse la verit\u00e0. Era stata via un anno.\nArmand fu sempre tenuto aggiornato da Matilde, che la sorella utilizzava da tramite per inviare e ricevere le lettere. Il giovane innamorato arriv\u00f2, nonostante fosse malato, perfino in Baviera pur di rivedere l'amata, ma la famiglia di lei aveva imposto ogni divieto a Maria Sofia di rivedere ancora l'amante.\nArmand pot\u00e9 vedere soltanto le figlie, le cui esistenze da l\u00ec a poco avrebbero preso strade diverse. La piccola Viola fu affidata agli zii Luigi di Baviera e Henrietta che, per non destare sospetti, si trasferirono nella riviera ligure e l\u00ec denunciarono la nascita di una bambina. Da quel momento Viola non esistette pi\u00f9 e il suo posto fu preso da Maria Luisa von Wallersee.\nLa piccola Daisy, invece, fu riconosciuta dal padre, che aveva dovuto abbandonare il servizio militare perch\u00e9 ammalato, e and\u00f2 a vivere con lui a Bruxelles.\nLe sorelle ebbero modo di rivedersi qualche volta, ospiti entrambe di Maria Sofia, che nei loro confronti mantenne sempre il massimo riserbo e si comportava come una normale e affettuosa zia. Le fanciulle mantennero tra di loro sempre buoni rapporti e si scrivevano frequentemente nei periodi in cui erano lontane, senza mai sapere per\u00f2 del loro vero legame.\nMaria Sofia riusc\u00ec a rivedere anche Armand. L'incontro avvenne a Parigi, ma l'uomo era talmente malato che mor\u00ec pochi mesi dopo nel 1870.\nAnche Daisy contrasse la tubercolosi, probabilmente contagiata dal padre, e mor\u00ec l'anno successivo."}
{"id": "1360055", "revid": "123230459", "url": "https://it.wikipedia.org/wiki?curid=1360055", "title": "Antologia (periodico)", "text": "Antologia fu una rivista con periodicit\u00e0 mensile, pubblicata a Firenze dal 1821 al 1833, promossa da Giovan Pietro Vieusseux e da Gino Capponi, cui collaborarono molti intellettuali del tempo.\nStoria.\nL'indirizzo della rivista fu sempre nazionale, intendendo abbracciare i problemi generali della cultura italiana del periodo. Prima di dar vita alla rivista, Viesseux aveva istituito, con sede a palazzo Buondelmonti, un \"gabinetto scientifico-letterario\" (il celebre Gabinetto Vieusseux) che, oltre a far conoscere la stampa italiana e straniera, divent\u00f2 un luogo di incontri e discussioni.\nFurono collaboratori dell\"Antologia\" quasi tutti gli intellettuali attivi fra il 1821 e il 1831, tra i quali Giuseppe Poerio, Gabriele Pepe, Pietro Colletta, Pietro Giordani, Niccol\u00f2 Tommaseo, Giuseppe Montanelli, Francesco Domenico Guerrazzi, Carlo Cattaneo e Giuseppe Montani. Vieusseux fu il primo editore che compens\u00f2 i propri collaboratori. Fino ad allora infatti, in Italia le collaborazioni non venivano retribuite.\nPur accogliendo le istanze pi\u00f9 disparate, la rivista vantava un orientamento comune: una preoccupazione pedagogica, che si sviluppava in chiave antirivoluzionaria; una filosofia eclettica, che escludeva per\u00f2 le ideologie radicali dell'Illuminismo; un'idea di \"letteratura impegnata\" per fini utili. Sulla rivista le questioni letterarie ebbero un posto marginale, mentre ci si occup\u00f2 sistematicamente di argomenti sociali (storia, diritto, ecc.) ed economici (economia, statistica, ecc.).\nSul numero di novembre-dicembre 1832 due articoli incontrarono i rigori della censura preventiva, uno dei quali conteneva critiche all'Austria. L'uscita fu ritardata al gennaio 1833. Le autorit\u00e0 chiesero al direttore di rivelare i nomi degli autori dei due pezzi. Al rifiuto del direttore di uniformarsi alla decisione governativa, la rivista fu chiusura d'autorit\u00e0 da parte del granduca Leopoldo II di Toscana, su pressione dell'Austria.\nL\"Antologia\" fu per una decina di anni un elemento centrale della cultura italiana, superando di gran lunga, coi suoi oltre 500 abbonati, il numero di lettori delle riviste milanesi (si pensi al \"Conciliatore\"): la diffusione delle idee della rivista promosse la nascita di una borghesia liberale in Toscana e ."}
{"id": "1360060", "revid": "119752865", "url": "https://it.wikipedia.org/wiki?curid=1360060", "title": "Hello Goodbye", "text": "Hello Goodbye \u00e8 un brano musicale dei Beatles. Venne pubblicato nel 1967, come Lato A di un singolo 45 giri, insieme ad \"I Am the Walrus\".\nFu composta principalmente da Paul McCartney, anche se fu attribuita alla coppia Lennon/McCartney.\nDescrizione.\nOrigine e storia.\nFu stampato e distribuito in occasione delle festivit\u00e0 natalizie del 1967.\nL'origine della canzone \u00e8 piuttosto particolare: Alistair Taylor, collaboratore di Brian Epstein, chiese a McCartney di spiegargli quale prassi seguisse nel comporre le sue canzoni; come risposta, Paul lo invit\u00f2 nella sua camera per fornirgli una dimostrazione pratica. A questo punto, Paul, mentre accenn\u00f2 la melodia sulle tastiere di un harmonium chiese a Taylor di enunciare una serie di parole contrarie a quella che avrebbe detto lui. Cos\u00ec nacque l'abbozzo della canzone. Il titolo originario assegnato al brano fu \"Hello Hello\".\nIl singolo fu al centro di una disputa tra John Lennon e la coppia McCartney-George Martin, perch\u00e9 Lennon invocava per la sua canzone \"I Am the Walrus\" il lato A, ritenendola pi\u00f9 innovativa e pi\u00f9 gradita ai giovani consumatori di musica, mentre gli altri\ndue sostenevano la tesi che \"Hello Goodbye\" fosse un brano pi\u00f9 commerciale e pi\u00f9 adatto per una grande consenso; i fatti diedero ragione a McCartney e a George Martin.\nTesto e significato.\nIl testo \u00e8 entrato nell'immaginario collettivo come parte della Leggenda della morte di Paul McCartney. Nel testo si \u00e8 voluto leggere una sorta di sberleffo di Campbell, l'ex poliziotto rassomigliante a McCartney che avrebbe preso il posto del \"Beatle\" defunto, a Paul nelle parole \"you say goodbye, I say hello\" (\"tu dici addio, io dico ciao\", come a dire: \"esci tu, entro io\").\nClassifica.\nLa canzone fu un enorme successo in Gran Bretagna dove raggiunse il primo posto in classifica il giorno 1\u00ba dicembre e lo conserv\u00f2 per ben sette settimane.\nL'accoglienza fu ottima anche negli Stati Uniti dove il disco tocc\u00f2 il vertice della classifica il 30 dicembre e lo mantenne per tre settimane, in Olanda per quattro settimane dal 2 dicembre, in Norvegia per cinque settimane ed in Germania e la seconda posizione in Svizzera ed Austria.\nIn Italia il pubblico, invece, si mostr\u00f2 tiepido nei confronti della canzone che non and\u00f2 oltre l'undicesimo posto delle Hit Parade nostrane, con una permanenza di sei settimane."}
{"id": "1360067", "revid": "110157", "url": "https://it.wikipedia.org/wiki?curid=1360067", "title": "Divizia A 1991-1992", "text": "La Divizia A 1991-1992 \u00e8 stata la 74\u00aa edizione della massima serie del campionato di calcio rumeno, disputato tra il 25 agosto 1991 e il 21 giugno 1992 e concluso con la vittoria finale della Dinamo Bucure\u0219ti, al suo quattordicesimo titolo.\nCapocannoniere del torneo fu G\u00e1bor Gerstenm\u00e1jer (Dinamo Bucure\u0219ti), con 21 reti.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di trentaquattro partite.\nLe ultime tre classificate retrocedettero in Divizia B.\nLe qualificate alle coppe europee furono cinque: la vincente alla UEFA Champions League 1992-1993, seconda, terza e quarta alla Coppa UEFA 1992-1993 (anche in seguito all\u2019embargo ONU alla Jugoslavia) e la vincente della coppa di Romania alla coppa delle Coppe 1992-1993."}
{"id": "1360069", "revid": "110157", "url": "https://it.wikipedia.org/wiki?curid=1360069", "title": "Divizia A 1992-1993", "text": "La Divizia A 1992-1993 \u00e8 stata la 75\u00aa edizione della massima serie del campionato di calcio rumeno, disputato tra il 16 agosto 1992 e il 20 giugno 1993 e concluso con la vittoria finale della Steaua Bucure\u0219ti, al suo quindicesimo titolo.\nCapocannoniere del torneo fu Ilie Dumitrescu (Steaua Bucure\u0219ti), con 24 reti.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di trentaquattro partite.\nLe ultime due classificate retrocedettero in Divizia B.\nLe qualificate alle coppe europee furono cinque: la vincente alla UEFA Champions League 1993-1994, seconda, terza e quarta alla Coppa UEFA 1993-1994 e la vincente della coppa di Romania alla coppa delle Coppe 1993-1994. In particolare, il terzo posto in Coppa UEFA fu un omaggio a seguito dell\u2019embargo ONU contro la Jugoslavia."}
{"id": "1360070", "revid": "125283446", "url": "https://it.wikipedia.org/wiki?curid=1360070", "title": "Isabella Swan", "text": "Isabella Marie Swan, conosciuta anche come Bella Swan, \u00e8 la protagonista femminile dei romanzi \"Twilight\", \"New Moon\", \"Eclipse\" e \"Breaking Dawn\" e dei loro rispettivi adattamenti cinematografici.\nNei film tratti dai libri della Meyer, Bella \u00e8 interpretata da Kristen Stewart.\nAspetto fisico.\nCome da descrizione della stessa autrice, Stephenie Meyer, sul suo sito ufficiale:\nUna volta avvenuta la trasformazione in vampira, la sua pelle diventer\u00e0 ancora pi\u00f9 pallida, i capelli si scuriranno fino a sembrare neri, le labbra saranno pi\u00f9 piene e il seno pi\u00f9 piccolo. La sua bellezza viene paragonata a quella di Rosalie, Alice o Esme.\nCaratteristiche e biografia pregressa.\nIsabella Marie Swan (o, come preferisce, Bella) nasce il 13 settembre 1987, figlia di Ren\u00e9e e Charlie Swan, una giovane coppia che abita nella cittadina di Forks, Washington.\nRen\u00e9e, per\u00f2, stanca della soffocante atmosfera di Forks, lascia il marito e porta Bella con s\u00e9 quando la bambina ha appena sei mesi per trasferirsi a Phoenix nello stato dell'Arizona. Fino all'et\u00e0 di 14 anni trascorre l'estate con suo padre Charlie, ispettore capo della cittadina di Forks.\nCompiuti 17 anni, sua madre si risposa con un giocatore di baseball, Phil Dwyer. Egli \u00e8 spesso in trasferta, e Ren\u00e9e non lo segue mai per stare con la figlia. Ma Bella sa che sua madre soffre, quindi prende la sofferta decisione di andare a vivere a Forks. Purtroppo anche lei, come la madre, non ha una buona opinione di questa piccola cittadina \"coperta da una perpetua coltre di nubi\".\nCaratterialmente \u00e8 una persona solitaria, educata, timida e matura. Ama la lettura, e infatti nella saga viene mostrata spesso con dei libri in mano o vicino (come nella prima scena di New Moon, in cui viene mostrato Romeo &amp; Giulietta). Nonostante sia una persona solitaria, durante la saga avr\u00e0 molti amici oltre ai Cullen e ha un ottimo rapporto con i genitori, in particolare con la madre Renee. In pi\u00f9 occasioni ha dimostrato di essere molto coraggiosa, anche di fronte ai vampiri che cercano di ucciderla. Ad esempio, durante gli eventi di New Moon, prima smentisce con fierezza Aro sul fatto che Edward ha un'anima (Aro lo negava con insistenza) e si frappone fra Edward e Jacob quando stanno per combattersi. Un'altra occasione \u00e8 quando, durante lo scontro tra Edward e Victoria, si ferisce al braccio per distrarre quest'ultima e permettere ad Edward di ucciderla. \u00c8 anche piuttosto goffa e scoordinata (caratteristica che ha ereditato dal padre), e per questo, da ragazza ha abbandonato la scuola di ballo in cui andava da bambina.\nNella scuola che frequentava prima di arrivare a Forks era stata inserita in un programma di biologia avanzata e la sua istruzione \u00e8 di un livello superiore alla media dei suoi compagni di classe; tuttavia non sopporta la vista del sangue e reagisce a questo evento con la perdita dei sensi sostenendo che ne sente addirittura l'odore. In Midnight Sun l'autrice, Stephenie Meyer, fa pensare al personaggio di Edward che Bella non sia umana, per il fatto che riesce a percepire l'odore del sangue, dicendo: \"Sa di ruggine... e di sale\". Tra le sue letture preferite si annoverano autori come Jane Austen,Emily Bront\u00eb e William Shakespeare.\nPer guadagnare qualche soldo dopo la scuola lavora part time nel negozio di articoli sportivi Newton's Outfitters di propriet\u00e0 dei genitori di Mike Newton. Possiede un pick-up Chevy del 1953 di colore rosso, una moto Honda degli anni Sessanta, la quale avr\u00e0 un ruolo determinante in e nella sua amicizia con Jacob Black, un Mercedes Guardian del 2006 e una Ferrari 430 rossa.\nStoria personale.\nIsabella Marie Swan, i cui soprannomi sono Bella, Bells e Arizona, nasce a Forks, nello Stato di Washington, da Ren\u00e8e Higginbotham e Charlie Swan, dopo una tormentata storia d'amore. La madre, depressa dalla citt\u00e0 in cui vive, porta con s\u00e9 la figlia tra Riverside (California) e Phoenix (Arizona), e Bella, dal carattere timido e chiuso, visita il padre in estate fino all'et\u00e0 di 14 anni.\nQuando Bella ha 17 anni, sua madre ha un nuovo compagno Phil Dwyer, un giocatore di baseball di seconda divisione per cui deve effettuare diversi viaggi allora per lasciare che la madre lo segua Bella decide di trasferirsi dal padre a Forks, iscrivendosi alla Forks High School, l'unica del paese, consentendo alla madre di seguire il marito nelle trasferte.\nIl primo giorno di scuola nel nuovo istituto di Forks, Bella viene a conoscenza della famiglia Cullen e nota che il loro aspetto nasconde qualcosa di diverso da tutti gli altri esseri umani. In particolare, rimane affascinata dal pi\u00f9 giovane dei membri della famiglia, Edward Cullen che, grazie alla sua straordinaria bellezza, attira la sua attenzione;all'inizio Bella \u00e8 convinta che Edward la odi, perch\u00e9 durante il loro primo incontro a mensa e alla lezione di biologia \nottiene da lui occhiate piene di disprezzo. Da quel giorno Edward inizia per un po' a mancare da scuola, ma Bella si rifiuta di credere che sia colpa sua, perch\u00e9 lo crede un comportamento narcisista. Al suo ritorno, qualche giorno dopo Edward le si rivolge molto educatamente, presentandosi durante la lezione di biologia; Bella tra l'altro nota una differenza negli occhi \ndi Edward che il giorno del loro primo incontro erano neri, mentre adesso sono castano dorati. Poi una mattina la salva da un incidente stradale, svelandole in parte la sua vera natura di vampiro. I due ragazzi cominciano a frequentarsi e nonostante la grande differenza che li allontana, cominciano a provare reciprocamente un sentimento d'amore.\nPer salvare Bella dalla sua pericolosa presenza Edward decide di abbandonarla e lei stringe un'amicizia profonda con Jacob Black, un amico d'infanzia che si dimostra pi\u00f9 di un amico e che ha un ruolo fondamentale nello sviluppo della storia. La ragazza, dopo un periodo di sei mesi passato in una fase di depressione, scopre, al ritorno di Edward, per un bacio di Jacob, di provare un amore (meno forte di quello per Edward) anche per lui e ci\u00f2 causa una serie di conflitti interni. Paragona Jacob al suo sole personale, ma Edward lo eclissa. Da qui viene il titolo del terzo libro della saga, \"Eclipse\". Poi, per\u00f2 Bella si rende conto di amare Edward e di provare per Jacob solo una fortissima amicizia che non potr\u00e0 mai diventare nient'altro.\nDopo circa un anno di frequentazione Bella chiede a Edward di trasformarla in vampiro, poich\u00e9 \u00e8 \"stanca di essere salvata\" e non vuole invecchiare rischiando che Edward non la ami pi\u00f9. Lui, per\u00f2 \u00e8 molto indeciso, poich\u00e9 \"si rifiuta di condannarla a un'esistenza di notti e buio\". Dopo varie insistenze, per\u00f2, acconsente, a patto che lei lo sposi: non vuole infatti rubarle la virt\u00f9, dato che \u00e8 molto tradizionalista e Bella aveva espresso il desiderio di unirsi a lui \"in tutti i modi possibili\". Edward chiede la mano di Bella e i due si sposano con una cerimonia che si tiene nella casa dei Cullen, organizzata, con molta felicit\u00e0, da Alice Cullen.\nDurante il loro viaggio di nozze Bella rimane incinta, dato che \u00e8 ancora un'umana e dopo una gravidanza molto difficile mette al mondo una figlia che chiama Renesmee. Il parto \u00e8 molto difficile e porta Bella alla soglia della morte che le verr\u00e0 evitata da Edward grazie a un intervento sulla sua natura di umana, iniettandole direttamente nel cuore il suo veleno che la porta a trasformarsi in vampiro il giorno in cui nasce la bambina. Dopo la nascita di Renesmee, che Jacob chiama Nessie, Bella scopre che Jacob ha avuto l'imprinting con sua figlia, e ci\u00f2 la porta ad arrabbiarsi e scontrarsi con l'amico.\nBella sviluppa un potere molto particolare: possiede uno scudo mentale che fa rimbalzare i poteri psichici altrui e con cui protegge s\u00e9 stessa e chiunque lei voglia. Il suo scudo \u00e8 estendibile a persone che si trovano sotto la sua visuale. Per questo i Volturi vogliono che lei faccia parte del loro gruppo insieme a Edward, Alice e Jasper.\nAbilit\u00e0 e poteri.\nDa umana.\nBella \u00e8 immune dai poteri mentali dei vampiri come il potere di leggere le menti che ha Edward. Infatti il ragazzo non riesce a leggerle la mente ed \u00e8 immune anche dalle torture mentali dei membri della guardia dei Volturi come Jane, Alec, Demetri e lo stesso Aro che possiede anche lui il potere di leggere le menti. Questa sua caratteristica porta Aro ad anelarla come membro del suo staff di vampiri, sostenendo che sia un potere molto interessante e spera che le rimanga anche una volta che la sua natura sar\u00e0 cambiata. La ragazza inizialmente non \u00e8 a conoscenza del suo potere.\nDa vampira.\nDopo due giorni dall'intervento di Edward, Bella subisce la trasformazione da essere umano a vampira e al suo risveglio dimostra tutte le peculiarit\u00e0 di un vampiro neonato.\nI suoi sensi sono pi\u00f9 acuti e sensibili e ha una forza superiore rispetto agli altri vampiri, circostanza che dura per circa un anno, fintanto che sar\u00e0 una vampira neonata. I suoi occhi sono di un brillante cremisi fino a che l'assunzione di sangue animale non li faranno assestare a un color ambra-dorato, colore che caratterizza questo tipo di dieta.\nLa sua goffaggine sparisce, sostituita dalla grazia tipica di un vampiro, ma \u00e8 soprattutto il suo innato autocontrollo a stupire i membri della sua nuova famiglia, tanto che per un certo periodo di tempo si \u00e8 creduto che fosse il suo talento.\nIn realt\u00e0, a detta di Eleazar, la peculiarit\u00e0 di Bella \u00e8 quella, gi\u00e0 manifestatasi da umana, di riuscire a sviluppare una sorta di scudo mentale con cui protegge s\u00e9 stessa e chiunque lei voglia dagli attacchi degli avversari che usano poteri psichici, dono che inizialmente era limitato alla sola sua mente; la trasformazione in vampira per\u00f2 amplia questa capacit\u00e0: pu\u00f2 visualizzare il suo scudo come un'area dalla forma ed estensione molto malleabile, al cui interno le persone vengono indicate ai suoi occhi con scintille.\nQuesto dono si manifesta grazie a un'intuizione di Kate che sapendo di questa sua particolarit\u00e0, l'aiuta a manifestarlo controllandolo durante un attacco di prova a Edward. Infatti Kate prova a condurre al vampiro della corrente elettrica tramite il tocco della sua mano, ma lo scudo di Bella interviene e la blocca. Inoltre, Bella pu\u00f2 controllare questo suo potere al punto di riuscire, alla fine di Breaking Dawn, a spostare lo scudo mentale per permettere a Edward di leggere i suoi pensieri e i suoi sentimenti.\nIl potere di Bella si rivela incredibilmente utile, in particolare in Breaking Dawn quando i Volturi giungono dai Cullen per via del disguido riguardo alla figlia sua e di Edward. Infatti, i Volturi, vorrebbero cogliere l'occasione per spazzare via l'intero clan risparmiando solo Alice, Edward, Jasper e Bella affinch\u00e9 si uniscano a loro.\nAccoglienza.\nBella ha ottenuto un'accoglienza piuttosto negativa dai critici. \"Pubblisher Weekly\" afferma che, dopo la sua trasformazione in vampiro in Breaking Dawn, \u201c\u00e8 quasi impossibile identificarsi in lei\u201d. Lilah Lohr del \"Chicago Tribune\" paragona Bella alla protagonista della storia dei lupi Quileute e la definisce come \u201cmeno soddisfacente\u201d. La rivista \"Kirkus Rewiews\" ha definito il carattere di Bella \u201cpiatto e ossessivo\u201d, mentre la rivista online \"salon.com\" ha discusso il fatto che il personaggio fosse \u201cprivo di obbiettivi pi\u00f9 alti e di una mentalit\u00e0 propria\u201d, restando al pari delle vecchie principesse Disney e criticando in particolare l'orrore della sua gravidanza nell'ultimo libro,in particolare quando beve sangue umano per nutrire il neonato. Elizabeth Hand, giornalista del \"Washington Post\", not\u00f2 come Bella venga spesso descritta fragile e che \u201cle costanti abitudini di Edward di portarla in grembo e a fare un giro sulla sua schiena sottolineano ulteriormente le sue qualit\u00e0 infantili\u201d e concludendo che non sia un buon modello per le proprie figlie.\nGina Dalfonzo, in un articolo pubblicato sul sito di National Review, definisce Bella come \u201cautolesionista\u201d prima della sua trasformazione in vampira e dopo \u201cinsopportabilmente vuota\u201d, affermando inoltre che ottiene quello che vuole e scopre il suo valore \u201crinunciando alla propria identit\u00e0 e buttando via tutto ci\u00f2 che conta nella vita\u201d.\nParodia.\nIn \"Mordimi\", parodia di \"Twilight\" e \"\", l'attrice che la interpreta \u00e8 Jenn Proske e il personaggio si chiama Becca Crane (Swan: cigno - Crane: gru). Altra parodia \u00e8 \"Succhiami\"."}
{"id": "1360071", "revid": "110157", "url": "https://it.wikipedia.org/wiki?curid=1360071", "title": "Divizia A 1993-1994", "text": "La Divizia A 1993-1994 \u00e8 stata la 76\u00aa edizione della massima serie del campionato di calcio rumeno, disputato tra il 15 agosto 1993 e il 27 aprile 1994 e concluso con la vittoria finale della Steaua Bucure\u0219ti, al suo sedicesimo titolo e secondo consecutivo.\nCapocannoniere del torneo fu Gheorghe Craioveanu (Universitatea Craiova), con 22 reti.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di trentaquattro partite.\nLe ultime due classificate retrocedettero in Divizia B.\nLe qualificate alle coppe europee furono cinque: la vincente alla UEFA Champions League 1994-1995, seconda, terza e quarta alla Coppa UEFA 1994-1995 e la vincente della coppa di Romania alla coppa delle Coppe 1994-1995."}
{"id": "1360072", "revid": "204491", "url": "https://it.wikipedia.org/wiki?curid=1360072", "title": "Super Cush", "text": ""}
{"id": "1360075", "revid": "746187", "url": "https://it.wikipedia.org/wiki?curid=1360075", "title": "Canoa alto corso", "text": "La canoa d'alto corso \u00e8 una specialit\u00e0 sportiva della canoa da discesa che prevede la navigazione di torrenti e fiumi di montagna che presentano difficolt\u00e0 medio/alte o elevate. Questo tipo di navigazione pu\u00f2 comportare notevoli rischi ed \u00e8 quindi necessario avere un'adeguata preparazione tecnica e fisica, disporre dell'attrezzatura necessaria e osservare alcune norme di sicurezza.\nDifficolt\u00e0.\nLa difficolt\u00e0 di percorrenza di un corso d'acqua dipende dalla presenza e dalla tipologia di ostacoli, dalla complessit\u00e0 delle traiettorie e dai volumi di acqua, ed \u00e8 stata codificata dall'International Canoe Federation nella scala WW che vi ascrive sei livelli progressivi di difficolt\u00e0 indicati come \"gradi\".\nAl I grado corrispondono tratti di fiumi o torrenti caratterizzati da onde piccole e regolari e dalla presenza di ostacoli facili e prevedibili. Il grado pi\u00f9 elevato \u00e8 il VI, cui corrispondono difficolt\u00e0 molto elevate e tratti difficilmente praticabili e al limite della navigabilit\u00e0.\nNorme di sicurezza.\nData la particolare conformazione dell'ambiente fluviale, \u00e8 estremamente consigliabile formare gruppi da un minimo di due o tre persone, e percorrere tratti che gi\u00e0 si conoscono. In alternativa, valutare la possibilit\u00e0 di sbarcare all'inizio di ogni rapida per ispezionare il percorso, valutarne i rischi e conoscere le principali vie di recupero e i tratti non navigabili.\nAttrezzatura.\nAbbigliamento.\nL'attezzatura obbligatoria per la canoa d'alto corso consiste in: caschetto, giubbotto salvagente, gonnellino paraspruzzi (un dispositivo che serve a sigillare il pozzetto dell'imbarcazione per evitare di imbarcare acqua durante la navigazione), giacca d'acqua, muta o pantaloni fluviali, calzari in neoprene o scarpe apposite con suola aderente.\nMateriali di sicurezza.\nOltre a quanto necessario per la propria sicurezza e il proprio comfort, l'abbigliamento, un'uscita in fiume necessita anche di adeguato equipaggiamento da utilizzare in caso di soccorso, proprio e dei compagni. Alcuni esempi di ci\u00f2 che va portato con s\u00e9: corda da lancio, coltello, fettuccia ad alta resistenza, moschettoni, meglio se con chiusura a ghiera, alcune cordelle, un telefono cellulare in una busta a tenuta stagna, fischietto, kit di pronto soccorso con cerotti, garza e telo termico.\nIl mezzo.\nI kayak d'acqua mossa sono generalmente costruiti in polietilene, con equipaggiamento interno costituito da longheroni di metallo ed elementi in plastica. Seduta e puntapiedi sono generalmente pienamente regolabili, per adattarsi al fisico e alla corporatura del canoista. La lunghezza dell'imbarcazione da torrente \u00e8 generalmente inferiore ai 3 metri, e il volume della stessa \u00e8 descritto in litri o galloni.\nLa pagaia.\nLa pagaia \u00e8 il principale mezzo propulsivo per la conduzione del kayak. Consiste di un manico e due pale, o foglie. Per l'utilizzo in fiumi d'alto corso si tende a preferire pagaie composte di plastica e alluminio per le loro caratteristiche di robustezza, oppure fibra di carbonio o vetro per le loro caratteristiche di rigidit\u00e0 ed efficienza nella distribuzione della potenza. Le pale sono tra loro sfasate di 30\u00b0 o 45\u00b0.\nTecniche di conduzione in acqua mossa.\nPosizione di base.\nPosizione che si assume sulla canoa in condizione di riposo o di preparazione all'azione.\nTecniche di pagaiata.\nPagaiata in avanti.\n\u00c8 l'azione alternata delle pale della pagaia in acqua che permette lo spostamento dell'imbarcazione in avanti in linea retta.\nPagaiata all'indietro.\n\u00c8 l'azione della pagaia che permette all'imbarcazione di avanzare all'indietro in linea retta.\nPagaiata circolare avanti.\nAmpia traiettoria che si disegna con la pala nell'acqua per ruotare la punta della barca verso il lato opposto alla pagaiata.\nEskimo e appoggi.\nEskimo.\nL'eskimo \u00e8 una manovra che permette al canoista di far tornare un kayak precedentemente ribaltato in posizione corretta, il tutto senza dover uscire dal natante.\nPrincipali associazioni amatoriali italiane.\nI canoa club.\nDiversi sono i circoli di appassionati in tutta la penisola, tra questi \nCanoa Club Milano,\nKayak Team Turbigo,\nRoma Kayak Mundi, \nCanoa Club Bologna, Canoa Club Aquasport Santerno Imola, \nCanoa Club Novara,\nCanoa Club Cagnacci Bagnati,\nBrianza Tour,\nI Fradici,\n4P kanu group,\nCanoa Fluviale Martesana (CFM),\nCanoa club Reggio Emilia,\nCanoa Club Sacile, AlpiKayak, Kayak Sarnico."}
{"id": "1360076", "revid": "110157", "url": "https://it.wikipedia.org/wiki?curid=1360076", "title": "Divizia A 1994-1995", "text": "La Divizia A 1994-1995 \u00e8 stata la 77\u00aa edizione della massima serie del campionato di calcio rumeno, disputato tra il 20 agosto 1994 e il 17 giugno 1995 e concluso con la vittoria finale della Steaua Bucure\u0219ti, al suo diciassettesimo titolo e terzo consecutivo.\nCapocannoniere del torneo fu Gheorghe Craioveanu (Universitatea Craiova), con 27 reti.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di trentaquattro partite.\nLe ultime due classificate retrocedettero in Divizia B.\nLe qualificate alle coppe europee furono sette: la vincente alla UEFA Champions League 1995-1996, seconda e terza alla Coppa UEFA 1995-1996, la vincente della coppa di Romania alla coppa delle Coppe 1995-1996 pi\u00f9 altre tre squadre alla Coppa Intertoto 1995."}
{"id": "1360078", "revid": "1851848", "url": "https://it.wikipedia.org/wiki?curid=1360078", "title": "Tebaldo Bigliardi", "text": "Carriera.\nCalabrese di nascita, crebbe nel settore giovanile del .\nDurante tale esperienza fu allenato da Zden\u011bk Zeman e divenne un pupillo del tecnico boemo.\nEsord\u00ec in prima squadra nel campionato di Serie B 1981-1982, subentrando a Mauro Di Cicco al 87\u2019 della quarta giornata di campionato ( 1-1 Palermo).\nGioca la prima da titolare nel mese di marzo contro la (0-0). A fine campionato colleziona 7 presenze complessive.\nNella stagione 1982/1983 si impone come titolare, giocando 30 partite tra campionato e Coppa Italia.\nNel 1984 il Palermo retrocede, dopo pi\u00f9 di 40 anni, in Serie C.\nBigliardi contribuisce all\u2019immediata promozione in Serie B con 29 presenze nel campionato di Serie C1 1984-1985.\nNel 1986 fu coinvolto nello scandalo calcioscommesse rimediando una squalifica di un mese.\nDopo oltre 135 presenze, lascia il Palermo. Fu scelto da Pierpaolo Marino per completare il reparto difensivo del di Diego Armando Maradona.\nEsordisce in Serie A il 12 ottobre 1986 a Genova, contro la Sampdoria (1-2 finale), subentrando al 88\u2019 a Luigi Caffarelli.\nChiude la stagione con 10 presenze (7 in Coppa Italia e 3 in Campionato).\nContribuendo alla storica \u201cdoppietta\u201d, vincendo lo scudetto e la Coppa Italia 1986-1987, giocando da titolare la finale di ritorno contro l\u2019.\nIl 16 settembre 1987 debutta in Coppa dei Campioni allo Stadio Santiago Bernab\u00e9u contro il Real Madrid (2-0).\nIl 17 maggio 1989 vince la Coppa UEFA 1988-1989, sostituendo Careca a venti minuti dalla fine contro lo .\nNel 1989-1990 contribuisce, con 7 presenze, alla vittoria del secondo scudetto personale e del .\nNell\u2019estate 1990, dopo 59 presenze con i partenopei, viene ceduto all\u2019.\nNella stagione 1990-1991 colleziona 30 presenze in Serie A 1990-1991, 1 in Coppa Italia e 7 in Coppa UEFA 1990-1991. In quest\u2019ultima competizione la Dea, (dopo aver eliminato Dinamo Zagabria, Fenerbah\u00e7e e ) esce ai quarti di finale contro l\u2019Inter.\nNella stagione 1991-1992 realizza il suo primo goal in carriera: in Coppa Italia 1991-1992 contro la Juventus agli ottavi di finale (3-1 per i piemontesi).\nInizia la stagione 1993-1994 in A con l\u2019Atalanta. Dopo aver collezionato 10 presenze da titolare nelle prime 10 giornate viene ceduto in prestito al nella sessione di novembre del calciomercato.\nTornato a vestire la maglia rosanero, contribuisce alla salvezza dei siciliani nel campionato di Serie B 1993-1994 con 21 presenze e 1 goal (al ).\nDopo aver disputato la stagione 1994-1995 in B con gli atalantini, chiude la carriera in Serie C1 1995-1996 con la maglia del .\nDopo il ritiro.\nDopo il ritiro ha gestito un agriturismo in provincia di Messina."}
{"id": "1360079", "revid": "729019", "url": "https://it.wikipedia.org/wiki?curid=1360079", "title": "Auxilia palatina", "text": "Gli auxilia palatina erano un tipo di unit\u00e0 militari dell'esercito romano durante la fase del Dominato dell'Impero romano.\nCostituiti da Costantino I all'inizio del IV secolo, erano composti probabilmente da 500 uomini e facevano parte del \"comitatus\", cio\u00e8 dell'esercito campale romano. Dalla \"Notitia dignitatum\", un documento del IV secolo, si conosce la distribuzione degli \"Auxilia palatina\".\nPer la parte orientale sono menzionati 43 \"auxilia palatina\", dei quali 18 sotto il comando del primo \"magister militum praesentalis\" e 17 sotto il secondo (che per\u00f2 comanda anche un \"auxilium pseudocomitatensis\"), due alle dipendenze del \"magister militum per Orientem\" e sei del \"magister militum per Illyricum\", mentre non ce ne sono tra le truppe del \"magister militum per Thracias\".\nNella parte occidentale ci sono 65 \"auxilia palatina\" nella sezione della Notitia che riguarda le truppe al comando del Magister peditum praesentalis, ripartite nelle varie suddivisioni del \"comitatus\" occidentale. Le truppe sono riportate in due sezioni diverse: nella prima sono elencate tutte le unit\u00e0 di fanteria (al comando del \"magister peditum praesentalis\") e di cavalleria (al comando del \"magister equitum praesentalis\"); nella seconda la distribuzione territoriale delle unit\u00e0 sotto il loro comando operativo. Le due sezioni presentano alcune discrepanze, dovute a errori di trascrizione o ad aggiornamenti mancati e questo comporta che alcune unit\u00e0 sono replicate o sono presenti con nomi diversi."}
{"id": "1360083", "revid": "104458", "url": "https://it.wikipedia.org/wiki?curid=1360083", "title": "Belicciana", "text": ""}
{"id": "1360085", "revid": "190500", "url": "https://it.wikipedia.org/wiki?curid=1360085", "title": "Sie Liebt Dich", "text": ""}
{"id": "1360086", "revid": "190500", "url": "https://it.wikipedia.org/wiki?curid=1360086", "title": "Komm, Gib Mir Deine Hand", "text": ""}
{"id": "1360088", "revid": "110157", "url": "https://it.wikipedia.org/wiki?curid=1360088", "title": "Sansoni", "text": "Sansoni \u00e8 una casa editrice italiana fondata nel 1873 da Giulio Cesare Sansoni e con sede a Firenze.\nStoria.\nL'attivit\u00e0 editoriale si rivolse fino agli anni trenta quasi esclusivamente alla letteratura, con edizioni di testi rivolti prevalentemente al mondo della scuola e dell'universit\u00e0, secondo un indirizzo filologico impresso da esponenti della \"Scuola storica\" quali Adolfo Bartoli, Guido Biagi, Giosu\u00e8 Carducci, Alessandro D'Ancona, Pio Rajna, Pasquale Villari, Girolamo Vitelli. Tra le principali collane del periodo si ricordano la \"Raccolta di opere inedite o rare di ogni secolo della letteratura italiana\" (fondata nel 1880), la \"Biblioteca scolastica di classici italiani (fondata nel 1885), la \"Collezione di classici greci\"\" (fondata nel 1887), la \"Biblioteca critica della letteratura italiana\" (fondata nel 1895). Nel 1932 la Sansoni fu acquisita da Giovanni Gentile che ne ampli\u00f2 l'area di interesse alle discipline storiche e filosofiche, anche nel settore della stampa periodica. Alle prestigiose riviste gi\u00e0 pubblicate si affiancarono la seconda serie del \"Giornale critico della filosofia italiana\", \"Critica d'arte\" diretta da Ranuccio Bianchi Bandinelli, Carlo Ludovico Ragghianti e Roberto Longhi, \"Lingua nostra\" diretta da Bruno Migliorini e Giacomo Devoto.\nDopo la fine della seconda guerra mondiale e l'uccisione di Giovanni Gentile la Sansoni fu diretta dal figlio del filosofo Federico (gi\u00e0 peraltro presente nella conduzione della casa editrice negli anni precedenti), che apr\u00ec la Sansoni al mondo delle enciclopedie (tra cui si ricordano l'Enciclopedia cattolica e l'Enciclopedia dello spettacolo) e dei dizionari. Nel 1976 Federico Gentile vendette la casa editrice alla Rizzoli fondando lo stesso anno la casa editrice Le Lettere (con sede sempre a Firenze), che acquis\u00ec parte del catalogo sansoniano tra cui l\"'Opera Omnia\" di Giovanni Gentile. La Sansoni divenne successivamente un marchio editoriale del gruppo Arnoldo Mondadori Editore dedicato esclusivamente alla saggistica ed ai libri di testo universitari in ambito umanistico e scientifico. L'archivio storico Sansoni si trova nell'Archivio di Stato di Firenze, che ne sta curando il restauro e l'inventario dopo l'alluvione del 1966."}
{"id": "1360089", "revid": "1776051", "url": "https://it.wikipedia.org/wiki?curid=1360089", "title": "Carino (Obrovazzo)", "text": "Carino (in croato \"Gornji Karin\") \u00e8 una frazione della citt\u00e0 di Obrovazzo, in Croazia.\nStoria.\nFondata dal popolo dei Liburni, corrisponde all'antica colonia romana di \"Corinum\", eretta a Municipium nel II secolo d.c. e distrutta dalle invasioni barbariche nel 476 d.c. Ancora oggi conserva resti dell'antica citt\u00e0 romana. Nell'area, inoltre, sono state ritrovate numerose iscrizioni e lapidi ricollegabili a quell'epoca.\nToponomastica.\nDall'abitato prendono il nome il canale di Carino (\"Karinsko \u017edrilo\") e il mare di Carino (\"Karinsko more\")."}
{"id": "1360093", "revid": "1525059", "url": "https://it.wikipedia.org/wiki?curid=1360093", "title": "Kru\u0161evo (Obrovazzo)", "text": "Kru\u0161evo (in italiano \"Crussevo\" o \"Cruscevo\") \u00e8 una frazione del comune di Obrovazzo, in Croazia.\nStoria.\nSede di un antico castelliere costruito dal popolo dei Liburni, il villaggio costitu\u00ec un poderoso avamposto veneziano nelle feroci lotte contro i Turchi, che dominavono l'area nel XVI secolo."}
{"id": "1360097", "revid": "118237334", "url": "https://it.wikipedia.org/wiki?curid=1360097", "title": "Daniel Papebroch", "text": "Biografia.\nEntr\u00f2 nella Compagnia di Ges\u00f9 nel 1646. Collaboratore di Jean Bolland e Godefroid Henschen; dal 1660 al 1662 viaggi\u00f2 per tutta Europa alla ricerca di antichi manoscritti inediti. Cur\u00f2 la pubblicazione di 19 volumi degli \"Acta Sanctorum\". Neg\u00f2 la validit\u00e0 storica della derivazione dei Carmelitani dal profeta Elia e venne per questo da loro duramente attaccato. Alla polemica con l'ordine segu\u00ec la condanna dell'Inquisizione spagnola nel 1695 che per\u00f2 rivide la propria posizione nel 1715, riabilitando il Papebroch, deceduto da appena un anno.\nIl dotto bollandista fu il primo a pubblicare, nel 1685, i \"Notamenti\" (o Diurnali) di Matteo Spinelli da Giovinazzo, traducendo i testi napoletani in latino, poi riconosciuti falsi da Wilhelm Bernhardi nel 1868."}
{"id": "1360105", "revid": "1543377", "url": "https://it.wikipedia.org/wiki?curid=1360105", "title": "0785", "text": "0785 \u00e8 il prefisso telefonico del distretto di Macomer (NU), appartenente al compartimento di Cagliari.\nIl distretto comprende la parte occidentale della provincia di Nuoro e la parte settentrionale della provincia di Oristano. Confina con i distretti di Sassari (079) a nord, di Nuoro (0784) a est e di Oristano (0783) a sud.\nAree locali e comuni.\nIl distretto di Macomer comprende 31 comuni inclusi nell'unica area locale di Macomer (ex settori di Ghilarza, Macomer e Suni). I comuni compresi nel distretto sono: Abbasanta (OR), Aidomaggiore (OR), Birori (NU), Bolotana (NU), Boroneddu (OR), Borore (NU), Bortigali (NU), Bosa (OR), Cuglieri (OR), Dualchi (NU), Flussio (OR), Ghilarza (OR), Lei (NU), Macomer (NU), Magomadas (OR), Modolo (OR), Montresta (OR), Noragugume (NU), Norbello (OR), Paulilatino (OR), Sagama (OR), Scano di Montiferro (OR), Sedilo (OR), Sennariolo (OR), Silanus (NU), Sindia (NU), Sodd\u00ec (OR), Suni (OR), Tadasuni (OR), Tinnura (OR) e Tresnuraghes (OR)."}
{"id": "1360108", "revid": "1983214", "url": "https://it.wikipedia.org/wiki?curid=1360108", "title": "Pilu", "text": "Pilu (in ungherese \"Nagyp\u00e9l\") \u00e8 un comune della Romania di abitanti, ubicato nel distretto di Arad, nella regione storica della Transilvania.\nIl comune \u00e8 formato dall'unione di 2 villaggi: Pilu e V\u0103r\u0219and.\nNel villaggio di V\u0103r\u015fand sono stati ritrovati alcuni siti con vestigia risalenti all'Et\u00e0 del bronzo."}
{"id": "1360110", "revid": "1525059", "url": "https://it.wikipedia.org/wiki?curid=1360110", "title": "Krupa (Obrovazzo)", "text": "Krupa (in italiano \"Cruppa\") \u00e8 una frazione della citt\u00e0 di Obrovazzo, in Croazia.\nStoria.\nIl villaggio conserva il monastero omonimo di religione ortodossa, costruito nel 1317 dal re Milutin."}
{"id": "1360111", "revid": "767487", "url": "https://it.wikipedia.org/wiki?curid=1360111", "title": "Transformers - The Movie", "text": "Transformers - The Movie (\"The Transformers: The Movie\") \u00e8 un film d'animazione del 1986 diretto da Nelson Shin.\nI protagonisti sono i \"Transformers\" della omonima serie televisiva d'animazione del 1984.\nEsistono due versioni del doppiaggio italiano: il primo commissionato da Odeon TV (uscito in VHS e DVD), il secondo commissionato da Medianatwork Communication (uscito in DVD e andato in onda su Cooltoon nel 2008).\nIn Italia il film fu trasmesso su Odeon TV con enorme ritardo rispetto alla terza stagione della serie (chiamata anche \"Future Machines Transformers 2010\").\nIl film, prodotto dalla Toei Animation, si ambienta cronologicamente 20 anni dopo la seconda stagione della serie animata \"Transformers (G1)\" e un anno prima della terza stagione.\nI Transformers del film sono stati prima creati per il film e solo dopo trasposti in giocattoli (il processo inverso di quello che subirono i Transformers degli anni prima). L'unica eccezione \u00e8 Ultra Magnus che esisteva gi\u00e0 nella serie a giocattoli Diaclone.\nI quintessenziani, apparsi per la prima volta nel film, diverranno nemici degli Autobot nella terza stagione della serie animata dei Transformers.\nTrama.\n\u00c8 l'anno 2005 e la guerra fra gli Autobot e i Decepticons, giunti sulla Terra circa 20 anni prima, sta continuando: i malvagi Decepticons sono stati cacciati dal pianeta Terra ma, hanno mantenuto il controllo del mondo nativo dei Transformers, Cybertron, mentre le due lune di questo sono state conquistate degli Autobots.\nNel frattempo un potente e misterioso pianeta senziente, chiamato Unicron, sta distruggendo e divorando tutti i pianeti che trova sulla sua strada. Sulle lune di Cybertron il saggio Autobot Optimus Prime, comandante degli Autobots, sta pianificando un tentativo di invasione per riconquistare la stessa Cybertron ma, ha bisogno di energia: allestisce cos\u00ec una missione per prendere Energon (la principale fonte di energia per i Transformers) sulla Terra. Sfortunatamente i Decepticons guidati da Megatron vengono a sapere della missione e la intercettano, massacrando tutti gli Autobots presenti sulla nave partita per la missione (vediamo cos\u00ec morire Brawn, Prowl, Ironhide e Ratchet, pi\u00f9 che altro un pretesto per togliere di mezzo gli Autobots della prima squadra e permettere alla Takara di produrre nuovi giocattoli ispirati ad Ultra Magnus, Wheelie, Hot rod e gli altri nuovi Autobots e Decepticons). In breve i Decepticons arrivano ad Autobot City (la principale base degli Autobots sulla Terra, edificata nel periodo intercorso tra la fine della seconda stagione della serie animata ed il film) e ingaggiano una battaglia con gli Autobots. Optimus interviene subito guidando assieme a Sunstreaker uno shuttle con molti soldati, tra i quali anche i Dinobot, da portare come rinforzi nel cuore della battaglia ma, una volta giunto sulla Terra viene gravemente ferito dallo scontro fra lui e il perfido Megatron. Tuttavia sia i Decepticons che gli Autobots hanno subito perdite significative e l'assalto termina con la ritirata dei Decepticons.\nAssistiamo cos\u00ec al grave ferimento dei capi delle due fazioni: Prime muore a causa delle gravi ferite riportate, ma riesce a passare la Matrice del Comando Autobot (il simbolo del potere Autobot) ad Ultra Magnus (tutti ignorano che la Matrice si \u00e8 legata ad Hot Rod poich\u00e9 lui l'ha toccata per primo), mentre Megatron, gravemente danneggiato, assieme a Skywarp, a Thundercracker e agli Insecticons, fugge a bordo di Astrotrain ma, viene gettato nello spazio da Starscream, un suo soldato da sempre infido e traditore che voleva prendere il suo posto di comando.\nIl caso vuole per\u00f2 che Megatron e gli altri Decepticons gettati nello spazio entrino nell'orbita di Unicron: il pianeta senziente dona loro nuovi corpi, integri e pi\u00f9 potenti dei precedenti, facendo tuttavia giurare ai rinati Decepticons che essi distruggeranno la Matrice, l'unica cosa che avrebbe potuto fermarlo. Megatron diventa cos\u00ec Galvatron, Skywarp diviene Cyclonus, il suo primo luogotenente, Thundercracker diviene Scourge, mentre gli Insecticons Bombshell, Shrapnel e Kickback divengono gli \"Sweeps\" (dei cloni di Scourge).\nInizia cos\u00ec la battaglia fra gli Autobots di Ultra Magnus e i Decepticons di Galvatron (che nel frattempo ha eliminato il traditore Starscream). Il gruppo degli Autobots tuttavia si divide durante una fuga nello spazio aperto: Ultra Magnus, Arcee, Springer, Blurr e l'umano Daniel finiscono sul pianeta Junk, formato da rottami e spazzatura, dove vengono attaccati dal malvagio Galvatron che riesce a rubare la Matrice, che intende usare per tradire Unicron. Hot Rod, Kup e i Dinobots finiscono invece sul pianeta Quintessenza. I primi due rischiano addirittura di essere giustiziati dai nativi del pianeta, i Quintessenziani, ma vengono salvati dai \"Dinobots\" condotti sul posto da Wheelie, un piccolo Transformer da molto naufragato su Quintessenza. I due gruppi Autobot riusciranno a riunirsi giusto in tempo per combattere il malvagio Unicron (che ha modificato la sua forma da pianeta a robot mostrando il suo vero aspetto). La battaglia sembra impari, tant'\u00e8 che sia gli Autobot che i Decepticon finiscono risucchiati all'interno del titanico demone robot, ma poi, Hot Rod, lottando dal suo interno riesce a prendere la Matrice a Galvatron trasformandosi in Rodimus Prime. Grazie al potere della Matrice Unicron viene sconfitto e fatto esplodere, mentre Galvatron viene cacciato nello spazio. In conclusione, Rodimus Prime instaura su Cybertron la pace, mentre la testa di Unicron, morto, gira intorno a Cybertron come nuovo satellite al posto delle due lune da lui stesso divorate.\nDistribuzione.\nEdizione italiana.\nIl film arriv\u00f2 in Italia nel 1988, con enorme ritardo rispetto alla Stagione 3 della serie TV. L'adattamento non era granch\u00e9 fedele all'originale e non si \u00e8 mai venuti a conoscenza di quale studio di doppiaggio lo abbia effettivamente realizzato. Questa prima versione \u00e8 stata editata da DVDStorm in poche copie nel 2003, in seguito nel 2007 la DVDStorm l'ha riproposta usando la versione rimasterizzata del film. Entrambe l'edizioni contenevano la versione inglese e i sottotitoli. Sempre nel 2007 la versione rimasterizzata \u00e8 stata rieditata sotto doppio marchio Medusa/MTC con un nuovo adattamento, pi\u00f9 fedele all'originale nei dialoghi, che ha avuto anche alcuni passaggi televisivi su Cooltoon. Curiosamente, per\u00f2, per alcuni personaggi vengono usati i nomi italiani (Commander invece di Optimus Prime, Astrum invece di Starscream, etc.) e per altri vengono usati quelli originali (Decepticons, Rodimus Prime, etc.). Questo nuovo adattamento \u00e8 stato duramente criticato dai fan italiani a causa della traduzione troppo letterale e in alcuni punti abbastanza discutibile. Inoltre, in questa edizione mancano il doppiaggio inglese e qualsiasi tipo di sottotitolo.\nFumetto.\nIl film ha avuto due adattamenti fumettistici: il primo, nell'86 della Marvel, il secondo nel 2006, per il ventesimo anno dall'uscita del film, dalla IDW. Un adattamento a fumetti del film, in quattro episodi, \u00e8 stato pubblicato da IDW Publishing nel 2006 con il titolo \"Transformers: The Animated Movie\". Il fumetto \u00e8 scritto da Bob Budiansky e disegnato da Don Figueroa."}
{"id": "1360112", "revid": "1776051", "url": "https://it.wikipedia.org/wiki?curid=1360112", "title": "Ka\u0161tel \u017degarski", "text": "Ka\u0161tel \u017degarski (in italiano \"Castel di Zegara\", desueto) \u00e8 una frazione della citt\u00e0 di Obrovazzo, in Croazia.\nStoria.\nIl villaggio \u00e8 citato per la prima volta nel 1582 (\"Xegar\") quando venne devastato dai terrbili pirati Uscocchi, provenienti dalla citt\u00e0 di Segna. Successivamente, la localit\u00e0 venne fortificata dai Veneziani e prese la denominazione attuale di Ka\u0161tel \u017degarski."}
{"id": "1360113", "revid": "133557", "url": "https://it.wikipedia.org/wiki?curid=1360113", "title": "Ubaldo Badas", "text": "Biografia.\nUbaldo Badas nasce a Cagliari nel 1904. Dopo aver cominciato gli studi di matematica, che interruppe, non terminando quindi gli studi universitari, nel 1928 fu assunto come urbanista dall'allora podest\u00e0 Enrico Endrich, con il quale rimase amico per tutta la vita. In questo periodo aderisce al Razionalismo italiano. Lavor\u00f2 a molte opere per il Comune sia durante l'amministrazione Endrich (in collaborazione con l'ingegnere Pisano) sia negli anni successivi, ma anche in privato. Poich\u00e9 privo della Laurea in architettura, ricevette meno ingaggi di quanti avrebbe potuto e l'attribuzione delle sue opere \u00e8 spesso incerta, in quanto non ha potuto firmare i suoi progetti. Nel dopoguerra si avvicina a una nuova corrente, chiamata Neoliberty. Negli anni cinquanta \u00e8 tra i principali promotori dell'I.S.O.L.A., tramite il quale promuove la conoscenza e la commercializzazione dell'artigianato sardo nel mondo. Esercitava, soprattutto a partire dagli anni settanta, anche l'attivit\u00e0 di pittore.\nCollabor\u00f2 anche a \"Mediterranea\" e \"Fontana Viva\". \nOpere.\nOpere cagliaritane.\nCostruita alla fine del XVIII secolo come polveriera regia, nel 1828 Carlo Boyl di Putifigari realizza la facciata neoclassica. \nLa struttura dall'unit\u00e0 d'Italia agli anni venti del Novecento ha ospitato una caserma.\nDal 1928 al 1933 Badas si occup\u00f2 della ristrutturazione degli interni della vecchia polveriera per adibirla a Galleria D'Arte.\nNel 1933 a Badas venne affidata la sistemazione del Terrapieno, il quale intervento si pu\u00f2 vedere integralmente ancora oggi.\nSempre nel 1933, Badas realizz\u00f2 la scuola all'aperto Attilio Mereu, fra il viale Regina Elena e la \"salita de S' Avanzada\". Al tempo era una delle scuole pi\u00f9 all'avanguardia, ma oggi versa in stato di degrado a causa dell'occupazione di abusivi.\nIl monumento si trova in Via Sonnino, fra l'EXMA' e il palazzo dei Carabinieri. Venne costruito con evidentissime linee di architettura fascista (basti notare i due enormi fasci dove sono scritti vari avvenimenti della I Guerra Mondiale, alternati con pietre bianche e nere)\nCostruita nel 1937 sull'arenile del Poetto come colonia per le vacanze, ma lasciata incompiuta. Nel 1947 completata e trasformata in ospedale (Ospedale Marino). Nel 1982 l'Ospedale Marino si trasferisce in altro edificio: da allora la costruzione \u00e8 in stato di abbandono;\nL'Albergo del povero si trova in Viale Fra Ignazio ed \u00e8 stato costruito nel 1943, anche come ricovero per chi perdeva la casa durante i bombardamenti. Attualmente, dopo recenti e discussi lavori di recupero e adeguamento, \u00e8 sede della biblioteca dell'Universit\u00e0 di Economia.\nSi trova nel Largo Carlo Felice. In origine era ricoperto di ceramica rossa, tolta un paio di anni fa a seguito di un discutibile intervento di ristrutturazione, la facciata \u00e8 attualmente di color cemento. Sulla parete cieca, dante sul Largo Carlo Felice, ospita delle interessanti ceramiche del famoso scultore di Sassari Giuseppe Silecchia realizzate nel 1958, ricollocate e non distrutte dal recente restauro.\nIl palazzo, che si trova in viale Trento, \u00e8 nato come sede provvisoria dell'Regione Autonoma della Sardegna, in attesa del grande palazzo di via Roma, ed era stato predisposto a essere riadattato ad abitazioni private. Tuttavia assolve ancora oggi il suo compito iniziale.\nAttualmente l'edificio rischia di essere demolito per far posto a una palazzina. Nonostante il vincolo della soprintendenza che blocca il progetto di demolizione-ricostruzione presentato da un'impresa edile, l'impresa stessa ha presentato ricorso al TAR. http://www.ufficiostampacagliari.it/rassegnastampa.php?pagina=6528\nBadas ha realizzato anche un'altra villa in via Milano, poco distante dalla precedente.\nQuesto palazzo, oltre ad essere stato realizzato da lui, era anche la sua abitazione privata.\nEdificio prospettante su viale Diaz, sulla cui via la facciata presenta un interessante ceramica decorativa e un basamento con pietre di vari colori.\nLa facciata che da all'interno della Fiera segue lo stile Neoliberty, con l'uso del legn, delle pietre.\nL'edificio scolastico si trova in viale Trento, a poca distanza dal palazzo della Regione Autonoma della Sardegna dello stesso Badas.\nOpere sassaresi.\nCostruito per l'ISOLA nel 1956 a Sassari e considerato forse il pi\u00f9 importante esempio di architettura moderna in Sardegna. \u00c8 intitolato al cofondatore dell'ISOLA Eugenio Tavolara, e si trova nei giardini pubblici cittadini, in pieno centro. La struttura ha recentemente subito delle modifiche architettoniche, per adattarla alle nove norme della sicurezza, snaturalizzandola in alcune parti, ma dal 2011 \u00e8 tuttavia in corso un nuovo restauro con l'intento, fra l'altro, di eliminare le superfetazioni.\nBadas nel 1952 ha allestito gli interni del negozio sassarese di Piazza d'Italia. Presentava una interessante decorazione di Eugenio Tavolara."}
{"id": "1360114", "revid": "1305772", "url": "https://it.wikipedia.org/wiki?curid=1360114", "title": "Intellegentior sum senibus", "text": "Intellegentior sum senibus \n(alla lettera: \"ho pi\u00f9 senno di chi precede negli anni\") \u00e8 una frase in lingua latina tratta dal versetto 100 del Salmo 118, tradizionalmente recitato nelle ore canoniche. Nel Breviario romano che suddivide il Salmo 118 tra le diverse ore del giorno, \u00e8 recitata nell'ora sesta (mezzogiorno).\nLa locuzione \u00e8 completata con l'espressione quia mandata tua observo (alla lettera: \"perch\u00e9 rispetto i tuoi comandamenti\").\nNella Vulgata la frase ha lo stesso significato, ma la dizione \u00e8 leggermente diversa, recitando:\"Super senes intellexi, quia mandata tua servavi\".\nNel mondo ebraico l'anzianit\u00e0 costituiva un elemento molto importante nella gerarchia sociale. L'affermazione del salmista era, perci\u00f2, rivoluzionaria per la cultura dell'epoca.\nL'espressione \u00e8 entrata nell'uso comune tutte le volte che si rivendica solo ad elementi oggettivi relativi ai contenuti e non all'et\u00e0 anagrafica l'autorevolezza delle asserzioni proposte."}
{"id": "1360116", "revid": "149485", "url": "https://it.wikipedia.org/wiki?curid=1360116", "title": "Vice Presidente degli Stati Uniti d'America", "text": ""}
{"id": "1360118", "revid": "1983214", "url": "https://it.wikipedia.org/wiki?curid=1360118", "title": "Ple\u0219cu\u021ba", "text": "Ple\u0219cu\u021ba \u00e8 un comune della Romania di abitanti, ubicato nel distretto di Arad, nella regione storica della Transilvania.\nIl comune \u00e8 formato dall'unione di 7 villaggi: Aciu\u021ba, Bude\u0219ti, Dumbrava, Gura V\u0103ii, Ple\u0219cu\u021ba, Rostoci, T\u0103lagiu.\nI principali monumenti del comune sono il castello del villaggio di Aciu\u0163a, costruito nel XVIII secolo in stile neoclassico, e la chiesa dell'Ascensione (\"\u00cen\u0103l\u021barea Domnului\"), nel villaggio di Bude\u0219ti, costruita interamente in legno nel 1772, con decorazioni pittoriche realizzate nel 1860."}
{"id": "1360119", "revid": "287204", "url": "https://it.wikipedia.org/wiki?curid=1360119", "title": "Plescuta", "text": ""}
{"id": "1360122", "revid": "106356", "url": "https://it.wikipedia.org/wiki?curid=1360122", "title": "Nelson Aldrich Rockefeller", "text": ""}
{"id": "1360123", "revid": "63760", "url": "https://it.wikipedia.org/wiki?curid=1360123", "title": "Martin Kleist", "text": ""}
{"id": "1360124", "revid": "63760", "url": "https://it.wikipedia.org/wiki?curid=1360124", "title": "Ed De Joy", "text": ""}
{"id": "1360125", "revid": "63760", "url": "https://it.wikipedia.org/wiki?curid=1360125", "title": "Franc Jonia", "text": ""}
{"id": "1360126", "revid": "63760", "url": "https://it.wikipedia.org/wiki?curid=1360126", "title": "Albert Kui", "text": ""}
{"id": "1360128", "revid": "339392", "url": "https://it.wikipedia.org/wiki?curid=1360128", "title": "Thomas Riley Marshall", "text": ""}
{"id": "1360134", "revid": "729019", "url": "https://it.wikipedia.org/wiki?curid=1360134", "title": "Stazione di Torino Dora (GTT)", "text": "La stazione di Torino Dora \u00e8 stata la stazione capolinea della ferrovia Torino-Ceres, da cui partiva il collegamento per Venaria Reale, La Mandria, l'aeroporto di Caselle, le Valli di Lanzo e il Canavese.\n\u00c8 stata chiusa il 25 agosto 2020 insieme alla stazione di Madonna di Campagna a causa dei lavori per il collegamento della Torino Ceres al Passante Ferroviario di Torino che dall'agosto 2020 interessano direttamente il tracciato sotterraneo in esercizio.\nStoria.\nFino al settembre 1987, l'antica e storica stazione per capolinea di tale tracciato era la stazione di Torino Porta Milano, presso il quartiere Aurora, a ridosso del rione Borgo Dora (corso Giulio Cesare, n. 15), oggi sede del Museo Ferroviario Piemontese. Sulla Torino-Ceres, vicino al punto in cui la linea sottopassava la ferrovia Torino-Milano presso la stazione di Torino Dora, era invece posta una semplice fermata sul binario unico anch'essa indicata come \"Torino Dora\" oppure come \"Bivio Dora\".\nDal 1987, in occasione di un ampio progetto di ammodernamento della linea, fu abbandonato il tratto tra Torino Dora e Torino Porta Milano, spostando il capolinea in una nuova stazione appositamente costruita sulla curva del raccordo di collegamento tra le due ferrovie, separata e a s\u00e9 stante rispetto alla stazione Torino Dora gestita da FS. La stazione fu inaugurata nell'ottobre 1990 e aperta definitivamente al pubblico nel febbraio 1991 con il ripristino del servizio ferroviario al termine dei lavori.\nEpoca recente.\nLa linea ferroviaria viene oggi integrata con la linea della RFI della vicina Stazione di Torino Rebaudengo Fossata, posta nella parte pi\u00f9 nord di Corso Venezia, e i cui cantieri sono in corso dal 2011. L'intento \u00e8 quello di integrare tutte le linee sia con la ferrovia Torino-Milano (Stazione di Torino Porta Susa), sia con la Stazione di Torino Rebaudengo Fossata e la Stazione di Madonna di Campagna, questa con l'intento di sostituirla con la stazione Torino Grosseto.\nIl 25 agosto 2020 la stazione \u00e8 stata dismessa insieme al tratto ferroviario tra quest'ultimo e la Stazione di Madonna di Campagna, contestualmente alla costruzione di un percorso in variante collegato alla Stazione di Torino Rebaudengo Fossata.\nUna volta completato il Passante ferroviario di Torino, verr\u00e0 aperta una nuova stazione omonima, gestita da Ferrovie dello Stato e sotterranea, la cui costruzione al rustico \u00e8 stata gi\u00e0 terminata nel 2009.\nAl termine dei lavori, previsti entro la fine del 2022, la linea SFM A, che proviene dalle valli di Lanzo, passa dall\u2019Aeroporto di\nCaselle e dall\u2019Allianz Stadium, sar\u00e0 collegata direttamente con il centro di Torino (stazione di Porta Susa) e la stazione Lingotto e quindi direttamente connessa alle 85 stazioni del Sistema Ferroviario Metropolitano con evidenti ricadute positive sul\nterritorio. Le stazioni di Madonna di Campagna e Torino Dora GTT chiuderanno quindi in via definitiva.\nImpianti e strutture.\nLa stazione era dotata di 3 binari tronchi utilizzati dai treni in arrivo dalle valli di Lanzo, pi\u00f9 altri tronchi in disuso rimasti dal precedente scalo merci.\nMovimento.\nLa stazione era servita dai convogli della linea SFM A del servizio ferroviario metropolitano di Torino per Ceres.\nServizi.\nLa stazione disponeva di:\nInterscambi.\nLa stazione \u00e8 servita dalle linee della rete urbana di bus (10 navetta, 10 festivo, 11, 46, 49, 52, 77, 91 e 67 festivo) e alcune linee extraurbane per la citt\u00e0 metropolitana.\nLa linea Dora Express per il collegamento con Torino Porta Susa, \u00e8 stata soppressa il 25 agosto 2020 dopo la dismissione della stazione. "}
{"id": "1360135", "revid": "124486428", "url": "https://it.wikipedia.org/wiki?curid=1360135", "title": "Rotavirus", "text": "Rotavirus \u00e8 un genere di virus a RNA appartenenti alla famiglia \"Reoviridae\". Sono noti per essere la causa principale di gastroenterite virale infantile nell'essere umano.\nStoria.\nI virus vennero scoperti nel 1943, quando Jacob Light ed Horace Hodes dimostrarono che il virus ritrovato nelle feci dei bambini colpiti da attacchi di diarrea acuta era lo stesso responsabile di epidemie dello stesso disturbo che ogni tanto venivano riportate negli allevamenti di bestiame. L'aspetto al microscopio elettronico a colorazione negativa, simile a quello di una ruota, fece ideare a Thomas Henry Flewett, nel 1974, il nome del genere.\nStruttura.\nI rotavirus hanno forma icosaedrica e possiedono un doppio capside. Sono costituiti da 6 proteine strutturali (VP) e 6 proteine non strutturali (NSP). Il capside esterno ha un diametro di 75 nm e uno spessore di 3,5 nm, \u00e8 composto da 260 trimeri della glicoproteina strutturale VP7 stabilizzata da ioni Ca2+ interposti tra le subunit\u00e0 e da 60 spicole formate ciascuna da un trimero di VP4 che prutrudono per 12 nm oltre la superficie.\nLa superficie esterna del capside interno (capside intermedio), dal diametro di 70,5 nm, \u00e8 composta da 260 trimeri di VP6 che sono incappucciati dai trimeri di VP7 mentre la superficie interna (capside interno) \u00e8 formata dalle proteine strutturali VP1, VP2 e VP3. VP2 costituisce la superficie interna del nucleocapside, dal diametro di 51 nm, ad essa sono legati complessi enzimatici formati da VP1 e VP3. La superficie esterna del virione \u00e8 attraversata da 132 canali che la mettono in comunicazione con lo strato proteico interno del nucleocapside. Il capside interno contiene inoltre il genoma virale formato da 11 segmenti di dsRNA. \nI virioni dei rotavirus mostrano una discreta stabilit\u00e0 a temperatura ambiente, sono resistenti a valori di pH compresi tra 3,5 e 10, al congelamento e al trattamento con detergenti.\nReplicazione.\nUna volta venuto a contatto con l'ambiente acido dello stomaco, il capside esterno del virione viene parzialmente digerito a opera della tripsina che scinde VP4 generando la porzione carbossi-terminale VP5 e la amino-terminale VP8, si forma cos\u00ec la particella subvirale infettiva (ISVP - \"Infectious Subviral Particle\"). VP8 si lega ai residui di acido sialico sulla membrana plasmatica degli enterociti mentre VP5 si lega alle sequenze DGE dell'integrina \u03b12\u03b21 sugli enterociti favorendo l'endocitosi dinamina-dipendente del virione in un endosoma. In alternativa la proteina VP7 cadiuvata dall'interazione di VP5 con hsc70, pu\u00f2 legarsi all'integrina \u03b1v\u03b23.. Nel citoplasma VP4, VP5 e VP8 determinano una differenza nella concentrazione di Ca2+ che causa la rottura della membrana dell'endosoma e quella dei trimeri di VP7 in singole subunit\u00e0. ISVP perde cos\u00ec il capside esterno rilasciando il core nucleocapsidico formato da VP2 e VP6 contenente i segmenti di dsRNA, la particella che ne risulta \u00e8 nota come DLP (\"Double-Layered Particle\"). Nel capside interno VP1 (RNA polimerasi RNA-dipendente) trascrive gli mRNA in una fase precoce e una tardiva, sfuggendo alle risposte dell'immunit\u00e0 innata come l'RNAi. Il filamento di RNA a polarit\u00e0 negativa viene utilizzato come stampo per sintetizzare mRNA alla cui testa (5') viene aggiunto un cap di metilguanosina da VP3 mentre la coda viene poliadenilata in 3'. In questa fase vengono tradotte le proteine virali NSP1 che funge da antagonista per l'interferone e NSP3 che inibisce la traduzione delle proteine cellulari in favore di quelle virali.\nLe proteine virali del capside interno VP1 e VP3 e l'RNA a polarit\u00e0 positiva si associano e migrano nei viroplasmi, grandi inclusioni citoplasmatiche che fungono da compartimenti per la replicazione del genoma virale e per l'assemblaggio delle particelle a doppio strato (DLP). I viroplasmi sono formati principalmente da aggregati delle proteine NSP2, NSP5 e NSP6 e la loro modalit\u00e0 di formazione \u00e8 poco chiara. All'interno del viroplasma vengono sintetizzati i filamenti di RNA a polarit\u00e0 negativa partendo dagli stampi a polarit\u00e0 positiva poi NSP2, coadiuvata da NSP5 e NSP6, promuove il packaging dell'RNA virale e la formazione del capside interno dei nuovi virioni tramite l'aggiunta prima di VP2 poi di VP6. Nel frattempo alcune delle proteine codificate dal genoma virale, come NSP4 e VP7, vengono glicosilate e si inseriscono nella membrana dell'ER. Le DLP migrano quindi verso la membrana dell'ER dove si legano ai complessi NSP4-VP4. Il legame promuove l'invaginazione della membrana dell'organello, il rivestimento della DLP da parte dei complessi NSP4-VP che formano il capside intermedio e l'acquisizione di un pericapside temporaneo e proteina VP7 (la componente strutturale maggiore del capside esterno) che si trova sul lato luminale della membrana dell'ER. La particella che ne risulta viene chiamata TLP (Triple-Layered Particle). Successivamente VP7 determina la perdita del pericapside e la gemmazione dal reticolo endoplasmatico. I nuovi virioni lasciano la cellula per esocitosi Golgi/ER-indipendente oppure per lisi cellulare.\nClassificazione.\nI rotavirus vengono classificati in sierotipi a seconda delle proteine VP4 (sierotipo P, 11 varianti) e VP7 (sierotipo G, 10 varianti) del capside esterno. I gruppi sono stati identificati in base all'antigenicit\u00e0 della proteina del capside interno VP6 e vanno da A a G. I rotavirus patogeni per l'uomo sono quelli appartenenti ai sierogruppi A, B e C, il primo \u00e8 il principale responsabile della gastroenterite virale infantile.\nEpidemiologia.\nI rotavirus sono presenti in tutto il mondo, circa il 95% dei bambini viene infettato entro i 5 anni di et\u00e0 ma i pi\u00f9 colpiti sono i bambini sotto i 2 anni di et\u00e0. La gastroenterite virale infantile colpisce ogni anno circa 20 milioni di bambini di cui circa 200.000 muoiono per disidratazione quasi esclusivamente nei paesi in via di sviluppo e sottosviluppati.\nIl virus viene trasmesso per via oro-fecale e le epidemie sono particolarmente frequenti negli asili e negli ospedali data la sua resistenza ai detergenti, all'essicazione, a un ampio range di pH e di temperatura. \u00c8 possibile anche la trasmissione per via respiratoria sebbene molto meno efficace. La gastroenterite virale risulta pi\u00f9 comune in autunno, inverno e primavera. Il gruppo A \u00e8 quello che infetta pi\u00f9 frequentemente i bambini, meno comuni quelli di gruppo B e C. Il picco di eliminazione del virus attraverso le feci avviene dopo 2-5 giorni dall'esordio della diarrea ma pu\u00f2 verificarsi anche in assenza di sintomi. Un grammo di feci pu\u00f2 contenere fino a 10 miliardi di virioni.\nPatogenesi.\nIl rotavirus, entrato nello stomaco, viene attivato dalla tripsina che effettua la proteolisi di VP4 in VP5 e VP8 preparando il virione all'attracco sugli enterociti. Giunto nell'intestino il virione viene intrappolato dal muco e penetra sino alla membrana plasmatica dell'enterocita dove viene internalizzato tramite endocitosi. Liberatosi dall'endosoma il virus inibisce la sintesi proteica cellulare, si replica e sintetizza le proprie proteine all'interno dei virosomi che possono essere rilevati gi\u00e0 8 ore dopo l'infezione. I virioni vengono poi espulsi dall'enterociti tramite lisi cellulare. Questo processo porta all'appiattimento e all'accorciamento dei microvilli e a una risposta infiammatoria costituita da un infiltrato di cellule mononucleate nella lamina propria. Il virus provoca diarrea grazie all'enterotossina NSP4, in grado di determinare il rilascio di Ca2+ dal reticolo endoplasmatico tramite SERCA. Questa proteina pu\u00f2 anche essere secreta ed agire come viroporina legandosi alle integrine per attivare il rilascio di Ca2+ da parte di altri enterociti. L'aumentata concentrazione di Ca2+ attiva la fosfolipasi C che agendo su PIP2 forma in IP3 che si lega all'IP3R sulla membrana plasmatica del reticolo endoplasmatico liscio promuovendo il rilascio di ulteriore Ca2+ che agisce sui neuroni del sistema nervoso enterico determinando il rilascio di neutrotrasmettitori che a loro volta determinano la secrezione di Cl-da canali e trasportatori Ca2+-dipendenti e interferiscono con il riassorbimento d'acqua mediato dall trasportatore SGLT1. Il risultato netto \u00e8 un'intensa diarrea osmotica. Infine, gli elevati livelli di Ca2+ citoplasmatico conducono alla morte degli enterociti per autofagia.\nQuesto virus \u00e8 in grado di infettare anche le cellule enterocromaffini, stimolando la produzione di serotonina che attiva i neuroni afferenti del sistema nervoso simpatico che attivano le cellule del riflesso del vomito nel tronco encefalico. Rotavirus riduce l'attivit\u00e0 delle disaccaridasi intestinali determinando intolleranza al lattosio derivante da deficit di lattasi.\nImmunit\u00e0.\nL'infezione da rotavirus stimola una risposta immunitaria mediata sia da linfociti B che da linfociti T. L'infettivit\u00e0 virale \u00e8 neutralizzata da anticorpi IgA, IgG e IgM anti-VP4 e anti-VP7. \nLa risposta innata si innesca rapidamente in seguito al riconoscimento di dsRNA da parte dei TLR che determina la secrezione di interferoni di tipo I e III che per\u00f2 vengono contrastati dalla proteina virale NSP1 grazie all'inibizione delle proteine di regolazione dell'interferone IRF3, IRF5 e IRF7. Alti titoli anticorpali (&gt; 1:200) di IgA e IgG nel sangue e di IgA nell'intestino sono protettivi nei confronti dell'infezione. L'efficacia della vaccinazione risulta dalla capacit\u00e0 di determinare elevati titoli anticorpali di IgA nell'intestino. \nClinica.\nL'incubazione del rotavirus dura 48 ore in seguito alle quali si verificano diarrea acquosa profusa che perdura per 3-8 giorni, febbre, vomito e disidratazione. L'infezione da rotavirus di gruppo A normalmente \u00e8 autolimitante e priva di sequele (se non un'intolleranza al lattosio che pu\u00f2 persistere per settimane), \u00e8 severa e talvolta mortale nei pazienti gi\u00e0 denutriti e disidratati. Circa 1 bambino su 40 richiede l'ospedalizzazione. Negli adulti l'infezione causa diarrea lieve o \u00e8 asintomatica.\nI rotavirus di gruppo B provoca una gastroenterite severa che pu\u00f2 interessare anche adolescenti ed adulti ed \u00e8 frequente in Cina.\nDiagnosi.\nLa diagnosi di infezione da rotavirus A si basa sul rilevamento diretto dell'antigene virale nelle feci tramite agglutinazione su lattice ma si possono utilizzare anche l'ELISA o l'indagine al microscopio elettronico. La rilevazione di un incremento di quattro volte del titolo anticorpale \u00e8 diagnostico per infezione recente o malattia in atto.\nTrattamento.\nNon \u00e8 disponibile alcuna terapia antivirale per l'infezione da rotavirus. La terapia \u00e8 di supporto, si basa sulla reintegrazione dei liquidi persi con la diarrea, la correzione degli squilibri dell'acido-base ed elettrolitici. Gli individui affetti devono essere posti in isolamento per evitare il potenziale contagio di altri pazienti. La prevenzione si effettua mediante il mantenimento di buone condizioni igieniche in particolare nelle strutture scolastiche e sanitarie. Utile il lavaggio delle mani con detergenti che, pur non essendo in grado di uccidere il virus, ne limitano la diffusione.\nVaccinazione.\nA causa dell'elevata percentuale di bambini colpita da diarrea indotta da rotavirus e l'elevata mortalit\u00e0 che ne deriva nei paesi in via di sviluppo (causata non tanto dall'infezione quanto dalla disidratazione), gli USA nel 1998 ne avevano autorizzato un vaccino che, dopo solo 7 mesi, fu tolto dal mercato per l'elevata incidenza d'invaginazioni intestinali in bambini vaccinati, ipotesi successivamente smentita. Successivamente sono stati sperimentati altri due tipi di vaccini: il primo da ceppo umano attenuato, vaccino europeo monovalente, da virus umano attenuato appartenente al ceppo pi\u00f9 comune (G1P8). Il secondo ceppo bovino riassortito, vaccino statunitense pentavalente, in modo da esprimere in superficie le proteine dei 5 sierotipi pi\u00f9 frequenti. 5 rotavirus assortiti con 5 determinanti antigenici dei sierotipi umani pi\u00f9 comuni. I vaccini sono risultati sicuri ed efficaci allo stesso modo. Hanno effetto protettivo importante (rispettivamente percentuali dell'85% e del 93%), ed inoltre \u00e8 stata documentata una riduzione del 63% dei ricoveri per gastroenterite nel primo anno di vita.\nUno studio del 2006 condotto all'Istituto Gaslini di Genova mostra una correlazione tra l'infezione da rotavirus e l'insorgere della celiachia."}
{"id": "1360136", "revid": "253269", "url": "https://it.wikipedia.org/wiki?curid=1360136", "title": "Michelle Phillips", "text": "\u00c8 la madre di Chynna Phillips, moglie dell'attore William Baldwin.\nVita e carriera.\n1944 - 1964: Primi anni di vita.\nMichelle nasce il 4 giugno 1944 a Long Beach, in California, secondogenita di Joyce Leone (1920 - 1950), una contabile canadese, e di Gardner Burnett Gilliam (1914 - 1996), un marinaio mercantile di San Diego. Aveva una sorella maggiore, Russell Ann (1943 - 2018). Sua madre ha sofferto di problemi cardiaci derivanti da un attacco di febbre reumatica durante l'infanzia, inclusa endocardite infettiva, ed \u00e8 deceduta per un'emorragia cerebrale correlata quando Michelle aveva cinque anni. Riflettendo sulla malattia di sua madre, Michelle disse: \"Sapevano che era solo una questione di tempo... La sera si sarebbe sdraiata sul divano, ascoltando mio padre le leggeva per lei. Una notte, dopo che io e mia sorella fummo messe a letto, mia madre, appena alzata la testa, rimase incosciente sul divano, e questo \u00e8 quanto.\"\nDopo la morte di sua madre, il padre di Michelle, desideroso di cambiare vita, trasfer\u00ec la famiglia a Buffalo, New York, dove vissero per nove mesi mentre lavorava come barista. Successivamente tornarono in California, stabilendosi a Pasadena. Nel giugno del 1951, due giorni dopo il settimo compleanno di Michelle, si trasferirono nuovamente a Citt\u00e0 del Messico, in Messico, dove suo padre si era iscritto per studiare sociologia al college Mexico City. Michelle trascorse i sei anni seguenti in Messico, dove frequent\u00f2 le scuole pubbliche e divenne fluente in spagnolo. Durante tutta la sua infanzia, lo spagnolo \u00e8 stata la principale lingua con cui Michelle scriveva, anche se in seguito ha imparato a scrivere in inglese. Ha risieduto con suo padre e sua sorella nel distretto di Roma Sur di Cuauht\u00e9moc. Michelle ha dichiarato che le esperienze vissute tra culture diverse da lei e sua sorella \"ci hanno aiutato a superare la morte di mia madre, e invece di soffrire siamo diventate molto forti, indipendenti e libere\".\nAll'et\u00e0 di tredici anni, Michelle torn\u00f2 negli Stati Uniti con suo padre e sua sorella, stabilendosi nuovamente a Los Angeles. L\u00ec divenne amica d'infanzia di Sue Lyon. Michelle ha frequentato diverse scuole superiori a Los Angeles, tra cui la Alexander Hamilton High School, e successivamente la Marshall High School. Mentre era studente, Michelle pratic\u00f2 diversi sport e dedicandosi nel frattempo allo studio del pianoforte, della chitarra e del violoncello. Durante il suo secondo anno, dopo essere stata sorpresa a saltare le lezioni e successivamente a falsificare i permessi di assenza, Michelle fu espulsa dalla Marshall High School. Successivamente si trasfer\u00ec alla Eagle Rock High School.\nA met\u00e0 del 1961, all'et\u00e0 di 17 anni, Michelle si trasfer\u00ec a San Francisco per vivere con la sua amica, Tamar Hodel, e inizi\u00f2 a lavorare come modella. \u00c8 apparsa in un cartellone pubblicitario per la birra Lucky Lager e nelle pubblicit\u00e0 stampate per i costumi da bagno del marchio Cole. Michelle si immerse rapidamente nella scena musicale e nella vita notturna controculturale di San Francisco. In un club di San Francisco nel luglio del 1961, conobbe John Phillips mentre era in tourn\u00e9e in California con la sua band, The Journeymen, e i due iniziarono una storia d'amore appassionata. John divorzi\u00f2 dalla sua prima moglie e spos\u00f2 Michelle il 31 dicembre 1962, quando quest'ultima aveva diciotto anni.\n1965 - 1969: The Mamas &amp; the Papas.\nDopo il suo matrimonio con John a diciotto anni, la coppia si trasfer\u00ec a New York City, dove iniziarono a scrivere canzoni insieme. L\u00ec, Michelle divenne un membro fondatore dei The Mamas &amp; the Papas, contribuendo a formare la parte vocale del gruppo nel 1965. Ha co-scritto alcuni dei successi della band, tra cui California Dreamin', che appare nel loro album di debutto \"If You Can Believe Your Eyes and Ears\" (1966).\nLa registrazione del secondo album dei The Mamas and the Papas, intitolato \"The Mamas and the Papas\" (1966) e talvolta definito \"Cass, John, Michelle, Dennie\", i cui nomi appaiono cos\u00ec sopra il nome della band sulla copertina) venne interrotta quando Michelle inizi\u00f2 ad esser indiscreta sulla sua relazione con Gene Clark dei The Byrds. La relazione avuta l'anno precedente da Michelle e il compagno di band Denny Doherty venne perdonata; Denny e John si erano riconciliati e avevano scritto \"I Saw Her Again\" (1966) basata sull'episodio, anche se in seguito non furono d'accordo su quanto Doherty contribu\u00ec alla canzone. Questa volta, per\u00f2, John era determinato a licenziare sua moglie. Dopo aver consultato il loro avvocato e l'etichetta discografica, lui, Cass e Denny espulsero Michelle dal gruppo con una lettera, il 28 giugno 1966. Michelle fu riassunta poco dopo, quando i tre membri originali conclusero che, al suo rimpiazzo Jill Gibson, mancava il \"carisma sul palcoscenico\" di Michelle, la quale rientr\u00f2 nel gruppo il 23 agosto 1966. Dopo il reintegro di Michelle, la band inizi\u00f2 un breve tour della costa orientale, suonando una serie di spettacoli precari a Washington, DC, Baltimora, Maryland e alla Fordham University di New York.\nDopo essere tornato in California e stabilitosi a Los Angeles, il gruppo registr\u00f2 il suo terzo album, (1967). Nel giugno 1967, Michelle si esib\u00ec con il gruppo al Monterey Pop Festival di Monterey, in California, un evento organizzato da John Phillips e Lou Adler. Il festival ha anche influenzato altri importanti musicisti della controcultura con sede in California e spettacoli rock psichedelici, tra cui i Jefferson Airplane, Janis Joplin e Jimi Hendrix.\nNell'agosto 1967, la band suon\u00f2 quella che sarebbe stata la loro ultima esibizione dal vivo all'Hollywood Bowl. Michelle avrebbe continuato a registrare un quarto e ultimo album con la band, The Papas &amp; The Mamas (1968), prima di andare in pausa. Nel febbraio 1968, diede alla luce la figlia, Chynna Phillips, che in seguito divenne cantante con il trio pop degli anni '90 Wilson Phillips. Michelle e John, il cui matrimonio in quel momento stava fallendo, hanno chiesto il divorzio in un tribunale della contea di Los Angeles nel maggio del 1969 quando Chynna aveva un anno e mezzo. I Mamas and the Papas si sciolsero ufficialmente due anni dopo, nel 1971, prima dell'uscita del loro ultimo album, \"People Like Us\", che fu registrato per adempiere agli obblighi contrattuali con la loro etichetta discografica.\nDebutta al cinema nel 1971, nel film diretto da Dennis Hopper \"Fuga da Hollywood\".\nCandidata al Golden Globe come migliore attrice debuttante per il film diretto da John Milius \"Dillinger\" (1973), recita in diverse produzioni cinematografiche degli anni settanta, tra le quali \"Valentino\" (1977), \"Shampoo\" (1975) e \"Linea di sangue\" (1979).\nAttiva anche nelle serie televisive, nel 1991 si aggiudica un Soap Opera Digest Awards per la sua partecipazione a \"California\". Dal 1997 al 1998 interpreta la mamma di Valerie Malone in \"Beverly Hills 90210\".\nAnche cantante e musicista, il brano \"California Dreamin\"', eseguito assieme al gruppo The Mamas &amp; the Papas, ha fatto da colonna sonora a pellicole come \"Forrest Gump\", \"Congo, Hong Kong Express\", ad un episodio della serie tv \"Californication\" e al film \"Dragon - La storia di Bruce Lee\".\nLa sua relazione con Denny Doherty port\u00f2 allo scioglimento del gruppo stesso, di cui faceva parte anche il marito."}
{"id": "1360139", "revid": "119370151", "url": "https://it.wikipedia.org/wiki?curid=1360139", "title": "0783", "text": "0783 \u00e8 il prefisso telefonico del distretto di Oristano, appartenente al compartimento di Cagliari.\nIl distretto comprende la parte meridionale della provincia di Oristano e due comuni della provincia del Sud Sardegna. Confina con i distretti di Macomer (0785) a nord, di Nuoro (0784) e di Lanusei (0782) a est e di Cagliari (070) a sud.\nAree locali e comuni.\nIl distretto di Oristano comprende 67 comuni inclusi nelle 2 aree locali di Oristano (ex settori di Fordongianus, Milis e Oristano) e Terralba (ex settori di Ales e Terralba). I comuni compresi nel distretto sono: Albagiara, Ales, Allai, Arborea, Ardauli, Assolo, Asuni, Baradili, Baratili San Pietro, Baressa, Bauladu, Bidon\u00ec, Bonarcado, Busachi, Cabras, Curcuris, Fordongianus, Gonnoscodina, Gonnosn\u00f2, Gonnostramatza, Marrubiu, Masullas, Milis, Mogorella, Mogoro, Morgongiori, Narbolia, Neoneli, Nughedu Santa Vittoria, Nurachi, Nureci, Ollastra, Oristano, Palmas Arborea, Pau, Pompu, Riola Sardo, Ruinas, Samugheo, San Nicol\u00f2 d'Arcidano, San Vero Milis, Santa Giusta, Santu Lussurgiu, Seneghe, Senis, Siamaggiore, Siamanna, Siapiccia, Simala, Simaxis, Sini, Siris, Solarussa, Sorradile, Terralba, Tramatza, Turri (SU), Ula Tirso, Uras, Usellus, Ussaramanna (SU), Villa Sant'Antonio, Villa Verde, Villanova Truschedu, Villaurbana, Zeddiani e Zerfaliu ."}
{"id": "1360140", "revid": "767487", "url": "https://it.wikipedia.org/wiki?curid=1360140", "title": "Sarcodon", "text": "Sarcodon Qu\u00e9l. ex P. Karst., \"Revue mycol.\", Toulouse 3(9): 20 (1881).\nSarcodon \u00e8 un genere di funghi basidiomiceti appartenente alla famiglia Bankeraceae.\nSpecie di Sarcodon.\nLa specie tipo \u00e8 \"Sarcodon imbricatus\" (L.) P. Karst., altre specie incluse sono:"}
{"id": "1360141", "revid": "10652", "url": "https://it.wikipedia.org/wiki?curid=1360141", "title": "Sarcodon laevigatus", "text": ""}
{"id": "1360145", "revid": "828781", "url": "https://it.wikipedia.org/wiki?curid=1360145", "title": "Locomotiva FS E.432", "text": "La locomotiva elettrica E.432 era una locomotiva a corrente alternata trifase a frequenza ferroviaria (16\u00a0\u2154\u00a0Hz) delle Ferrovie dello Stato italiane di elevata potenza per servizi viaggiatori veloci.\nStoria.\nVisti i successi ottenuti con l'esercizio trifase, proseguirono le elettrificazioni e con esse la richiesta di sempre migliori prestazioni. Le E.431 precedenti si erano rivelate deludenti per cui intorno al 1926 il \"Servizio Materiale e Trazione\" delle Ferrovie dello Stato mise in cantiere il progetto di una nuova locomotiva. Sotto la direzione di Giuseppe Bianchi si pervenne anche alla decisione di svincolarsi dalla dipendenza dei brevetti stranieri riguardanti i pantografi a stanga, le bielle di accoppiamento e trasmissione motori-ruote, la tipologia di motori e cos\u00ec vennero ordinate alla Ernesto Breda due successive forniture di E.432 per un complesso di 40 unit\u00e0.\nLe E.432 gi\u00e0 dal 1929 presero servizio sulle importanti linee Porrettana e del Brennero; in seguito anche sulle linee tra Torino e Genova, verso la val di Susa e sulle litoranee liguri, specie quella di ponente. Furono alla trazione dei pi\u00f9 importanti e pesanti treni, rapidi e direttissimi, internazionali, spesso in doppia trazione anche con altri gruppi quali E.431, E.333 o le versioni a ruote piccole come le E.554 sulle salite, ma anche per i locali. Con la conversione a corrente continua delle pi\u00f9 importanti direttrici, avvenuta nella prima met\u00e0 degli anni 1960 vennero concentrate nei depositi locomotive di Savona e Cuneo, ove svolsero l'ultimo decennio di servizi pi\u00f9 modesti alla testa dei treni lungo le direttrici Torino-Savona e Torino-Cuneo e diramazioni afferenti.\nAlla E.432.008 fu affidato l'ultimo treno trifase, un treno speciale Alessandria-Acqui Terme il 25 maggio 1976 chiudendo un'epoca che, dagli albori dei primi esperimenti, \u00e8 durata pi\u00f9 di tre quarti di secolo, poi l'accantonamento.\nL'impossibilit\u00e0 di un loro riutilizzo unitamente ad altre motivazioni fece s\u00ec che diverse macchine fossero demolite ancora in stato di efficienza. Due esemplari sono arrivati ai giorni nostri, la E.432.001 conservata in buono stato al Museo nazionale ferroviario di Pietrarsa e la E.432.031, bisognosa di restauro, presso il Museo ferroviario piemontese di Savigliano.\nCaratteristiche tecniche.\nParte meccanica.\nLa locomotiva E.432 aveva un rodiggio a 4 assi accoppiati con bielle motrici, a passo rigido non molto elevato, e due assi estremi montati su carrello di tipo italiano per meglio inserirsi nelle curve. Le 4 ruote motrici erano grandi, del diametro di 1.630\u00a0mm, mentre quelle dei carrelli erano di diametro 1.110\u00a0mm; questo, unito alla elevata potenza continuativa e a velocit\u00e0 elevata ne faceva una locomotiva adatta a servizi viaggiatori veloci e pesanti.\nI quattro assi erano accoppiati mediante biella e ricevevano il moto dai due motori di trazione per mezzo di una speciale biella articolata \"sistema Bianchi\". Tutti i cuscinetti nei punti di rotazione erano del tipo a strisciamento, per resistere agli sforzi laterali a cui venivano sottoposti durante l'iscrizione in curva; questi richiedevano una continua manutenzione con uso di olio lubrificante. Il telaio alloggiava i motori di trazione che erano smontabili dall'alto a tutto vantaggio della manutenzione.\nLe ruote erano del tipo in uso sulle locomotive a vapore con contrappesi di equilibratura e manovelle a 90\u00b0.\nSul telaio rigido era montata la cassa, composta di una cabina centrale con avancorpi alle due estremit\u00e0 di forma differente. In un avancorpo alloggiava il reostato a liquido con relativa pompa e dispositivi di evaporazione.\nL'impianto frenante era dotato di freno continuo automatico e freno moderabile con freno a mano.\nParte elettrica.\nLa parte elettrica era costituita da due motori a corrente alternata trifase dalle dimensioni imponenti, poco inferiori ai due metri di diametro e alle venti tonnellate di peso; ciascuno di essi era dotato di un ventilatore per il raffreddamento ad aria forzata. Il circuito permetteva il collegamento in cascata per l'avviamento e prima velocit\u00e0 a regime di 37,5\u00a0km/h e in parallelo per la marcia alle velocit\u00e0 pi\u00f9 alte che venivano ottenute per mezzo di commutazione a 12, 8 o 6 poli degli indotti dei motori di trazione; i commutatori erano posti in apposite scatole poste sopra i motori stessi. I collegamenti necessari venivano stabiliti mediante un controller a tamburo, mentre un reostato a liquido (una soluzione sodica) permetteva di limitare la corrente assorbita all'avviamento e regolare la marcia. Il collegamento in cascata, poco usato, venne definitivamente eliminato intorno al 1940. Si constat\u00f2 infatti che era pi\u00f9 pratico avviare i treni alla seconda velocit\u00e0 mediante uso del reostato realizzando minore uso di commutazioni ad alta tensione, fonte sempre di possibili problemi; inoltre il motore collegato in cascata, fungendo da limitatore di corrente del primo, presentava problemi di surriscaldamento.\nL'alimentazione di corrente elettrica avveniva per mezzo di due pantografi a doppio strisciante montati sul tetto della cabina, sempre in presa contemporaneamente.\nComando multiplo.\nL'indiscusso successo del comando multiplo tipo \"Ligure\", gi\u00e0 sperimentato sulle E.551, E.554, E.333 e E.431, fece prendere in considerazione l'idea di adottarlo come equipaggiamento di normale dotazione su tutte le locomotive trifasi, escludendo solo i tipi pi\u00f9 antiquati. In particolare fu disposta la trasformazione di quattro unit\u00e0 del gruppo E.432, che fu per\u00f2 portata a termine solo su un unico esemplare.\nLe prime unit\u00e0 prescelte furono le E.432.002 e 030, in scadenza per una revisione ciclica. Su queste due macchine, al pari delle E.431.018 e 036, era stata prevista l'installazione aggiuntiva di un accoppiamento ad alta tensione che, mediante una coppia di prese REC su ciascuna testata, avrebbe permesso l'alimentazione della seconda unit\u00e0 a trolley abbassati, ma l'intervento fu sospeso in attesa dei risultati pratici della coppia di E.431. La 002, il cui ingresso in officina era previsto a gennaio 1961, fu sostituita all'ultimo momento dalla 030 che aveva subito un'avaria, ed entr\u00f2 in lavorazione successivamente.\nNel frattempo sorsero problemi sindacali con il personale di macchina interessato dalla condotta delle locomotive a comando multiplo, che si trovava costretto all'ispezione di due locomotive invece di una e che temeva un'eventuale futura riduzione dei posti di lavoro. Le FS, venendo a mancare la convenienza economica della trasformazione a comando multiplo e considerando la prevista eliminazione a breve termine della trazione trifase sulle linee del Fr\u00e9jus e dei Giovi, decisero di sospendere il programma, con la conseguenza che la E.432.002, che nel frattempo era entrata in officina, non venne nemmeno completata.\nIn definitiva l'unica locomotiva equipaggiata con il comando multiplo tipo \"Ligure\" fu la E.432.030.\nDepositi locomotive di assegnazione.\nIn seguito concentrate a:\nDal 1974:"}
{"id": "1360146", "revid": "1983214", "url": "https://it.wikipedia.org/wiki?curid=1360146", "title": "S\u0103v\u00e2r\u0219in", "text": "S\u0103v\u00e2r\u0219in (in ungherese \"Soborsin\") \u00e8 un comune della Romania di abitanti, ubicato nel distretto di Arad, nella regione storica della Transilvania.\nIl comune \u00e8 formato dall'unione di 9 villaggi: C\u0103prioara, Cuia\u0219, H\u0103l\u0103li\u0219, P\u00e2rne\u0219ti, S\u0103v\u00e2r\u0219in, Teme\u0219e\u0219ti, Toc, Troa\u0219, Valea Mare.\nOltre all'agricoltura, la principale attivit\u00e0 economica del comune \u00e8 rappresentata dall'industria estrattiva, con miniere di molibdenite e cave di marmo e granito.\nIl principale monumento del comune \u00e8 il Castello reale, costruito nel XVIII secolo e tuttora di propriet\u00e0 della Casa Reale romena.\nTra gli altri luoghi di interesse, di un certo rilievo sono due riserve naturali (\"Pe\u0219tera lui Du\u021bu\" e \"Pe\u0219tera lui Sinesie\"), e la chiesa in legno dei Tre Santi Sacerdoti (\"Sfin\u021bii Trei Ierarhi\"), costruita nel 1782 nel villaggio di Troa\u0219."}
{"id": "1360149", "revid": "124123", "url": "https://it.wikipedia.org/wiki?curid=1360149", "title": "Lou Adler", "text": "Biografia.\nNel 1959, produsse assieme a Herb Alpert il duo Jan &amp; Dean ed alcuni brani di Sam Cooke.\nNegli anni '60 fu il manager e produttore di Johnny Rivers per poi aprire la Dunhill Records con cui produsse i primi The Mamas &amp; the Papas.\nDopo aver ceduto l'etichetta, Adler fond\u00f2 la Ode Records nel 1967.\nNella sua carriera fu il produttore di Barry McGuire, di Scott McKenzie, degli Spirit, di Carole King, dei The Weaver Temptations e dei Cheech &amp; Chong.\nNel 1973 ha aperto il Roxy Theatre, dove si esib\u00ec nel \"Rocky Horror Show\" prima che venisse realizzato il film \"The Rocky Horror Picture Show\".\nIl 6 aprile 2006 la sua impronta \u00e8 stata riprodotta sulla \"Hollywood Walk of Fame\" di Los Angeles.\nIl figlio Cisco Adler \u00e8 il frontman del gruppo rock Whitestarr.\nTifoso accanito dei Los Angeles Lakers, \u00e8 sempre seduto in prima fila al fianco di Jack Nicholson."}
{"id": "1360151", "revid": "287204", "url": "https://it.wikipedia.org/wiki?curid=1360151", "title": "Savarsin", "text": ""}
{"id": "1360158", "revid": "830939", "url": "https://it.wikipedia.org/wiki?curid=1360158", "title": "Journey to the Centre of the Earth", "text": "Journey to the Centre of The Earth \u00e8 il secondo album solista del tastierista inglese Rick Wakeman. Pubblicato nel 1974, \u00e8 basato sul racconto di Jules Verne \"Viaggio al centro della Terra\" ed \u00e8 stato registrato dal vivo alla Royal Festival Hall a Londra, il 18 gennaio del 1974.\nSi dice che Wakeman dovette vendere alcuni dei suoi beni ed ipotecare la sua casa per registrare il disco. Non pot\u00e9 usufruire dello studio di registrazione a causa del suo ristretto budget. Originariamente questo lavoro aveva una maggior durata, ma alcune parti dovettero essere tagliate e ridoppiate dal momento che l'orchestra era costosa e Wakeman non poteva permettersi di ri-registrare queste parti; alcune sezioni di testo sono state eliminate.\nDopo la registrazione, A&amp;M UK non desiderava pi\u00f9 produrre l'album, cos\u00ec Rick convinse A&amp;M USA a farlo. Questo \u00e8 stato il primo album Quadraphonic (Surround Sound) della A&amp;M ad usare il sistema CD-4. L'album \u00e8 disponibile in versione DVD, da incisione originale presso Sidney Myer Music Bowl a Melbourne, Australia (1975) e in una successiva versione studio (senza orchestra) registrata per la compilation Yes Story. Di solito l'album compare assieme ad alcuni dei seguenti brani (sebbene non sempre in questo ordine): \"Catherine Parr\", \"Guinevere\", \"Journey to the Centre of the Earth\", \"Catherine Howard\", \"Merlin the Magician\" (o \"Merlyn the Magician\"), \"Anne Boleyn\", \"Reprise from The Forest\", \"The Forrest\" (sic), \"Journey\", e \"The Lost End Journey Documentary\".\nInsieme a \"The Six Wives Of Henry VIII\" e \"The Myths And Legends Of King Arthur And The Knights Of The Round Table\", questo album \u00e8 generalmente considerato come il miglior lavoro di Wakeman. \"Journey To The Centre Of The Earth\" \u00e8 composto da numerosi arrangiamenti progressive rock eseguiti con l'ausilio di un'orchestra sinfonica e di un coro. Come detto all'inizio di questa voce, i testi sono basati sul libro di Jules Verne Verne. L'abilit\u00e0 di Wakeman nel dominare pi\u00f9 sintetizzatori contemporaneamente \u00e8 mostrata nei numerosi assolo e nelle sezioni di accompagnamento dei brani orchestrali. Nel corso dell'esecuzione, Wakeman utilizza principalmente sintetizzatori analogici Moog, un pianoforte elettrico Fender Rhodes, un Clavinet e un clavicembalo elettrico. Alcuni brani dell'opera sono stati utilizzati nel film \"Journey To The Centre Of The Earth\". A seconda della performance, l'opera pu\u00f2 durare dai 30 ai 40 minuti. Nell'edizione pubblicata nel primo disco di \"The Yes Story: The Gold Collection\" (un compilation degli Yes) la durata \u00e8 di 31 minuti e 52 secondi, mentre la registrazione live del 1975 dura esattamente 40 minuti.\nWakeman riprende nella parte finale dell'opera alcune battute tratte da \"In The Hall Of The Mountain King\", di Edvard Grieg, adattandole con l'uso di sintetizzatori, orchestra, chitarra saturata (guitar overdriven), e percussioni. Lo stesso Wakeman cita il brano di Grieg all'interno della doppia copertina dicendo: \"\"Because I stole a few bars\" (\"...perch\u00e9 gli ho rubato alcune battute\"\"\").\nWakeman fu colpito da un infarto di lieve entit\u00e0 nel corso di un'intervista rilasciata subito dopo l'uscita dell'album. A seguito di ci\u00f2 fu ricoverato in ospedale e, nel corso della convalescenza, il componente (e fondatore) degli Yes Jon Anderson gli porse visita.\n\"Journey to the Centre of the Earth\" \u00e8 stato il primo album di Wakeman a contenere delle sezioni cantate. Insieme a Gary Pickford-Hopkins, il cantante presente nell'incisione live del 1974 \u00e8 Ashley Holt, che apparir\u00e0 spesso nei successivi album di Wakeman."}
{"id": "1360160", "revid": "986213", "url": "https://it.wikipedia.org/wiki?curid=1360160", "title": "Cristoforo Maroni", "text": "Biografia.\nNato probabilmente a Roma, nel 1387 venne eletto vescovo di Isernia: abbandon\u00f2 quella sede quando papa Bonifacio IX lo elev\u00f2 alla dignit\u00e0 cardinalizia, nel concistoro del 18 dicembre 1389.\nFu titolare di San Ciriaco, priore commendatario del monastero dei Santi Alessio e Bonifacio e arciprete della basilica patriarcale di San Pietro in Vaticano: prese parte al conclave del 1404, dal quale usc\u00ec eletto papa Innocenzo VII.\nInsieme ai cardinali Francesco Carbone Tomacelli e Bartolomeo Carafa, venne chiamato a mediare nella disputa tra il pontefice e il nobile romano Paolo Savelli per il controllo di alcuni castelli.\nMorto nel 1404, venne sepolto in San Pietro."}
{"id": "1360161", "revid": "2204854", "url": "https://it.wikipedia.org/wiki?curid=1360161", "title": "Atta (zoologia)", "text": "Atta \u00e8 un genere di formiche della sottofamiglia Myrmicinae, comprendente specie diffuse nelle zone a clima tropicale del continente americano, in particolare nel Texas, nel Messico e nella parte settentrionale dell'America del sud.\nIl genere \"Atta\" \u00e8 noto soprattutto per le abitudini alimentari delle colonie, che, come in molte altre specie di Myrmicinae, ricorrono ad una forma avanzata di orticoltura, usano cio\u00e8 coltivare il micelio di un fungo all'interno del nido, per produrre le risorse alimentari.\nDescrizione.\nCome tutte le altre specie della sottofamiglia Myrmicinae, le specie del genere \"Atta\" sono caratterizzate dalla presenza di un peziolo biarticolato fra l'addome ed il torace, e dalla presenza di un corto pungiglione sulla sommit\u00e0 posteriore dell'addome. Le specie appartenenti a questo genere sono caratterizzate dalla presenza di 9 denti nel margine interno delle mandibole, e presentano antenne lunghe e sottili, costituite da 10 articoli. Le caratteristiche morfologiche degli esemplari variano secondo la casta a cui appartengono.\nRegine.\nLe regine delle specie del genere \"Atta\" raggiungono dimensioni relativamente grandi, fino a circa 1 centimetro di lunghezza. Esse sono caratterizzate da un capo dal profilo triangolare, di dimensioni ridotte rispetto al resto del corpo, provvisto di ocelli rossi sulla parte inferiore dell'occipite e mandibole sviluppate, anch'esse triangolari, leggermente distaccate dalla sommit\u00e0 dell'apparato boccale. Il torace, alto e peloso, presenta il pronoto unito al mesonoto, e leggermente rialzato rispetto all'epinoto. Nelle regine di \"Atta\", la colorazione del corpo varia dal rosso al marrone, ed \u00e8 pi\u00f9 scura sull'addome.\nOperaie minor.\nLe operaie \"minor\" (quelle di minori dimensioni) curano la prole e la regina, e trattano i funghi della coltivazione appartenente alla colonia. Esse presentano una colorazione chiara, variabile dal rosso al bruno, ed un corpo di dimensioni che si aggirano attorno ai 2 millimetri. Il capo, di grandi dimensioni rispetto al resto del corpo, presenta una forma squadrata ed \u00e8 privo di ocelli. Gli occhi sono generalmente piccoli e situati ai lati della parte superiore della fronte. Il clipeo \u00e8 piatto e schiacciato sulla fronte, mentre le mandibole, tozze e ricurve, sono leggermente distaccate dalla sommit\u00e0 dell'apparato boccale e presentano una forma vagamente triangolare. Il torace \u00e8 lungo ed irregolare, di aspetto slanciato, e presenta due paia di corte spine sulla sua parte dorsale. Il pronoto \u00e8 rialzato rispetto all'epinoto. Nelle operaie delle specie del genere \"Atta\", inoltre, l'addome, di forma ovale, \u00e8 di dimensioni ridotte rispetto al resto del corpo.\nOperaie major.\nLe operaie major, note anche come \"tagliafoglie\", hanno i compito di raccogliere pezzi di foglie nell'ambiente esterno e di portarle al nido, dove vengono utilizzate per costruire lettiere su cui vengono coltivati i funghi della coltivazione. Le operaie major presentano un capo di maggiori dimensioni rispetto alle minor e dalla caratteristica forma a ciliegia, ovvero con il margine occipitale concavo, penetrante all'interno dell'occipite in un solco trasversale che termina sulla parte mediana di quest'ultimo. Hanno mandibole ampie e resistenti, ricurve e rivolte verso il basso, adatte a tagliare i margini delle foglie.\nBiologia.\nStruttura sociale e nidificazione.\nLe colonie di \"Atta\" nidificano generalmente in ambienti forestali umidi, scavando il nido nel sottosuolo. In queste specie, la popolazione delle operaie presenta un polimorfismo fra gli esemplari operai, che consente di distinguerli, in base alle loro caratteristiche morfologiche, in \"minor\" (minori) e \"major\" (maggiori). \nLe colonie di \"Atta\" possono raggiungere gli 8 milioni di individui adulti, con un'unica regina. I nidi di queste specie raggiungono generalmente fino a 5 metri di profondit\u00e0; nella specie \"Atta cephalotes\", tuttavia, i nidi possono raggiungere gli 8 metri di profondit\u00e0 nel sottosuolo (costituendo vere e proprie trappole per gli animali di grandi dimensioni, fra cui i bovini, che, passandovi sopra, rischiano di sprofondare dentro le buche e di rimanervi intrappolati). I nidi pi\u00f9 grandi possono comprendere pi\u00f9 di 2000 camere (fra cui sale immense in cui un uomo potrebbe stare in piedi) ed avere pi\u00f9 di 1000 ingressi.\nAlimentazione.\nLe colonie del genere Atta si nutrono quasi esclusivamente del micelio dei funghi della divisione Basidiomycota, che coltivano all'interno del nido, su un substrato formato da frammenti di foglie tagliate ed altri residui vegetali. Ciascuna specie di \"Atta\" coltiva una precisa specie di fungo.\nPer comporre il substrato della coltivazione, una colonia della specie \"Atta cephalotes\" pu\u00f2 arrivare a consumare una quantit\u00e0 di foglie giornaliera pari all'intera razione di un bovino adulto. Le operaie major di queste specie tagliano le foglie con le mandibole, e le trasportano al nido dove le depositano nella camera della coltivazione. Esse possono trasportare una quantit\u00e0 di foglie tagliate fino a 3 volte il loro peso. Le specie di \"Atta\" utilizzano le foglie di qualsiasi specie a foglia larga per la coltivazione; per questo motivo, l'agricoltura in America meridionale \u00e8 danneggiata dalla presenza di queste formiche.\nLe operaie minor coltivano i funghi all'interno di apposite camere del nido, tappezzate di lettiere costruite con i pezzi di foglie tagliate e raccolte dalle operaie major all'esterno del nido. Le formiche arricchiscono il substrato con gli escrementi e con residui vegetali, e lo mantengono umido bagnandolo continuamente con la saliva. Le formiche non si nutrono del corpo fruttifero del fungo, bens\u00ec delle sue ife. Per evitare la formazione degli ingombranti corpi fruttiferi, le operaie minor raggruppano e legano le ife in grappoli, impedendone la crescita.\nRiproduzione.\n in pratica nell' periodo di accoppiamento le regine create per prendere posto del formicaio e a riprodurre la specie volano in cerca di un maschio della stessa specie, dopo la fecondazione il maschio muore e la femmina cerca un posto al sicuro per fare i le prime operaie (posti come buchi per terra/certe volte se lo creano loro) si staccano le ali per mangiarle ed avere pi\u00f9 cibo da dare perch\u00e8 non prende il cibo finch\u00e8 non nasce la prima operaia.\nTassonomia.\nComprende le seguenti specie:"}
{"id": "1360163", "revid": "172", "url": "https://it.wikipedia.org/wiki?curid=1360163", "title": "Unit\u00e0 Scoville", "text": ""}
{"id": "1360164", "revid": "123398703", "url": "https://it.wikipedia.org/wiki?curid=1360164", "title": "Dastardly e Muttley e le macchine volanti", "text": "Dastardly e Muttley e le macchine volanti (\"Dastardly and Muttley in Their Flying Machines\"), noto anche come Lo squadrone avvoltoi, \u00e8 una serie televisiva animata statunitense del 1969, creata e prodotta da Hanna-Barbera.\nLa serie \u00e8 stata trasmessa per la prima volta negli Stati Uniti su CBS dal 13 settembre 1969 al 3 gennaio 1970, per un totale di 33 episodi ripartiti su una stagione. In Italia la serie \u00e8 stata trasmessa su Rai 1 dal 6 ottobre 1972.\nProduzione e distribuzione.\nSequel della serie Wacky Races del 1968 di cui appaiono Dick Dastardly e Muttley. Antagonisti principali della serie precedente, qui sono i protagonisti assoluti. La serie si compone di 34 episodi di dieci minuti trasmessi a coppie e inframezzati da brevi gag con Muttley, Magnificent Muttley (Muttley che sogna ad occhi aperti..) e da due o tre brevi gag intitolate Wing Dings.\nIl titolo originale della serie cita quello del film \"Those magnificent men in their flying machines\" del 1964 (\"Quei temerari sulle macchine volanti\"), e il gioco \u00e8 stato mantenuto anche nella versione italiana. Anche il titolo del siparietto di Muttley Magnificent Muttley \u00e8 un richiamo al medesimo film.\nTrama.\nDick Dastardly \u00e8 a capo di una squadra di piloti che durante la prima guerra mondiale devono fermare un piccione viaggiatore, Yankee-doodle, al fine di evitare che questi consegni la posta al nemico (da qui il titolo della sigla di apertura \"Stop the pigeon\" - ferma il piccione - cantata dallo stesso Dick Dastardly).\nPersonaggi e doppiatori.\nIl capo dello Squadrone Avvoltoi ed \u00e8 agli ordini del Generale (di cui si conosce solo la voce arrabbiatissima al telefono dopo ogni missione fallita).\nL'assistente di Dastardly, alla continua ricerca di medaglie) il suo tormentone \u00e8 \u00ab\"Dammi la Medaglia, medaglia, medaglia\"\u00bb; grazie alla sua coda rotante riesce sempre ad atterrare incolume quando le cose si mettono male.\nTimidissimo, pauroso e ossessionato dal piccione, tende a nascondersi nel suo trench d'aviatore, come una tartaruga nel guscio e addirittura scavando sotto terra; nonostante ci\u00f2 \u00e8 un pilota capace e l'unico a capire Klunk.\nProgetta e costruisce le assurde e incredibili macchine volanti, nonch\u00e9 le armi e le trappole bizzarre per la cattura del piccione; si esprime in un farfugliare assurdo, con smorfie e movimenti spasmodici, Zilly ha la funzione di interprete; In assenza di Dick Dastardly, assume il comando dello squadrone.\nDal nome di una celebre marcia militare, \u00e8 il piccione viaggiatore.\nNon appare mai, ma telefona spesso a Dastardly per redarguirlo."}
{"id": "1360171", "revid": "76963", "url": "https://it.wikipedia.org/wiki?curid=1360171", "title": "Paula Abdul", "text": "Cantante di discreto successo a cavallo tra gli anni ottanta e novanta, tra i suoi singoli pi\u00f9 noti si ricordano \"Straight Up\" (1989), \"Cold Hearted\" (1989), \"Opposites Attract\" (1989) e \"Rush Rush\" (1991). Come coreografa ha ricevuto 2 Emmy Awards, mentre per \"Spellbound\" e \"Opposites Attract\" 2 Grammy Awards.\nBiografia.\nNasce a San Fernando, in California, da padre siriano, nativo di Aleppo, e di origine ebraica e da madre canadese, nata da una famiglia ebraica di origini russe ed ucraine. Paula Abdul, all'inizio della sua carriera nel mondo dello spettacolo, \u00e8 stata una \"Laker Girl\" \", \"ossia una cheerleader dei Los Angeles Lakers. \u00c8 tra le varie celebrit\u00e0, nel videoclip diretto da Jim Yukich, \"Liberian Girl\", di Michael Jackson. Ha preso parte, come ballerina, al videoclip del 1987 \"Till the End\", dei Toto. Tra gli anni '80 e '90 ha ottenuto anche un buon successo come cantante negli Stati Uniti, grazie alla pubblicazione di tre album, i quali singoli hanno quasi tutti raggiunto la prima posizione della Billboard Hot 100. Nel 1990 il suo album \"Shut Up and Dance (The Dance Mixes)\" \u00e8 divenuto uno degli album di remix pi\u00f9 venduti nel mondo con 3 milioni di copie vendute.Dopo anni di silenzio, \u00e8 tornata sulle scene musicali nel 2008 col singolo \"Dance Like There's No Tomorrow\", per il quale \u00e8 stato girato un video promozionale. L'anno seguente pubblica un altro singolo dal titolo \"I'm Just Here For The Music.\" L'11 novembre 2008 una concorrente di nome Paula Goodspeed, fan morbosa di Paula Abdul, si \u00e8 tolta la vita nella sua automobile di fronte alla casa della cantante, suicidandosi tramine un'overdose a causa della sua eliminazione dal programma \"American Idol\". Nel 2009 compare nel film \"Br\u00fcno\", diretto da Larry Charles, intervistata dal protagonista del film Sacha Baron Cohen. Ha diversi camei nella serie televisiva del 2009 \"Drop Dead Diva\", che \u00e8 andata in onda per 6 stagioni fino al 2014, dove Paula Abdul interpreta se stessa nei panni di un giudice che appare in sogno alla protagonista Jane, e la guida nelle scelte che riguardano la sua vita privata. Nel maggio 2019 annuncia il suo primo residency show al Flamingo Las Vegas dal titolo \"Paula Abdul:\" \"Forever Your Girl.\" Paula Abdul ha ricevuto una stella nella Hollywood Walk of Fame di Los Angeles."}
{"id": "1360179", "revid": "80598", "url": "https://it.wikipedia.org/wiki?curid=1360179", "title": "Leonardo (cantante)", "text": "Biografia.\nCome cantante ha partecipato al Festival di Sanremo 1969 con \"Io che ho te \" in abbinamento con i New Trolls. Partecipa inoltre al Cantagiro 1969 con \"Il sole nel cuore\" e al Cantagiro 1972 con \"Giramondo\", scritta da Roberto Vecchioni.\nIl suo pi\u00f9 grande successo rimane \"La freccia nera\", sigla dell'omonimo sceneggiato televisivo con Loretta Goggi. Suo grande successo discografico \u00e8 anche \"Please amore\", versione italiana di \"Release Me\", brano di Engelbert Humperdinck.\nNegli anni '70 abbandona la musica leggera a favore dell'attivit\u00e0 di attore teatrale, collaborando a lungo negli spettacoli di Tony Cucchiara."}
{"id": "1360184", "revid": "729019", "url": "https://it.wikipedia.org/wiki?curid=1360184", "title": "Alberto Bechi Luserna", "text": "La famiglia.\nFiglio di Giulio Bechi, anch'egli ufficiale e scrittore, e di Albertina Luserna dei conti di Campiglione e Luserna, apparteneva a famiglia tosco-piemontese di tradizione militare. Un appartenente ad altro ramo della famiglia, Alessio Bechi, era stato militare napoleonico e successivamente maggiore dell'artiglieria granducale; , contrariamente a quanto riferito erroneamente da Paolo Caccia Dominioni, secondo il quale sarebbe morto nella Campagna di Russia. Un figlio del precedente, Stanislao Bechi, fu ufficiale garibaldino fucilato dai russi nel 1863 a causa della sua partecipazione all'insurrezione per l'indipendenza della Polonia.\nBiografia.\nL'inizio della carriera.\nBechi frequent\u00f2 la Nunziatella a Napoli e l'Accademia Militare di Modena, e fu assegnato all'Arma di Cavalleria. Partecip\u00f2 alle guerre coloniali in Libia e in Etiopia. Per il servizio in Cirenaica al comando di uno squadrone di Savari, ricevette due medaglie di bronzo al valor militare, nel 1929 e nel 1930; una terza ne ottenne nel 1935 in Africa Orientale, dove ebbe il comando di una banda irregolare a cavallo.\n, richiam\u00f2 l'attenzione del ministro degli esteri Galeazzo Ciano, del cui ambiente entr\u00f2 a far parte anche grazie ai legami di parentela della moglie diciannovenne, Paola dei conti Antonelli (la famiglia del famoso cardinale Giacomo Antonelli) con un ramo della famiglia Colonna. In questo periodo fu concessa l'aggiunzione del cognome Luserna, della nobile famiglia materna.\nRicevette quindi l'incarico di addetto militare a Londra, e, nel 1940, di direttore dell'Ufficio Finlandia (paese allora in guerra con l'Unione Sovietica, al quale l'Italia inviava segretamente materiale bellico) al ministero degli esteri.\nEl Alamein.\nAlla vigilia del secondo conflitto mondiale, Alberto Bechi Luserna pass\u00f2, per un breve periodo, in forza al Servizio Informazioni Militare: quando, nel 1940, venne inviato in missione segreta lungo il confine italo-francese pochi mesi prima della dichiarazione di guerra del 10 giugno, l'allora Maggiore Luserna, \"una volta raggiunte le difese della Linea Maginot, si addentr\u00f2 verso l'interno. E venendo in contatto diretto con i soldati d'oltralpe, e con la popolazione locale, rifer\u00ec di come gli stessi temessero fortemente un allargamento del conflitto che coinvolgesse il loro Paese\". Il tutto, ovviamente, corredato da fotografie, mappe, disegni, che riportavano con assoluta precisione postazioni fortificate, bunker, trincee e nidi di mitragliatrici: informazioni tanto preziose e importanti per lo sviluppo della successiva offensiva italiana ma che vennero scarsamente utilizzate. Successivamente all'entrata in guerra del Regno d'Italia, chiese il passaggio alla nuova specialit\u00e0 dei paracadutisti, dove, pur a confronto con uomini tutti di tempra eccezionale, . Al comando del IV Battaglione Paracadutisti della Divisione \"Folgore\" (il battaglione pi\u00f9 scelto, da lui formato e addestrato, dove ebbe come comandanti di compagnia Guido Visconti di Modrone e Costantino Ruspoli di Poggio Suasa) raggiunse l'Africa settentrionale il 15 luglio del 1942 ed in ottobre, come comandante interinale del 187\u00ba Reggimento paracadutisti \"Folgore\", condusse la difesa del settore settentrionale della divisione (tratto compreso fra la cosiddetta \"Sacca minata,\" che separava il settore Bechi da quello del Raggruppamento Ruspoli, e le quote di Deir el Munassib) durante la battaglia di El Alamein, per cui ricevette una quarta medaglia di bronzo.\nL'epigrafe posta all'ingresso del Sacrario Militare Italiano di El Alamein \u00e8 tratta da uno scritto di Bechi Luserna (\"I ragazzi della Folgore\"):\nNella \"Nembo\".\nRichiamato in patria (4 novembre 1942) durante l'epica ritirata della Divisione nel deserto, Bechi, ormai tenente colonnello, assunse l'incarico di Capo di Stato Maggiore della divisione paracadutisti \"Nembo\", .\nL'8 settembre 1943 la Nembo era di stanza in Campidano, a circa quaranta chilometri da Cagliari. La notizia dell'armistizio di Cassibile fu accolta negativamente da molti paracadutisti; in particolare, il XII battaglione (comandato dal Maggiore Mario Rizzatti), insieme ad una batteria del 184\u00ba Artiglieria, decise di unirsi ai tedeschi della 90\u00aa Divisione Panzergrenadier, che si stavano ritirando verso la Corsica. Il generale Ercole Ronco, comandante la Divisione, cerc\u00f2 di richiamare all'ordine il reparto, ma senza risultato; anzi, secondo la Relazione Ufficiale, fu temporaneamente posto agli arresti dagli ammutinati. Nel tentativo di indurre il battaglione, in ritirata sulla Carlo Felice, a recedere dalla scelta compiuta, il colonnello Bechi riusc\u00ec a raggiungerlo nella zona di Castigadu, alle porte di Macomer. L\u00ec venne fermato da un posto di blocco stradale istituito al bivio di Borore da un distaccamento del reparto ammutinato agli ordini del capitano Corrado Alvino. Al culmine di un violento alterco verbale per reclamare il passaggio, il Colonnello Bechi venne ucciso, assieme ad uno dei Carabinieri della scorta, da una raffica del fucile mitragliatore a presidio del blocco, sparata dal paracadutista Cosimo, mentre si trovava ancora sulla Fiat 1100 di servizio. Il secondo carabiniere della scorta rimase ferito, e successivamente si aggreg\u00f2 al XII Battaglione in qualit\u00e0 di scritturale. \nIn merito alla ricostruzione dei fatti (dello scontro a fuoco in cui fu ucciso Bechi Luserna) \u00e8 esaustivo quanto scritto da Mario Porrini \"(...) Molti ufficiali paracadutisti, dichiaratisi contrari a Badoglio, erano stati imprigionati e Bechi Luserna aveva ricevuto l\u2019ordine di arrestare anche Rizzatti ed Alvino. Accompagnato da tre carabinieri, era stato fermato ad un posto di blocco dove aveva avuto uno scontro verbale violentissimo con Alvino, condito di reciproche accuse di tradimento. Al culmine del litigio, Bechi Luserna aveva portato la mano alla fondina ed uno dei carabinieri di scorta aveva fatto un brusco movimento con il suo mitra. Alvino aveva bloccato il braccio di Bechi con una mano ed afferrato la canna del mitra con l\u2019altra, scostandola verso l\u2019alto. Era partita una raffica che lo aveva fatto cadere all\u2019indietro. Il mitragliere del posto di blocco, pensando fosse stato colpito, aveva sparato di riflesso uccidendo Bechi Luserna. Questo drammatico evento, frutto di una tragica fatalit\u00e0 e della concitazione del momento, segner\u00e0 per sempre la vita di Corradino Alvino. La tragica conferma alla veridicit\u00e0 di questa ricostruzione \u00e8 data dall\u2019assassinio del mitragliere, Benedetto Cosimo, avvenuto il 16 aprile 1944 a Roma dove era in licenza di convalescenza, rivendicato dai partigiani come vendetta contro colui che aveva ucciso il colonnello Bechi Luserna\".\nLa salma di Bechi, chiusa in un sacco, fu caricata su un camion, e successivamente, dopo il rifiuto dei frati di un convento di farsene carico, fu poi sepolta in mare a Santa Teresa Gallura, nelle Bocche di Bonifacio, il 10 settembre 1943. Nel punto in cui fu gettata la salma, il capitano Mainetto Sergio presi accordi con il parroco e l'Amministrazione di Santa Teresa Gallura, fece erigere una croce in granito che riporta la dedica \u201c\"Ten. Col. Alberto Bechi Luserna Capo di S.M. Div. Nembo. Al pi\u00f9 grande ragazzo per cuore e sentimento i paracadutisti della Nembo dedicano\"\u201d. \nAnche a Macomer \u00e8 stato posto, sul luogo dell'omicidio, un cippo costituito da un semplice monumento circondato da quattro proiettili di cannone e riporta la dedica \u201c\"Qui, per obbedire alle leggi della Patria, per l\u2019onore della Nembo, cadde il ten. colonnello Alberto Bechi\"\u201d. Inoltre, un busto lapideo a grandezza naturale del tenente colonnello Bechi Luserna, venne donato dal Lions Club cittadino al 5\u00ba Reggimento genio guastatori, di stanza proprio nella caserma intitolata all'ufficiale, eroe della seconda Guerra mondiale. \nL\u2019Associazione Nazionale Paracadutisti d'Italia (Sezione Provinciale di Siracusa) il 30 ottobre 1999 ha voluto ricordare il Ten. Col. Bechi Luserna con una lapide commemorativa inserita nel monumento ai caduti d\u2019Africa a Siracusa.\nQualche tempo dopo, lo stesso Cosimo riportava alla vedova Paola dei conti Antonelli il portafoglio e l'orologio.\nBechi fu decorato con la medaglia d'oro al valor militare alla memoria. Per la sua morte, dopo la guerra fu processato e ritenuto responsabile il capitano Alvino.\nLo scrittore.\nCome gi\u00e0 il padre, Bechi svolse anche una notevole attivit\u00e0 letteraria, con una nutrita serie di scritti giornalistici apparsi poi in tre successivi volumi: \"Noi e loro\", \"Britannia in armi\" e infine \"I ragazzi della Folgore\", nel quale narr\u00f2 le vicende della divisione nella battaglia di El Alamein.\nQuest'ultimo libro, composto dal diario e da una serie di articoli raccolti in volume nel dopoguerra a cura di Paolo Caccia Dominioni, a cui \u00e8 allegato il diario di guerra del XXXI battaglione guastatori che al comando del maggiore Paolo Caccia Dominioni di Sillavengo si batt\u00e9 al fianco dei paracadutisti fino ad el Alamein, costituisce la principale fonte della leggenda della Folgore a El Alamein.\nBechi fu l'ideatore, nel 1943, del \"Foglio di campo dei Paracadutisti d'Italia\", testata che visse, sotto la direzione della M.O.V.M. Ten. Col. Giuseppe Izzo che gi\u00e0 gli era subentrato come Capo di S. M. della Nembo, fino al 1946 e che recentemente \u00e8 stata ripresa dalla rivista dell'ANPDI \"Folgore\", la quale si considera sua continuazione e dichiara Bechi suo fondatore.\nBechi disegn\u00f2 anche un fregio per la Folgore destinato al calendario 1942 del IV battaglione.\nCome il padre usava firmarsi \"Miles\", cos\u00ec il figlio si firmava talvolta \"Eques\".\nOnori e genealogie.\nAd Alberto Bechi Luserna \u00e8 intitolata la caserma di Macomer che ha ospitato il 45\u00ba Reggimento Fanteria \"Reggio\" ed attualmente il 5\u00ba Reggimento Genio Guastatori. Un'altra caserma porta il suo nome a Pisa (sede del Reggimento Logistico Folgore).\nDalla moglie Paola, sposata nel 1937, ebbe una figlia, Antonella, poi adottata dal secondo marito della madre, l'industriale Enrico Piaggio, e conosciuta da allora come Antonella Bechi Piaggio. Dal matrimonio con Umberto Agnelli Antonella ebbe un figlio, Giovanni Alberto Agnelli, carabiniere paracadutista nel Battaglione Tuscania, tragicamente scomparso a 33 anni nel 1997, mentre si accingeva ad assumere la direzione del gruppo Fiat. Dal secondo matrimonio Antonella ha avuto una figlia, Chiara Visconti di Modrone, ora Pervanas."}
{"id": "1360185", "revid": "547034", "url": "https://it.wikipedia.org/wiki?curid=1360185", "title": "Harry Ackerman", "text": "\u00c8 stato uno dei pi\u00f9 prolifici produttori esecutivi al mondo, con ventuno serie televisive ideate tra il 1958 e il 1974. Deceduto per insufficienza polmonare al \"St. Joseph Medical Center\" di Burbank, California, giace al Forest Lawn Memorial Park.\nRiconoscimenti.\nAckerman vinse due Emmy Awards e, avendo lavorato in televisione, \u00e8 stato iscritto nella \"Hollywood Walk of Fame\" di Los Angeles."}
{"id": "1360187", "revid": "1305772", "url": "https://it.wikipedia.org/wiki?curid=1360187", "title": "Magic (Bruce Springsteen)", "text": "Magic \u00e8 il quindicesimo album in studio del cantautore statunitense Bruce Springsteen, pubblicato il 2 ottobre 2007 dalla CBS Records.\n\u00c8 il suo primo album con la E Street Band da \"The Rising\", uscito nel 2002.\nDescrizione.\nDopo la parentesi intimistica e a tratti rabbiosa di \"Devils &amp; Dust\" e il canto corale di \"We Shall Overcome\", in questo disco si affrontano le tematiche che da sempre hanno interessato l'autore: la speranza in una terra e nei suoi sogni (\"Long Walk Home\"), il richiamo urlato ad un'America sonnolenta e appiattita (\"Radio Nowhere\"), l'\"illusionismo\" di certi predicatori (\"Magic\") o la spensieratezza di un'immagine (\"Girls in Their Summer Clothes\")."}
{"id": "1360188", "revid": "124050779", "url": "https://it.wikipedia.org/wiki?curid=1360188", "title": "Anidride solforosa (album)", "text": "Anidride solforosa \u00e8 il quinto album del cantautore Lucio Dalla.\nDescrizione.\nDopo \"Il giorno aveva cinque teste\", primo album in cui i testi erano opera del poeta bolognese Roberto Roversi, Dalla incide nel 1974 un 45 giri, \"Anna bellanna\", dove torna a collaborare per il testo con Paola Pallottino; dopodich\u00e9 inizia a lavorare al nuovo LP, dove ritorna a lavorare con Roversi.\nAnche in questo disco il poeta affronta per lo pi\u00f9 tematiche sociali, come la delinquenza minorile in \"Mela di scarto\" (il Ferrante Aporti che si cita nel testo \u00e8 il riformatorio di Torino) o lo sfruttamento del proletariato da parte della borghesia in \"Le parole incrociate\" (dove nel sottofondo musicale la fisarmonica cita la melodia della canzone popolare siciliana \"Ciuri ciuri\"), il modo morboso dei mass media di affrontare i casi di cronaca nera in \"Carmen Colon\" (che era stata, nel 1971, una delle vittime del cosiddetto Alphabet Killer) o ancora le contraddizioni del capitalismo in \"La borsa valori\" (il cui testo \u00e8 per la quasi totalit\u00e0 un elenco di titoli azionari e del loro valore, e che nella musica ha due citazioni eseguite dall'orchestra d'archi, \"Raindrops keeps falling on my head\" di Burt Bacharach e \"Singin' in the rain\").\nNon mancano per\u00f2 canzoni d'amore: su tutte quella che conclude il lato uno, \"Tu parlavi una lingua meravigliosa\", una delle canzoni pi\u00f9 belle nate dalla collaborazione di Roversi con Dalla, e che per questo motivo viene scelta dalla RCA come 45 giri (sull'altro lato c'\u00e8 invece la title track dell'album).\nRispetto al precedente, vi \u00e8 un cambiamento per la produzione, che \u00e8 di Renzo Cremonini, mentre gli arrangiamenti sono curati nuovamente dal maestro Ruggero Cini.\nNella copertina non sono riportati i nomi dei musicisti, eccetto quello delle Baba Yaga, che cantano nei cori.\nLa copertina del disco raffigura un disegno di Enrico Manelli che ritrae Lucio Dalla, e lo stesso disegno si trova nel poster interno allegato alla prima edizione del disco (ma non nelle ristampe).\nSu entrambe le ristampe in CD, il brano \"Mela di scarto\" presenta un errore di battitura (\"Mela da scarto\"), facendo fede alla prima stampa su LP.\nLa canzone \"Le parole incrociate\" era gi\u00e0 stata eseguita da Dalla nei concerti effettuati l'anno precedente insieme a Francesco De Gregori, Antonello Venditti e Maria Monti, ed infatti \u00e8 inserita nel disco Bologna 2 settembre 1974 (dal vivo); presentando il brano Dalla dice che il protagonista della canzone \u00e8 il protagonista della storia, e cio\u00e8 il popolo (ed infatti nel testo sono raccontati molti episodi della storia d'Italia).\nNel disco dal vivo, tra l'altro, il verso \u00abfucilazioni in massa, dentro al castello antico\u00bb viene modificato in \u00abspari, capestri e mazze, dentro al castello antico\u00bb, e mancano i tre versi \u00abIl gioco dei potenti/\u00e8 di cambiare se vogliono/anche la corsa dei venti\u00bb.\nIl brano \"Anidride solforosa\", \u00e8 stato eseguito in concerto durante il tour del 1993 da Francesco De Gregori, che lo ha eseguito insieme ad Angela Baraldi, ed \u00e8 stato inserito l'anno dopo nell'album dal vivo Bootleg. La presenza della cantautrice bolognese rende giustizia al testo, i cui versi della strofa danno voce a un personaggio femminile che approda dalla provincia alla metropoli."}
{"id": "1360189", "revid": "767487", "url": "https://it.wikipedia.org/wiki?curid=1360189", "title": "The Casuals", "text": "The Casuals \u00e8 stato un complesso musicale beat inglese, in attivit\u00e0 negli anni sessanta e divenuto famoso in Italia come parte del fenomeno della Brit-It invasion.\nStoria del complesso The Casuals.\n1961-1965: Esordi in patria e primo singolo.\nIl complesso mosse i primi passi a Lincoln nel 1960, grazie all'iniziativa di Howard Newcomb (chitarra, voce), John Roy Tebb (organo, voce), ai quali si unirono Don Fortune (batteria) and Zenon Kowalski (basso), prendendo il nome The Casuals solo nel 1961. Nonostante i molti concerti, la band vide numerosi cambi di formazione nei primi anni di attivit\u00e0, trovando una certa stabilit\u00e0 solo con l'arrivo di Mick Bray (batteria) e Ian Good (basso), in precedenza rispettivamente provenienti dalle band di Lincoln The Avengers e The Sultans.\nNel 1965 il complesso The Casuals vinse il talent show televisivo in tre puntate intitolato \"Opportunity Knocks\", ottenendo il primo contratto discografico, con la pubblicazione del primo singolo intitolato \"If You Walk Out / Please Don't Hide\" per la Fontana Records.\n1966-1969: The Casuals e la Brit-It invasion.\nNel 1966 Alan \"Plug\" Taylor entr\u00f2 nell'organico dei Casuals, che di li a poco giunsero in Italia partecipando di fatto a quel fenomeno che anni dopo verr\u00e0 chiamato dalla critica italiana Brit-It invasion. In Italia The Casuals ottennero un contratto con la CBS, per la quale pubblicarono il loro primo disco 7\" italiano intitolato \"Il Sole Non Tramonter\u00e0 / L'amore Dura Solo Un Attimo / Land Of 1000 Dances\". Il disco ottenne un buon successo di critica e di vendite, tanto che lo stesso Gino Paoli volle condividere con il quartetto l'album omonimo \"Gino Paoli and the Casuals\" (CBS, 1967).\nLa Collaborazione tra la band e Paoli continu\u00f2 poi negli anni successivi, con Gino Paoli che scrisse per essa prima il testo di \"Siamo Quattro\" (CBS, 1967) cantato sulla musica originale del brano \"I Was Kaiser Bill's Batman\" di Whistling Jack Smith, e poi la hit dei Bee Gees intitolata \"Massachusetts\" uscita per la Joker nel 1967. Il brano raggiunse il 10\u00ba posto della classifica nazionale dei dischi pi\u00f9 venduti, divenendo cos\u00ec una hit italiana. Fu in questo periodo che prima Good e poi Brey rinunciarono a proseguire l'attivit\u00e0 in Italia per tornare in patria, lasciando cos\u00ec spazio a Bob O'Brien, ex membro della band di Glasgow chiamata The Riot Squad.\nNel 1968 The Casuals passarono alla Decca Records, con cui registrarono \"Jezamine\", un brano che vide una larga diffusione radiofonica anche nel Regno Unito grazie alla BBC Radio One, raggiungendo il secondo posto della UK Singles Chart nel tardo 1968. \"Jezamine\", che raggiunse anche il 9\u00ba posto in Germania, era in realt\u00e0 la cover in italiano del brano dei The Bystanders con titolo originale \"When Jesamine Goes\" rilasciato nel febbraio del 1968 da Marty Wilde e Ronnie Scott, che di quella band furono i manager, con gli pseudonimi di Frere Manston e Jack Gellar. Il lato B del singolo vedeva poi il brano in italiano \"Amore sto dicendo a te! (Toy)\", che venne anche pubblicato anche nella versione anglofona nel singolo \"Toy/Touched\" (Decca, 1968), raggiungendo il 30\u00ba posto della classifica inglese ed il 27\u00b0 nella classifica tedesca.\nPurtroppo il loro album \"Hour World\" (Jolly Hi-Fi Records, 1968) arriv\u00f2 in un periodo di grandi cambiamenti musicali, non riuscendo cos\u00ec a capitalizzare il successo avuto con i singoli precedenti.\nL'anno seguente partecipano al Festival di Sanremo 1969 con \"Alla fine della strada\" (Joker Hi-Fi Records, 1969) eseguita in abbinamento con Junior Magli.\n1969-1971: il ritorno in patria e lo scioglimento del gruppo.\nNel 1969 la band tenta di tornare in patria, dove incidono diversi singoli che per\u00f2 non riscossero ad entrare nelle classifiche. Tra questi va menzionato \"Caroline\" (Decca, 1969) brano prodotto da Roy Wood dei The Move. Chris Evans sostitu\u00ec Newcombe quando era malato, per poi entrare definitivamente nei Casuals insieme a Lloyd Courtney quando Taylor e O'Brien se ne andarono nel 1970. Nel 1971 The Casuals furono abbandonati dalla Decca, e passarono alla Parlophone nel 1971. Nel 1972 pubblicarono \"Tara Tiger Girl\" (Parlophone), ottenendo sempre scarse vendite. Nel 1972 ancora un cambio di etichetta, con la Dawn Records che pubblic\u00f2 \"Good Times\" prima dello scioglimento definitivo della band.\nThe Casuals dopo i Casuals.\nDopo lo scioglimento del gruppo, Alan Taylor former\u00e0 dapprima i Ping Pong, poi i Bulldog, i Barbados Climax e contribuir\u00e0 come produttore al lancio di Vasco Rossi.\nPaul Weller indic\u00f2 pi\u00f9 volte \"Jesamine\" come uno dei suoi singoli preferiti di tutti i tempi, ribadendolo anche in una edizione della BBC Radio One dell'8 febbraio 1998 di \"All Back to Mine\" in cui commentava la compilazione da lui curata ed intitolata \"Under the Influence\""}
{"id": "1360190", "revid": "106356", "url": "https://it.wikipedia.org/wiki?curid=1360190", "title": "Charles Warren Fairbanks", "text": ""}
{"id": "1360195", "revid": "339392", "url": "https://it.wikipedia.org/wiki?curid=1360195", "title": "Levi Parsons Morton", "text": ""}
{"id": "1360198", "revid": "767487", "url": "https://it.wikipedia.org/wiki?curid=1360198", "title": "Zoom (Lil' Boosie)", "text": "Zoom \u00e8 il singolo di debutto del rapper Lil' Boosie, estratto dall album \"Bad Azz\". \u00c8 realizzato con Yung Joc.\nInformazioni.\nLa canzone campiona \"Buy U a Drank (Shawty Snappin')\" di T-Pain. Ha debuttato nella Billboard Hot 100 alla posizione n.78, dopo essere rimasta per settimane sotto la n.100.\nIl video musicale \u00e8 stato largamente trasmesso su \"BET\" ed \u00e8 arrivato alla numero 1 della \"106 &amp; Park\".\nLa base della canzone \u00e8 stata utilizzata da altri artisti quali Chamillionaire (in \"Mixtape Messiah 2\") e Lil' Wayne."}
{"id": "1360199", "revid": "113296297", "url": "https://it.wikipedia.org/wiki?curid=1360199", "title": "Obscure II", "text": "Obscure II (reso graficamente ObsCure II) \u00e8 un videogioco survival horror del 2007, sviluppato da Hydravision Entertainment e pubblicato da Playlogic per PlayStation 2, PlayStation Portable, Nintendo Wii e Microsoft Windows. Si tratta del sequel di \"Obscure\" (2004).\nTrama.\nA due anni di distanza dagli eventi di Leafmore, i ragazzi cercano di superare il trauma e andare avanti con le loro vite. Kenny e Shannon frequentano l'universit\u00e0 di Fallcreek, mentre Stan, che da poco ha finito di scontare due anni di prigione, cerca di cambiare vita e lavora in una pizzeria. Gli effetti della Mortifilia, la pianta tossica che ha scaturito il contagio a Leafmore, sono ancora persistenti nei loro corpi e sono sotto terapia farmaceutica, tranne Shannon, il cui corpo ha reagito bene e si \u00e8 adattato alle spore.\nPer il campus di Fallcreek, si sta diffondendo una nuova droga, ricavata dai petali di uno strano fiore nero che da un po' di tempo cresce in zona. Non tardano a manifestarsi gli effetti collaterali di questa droga, che inizia a mietere vittime tra gli studenti del campus.\nLa storia comincia con Stan alla guida di un'auto, che si sta dirigendo verso Fallcreek. La scena seguente si sposta due giorni prima, al college, e mostra alcuni dei vecchi e dei nuovi personaggi che scambiano qualche screzio e provano la nuova droga. Le esalazioni delle spore causano a Corey e Mei una sorta di allucinazione. Una volta risvegliatisi dallo stato d'incoscienza riescono a riprendere lucidit\u00e0 con una bibita a base di caffeina, che pare contrastare l'effetto del spore.\nNel frattempo Amy e Kenny cercano di imbucarsi a una festa organizzata nella casa della confraternita \u0394\u0398\u0393, composta esclusivamente da studenti dell'alta borghesia, che hanno negato loro l'invito. Ma quando fanno irruzione nella struttura si ritrovano ad affrontare strane creature che hanno ucciso alcuni ragazzi. Kenny capisce immediatamente con che cosa hanno a che fare e rimane sconvolto. Raggiunge l'ospedale del campus in cerca di qualche farmaco che possa ritardare l'effetto del contagio, Shannon cerca di aiutarlo, ma le spore ultimano il processo di mutazione, trasformando Kenny.\nParallelamente, le due coppie cercano una via di uscita dal luogo, finch\u00e9 non si incontrano e si imbattono nel Professor James che esamina la carcassa di un mostro, e si dimostra alquanto restio ad aiutarli.\nIntanto, Sven si unisce al gruppo e Mei riceve una chiamata da parte della sorella Jun, che la supplica di venire in suo soccorso. Ritrovata Jun, questa viene per\u00f2 lanciata dalla finestra da un mostro enorme, finendo in uno scantinato. Attraverso il sistema di videosorveglianza Mei suggerisce a Jun la strada per l'uscita, ma mentre questa sblocca la porta viene sbranata dal mostro. Sven e un'afflitta Mei si dirigono quindi all'ospedale per incontrarsi con gli altri. Giunti nella struttura fabbricano della dinamite e la usano per giungere nella rimessa, ma quando il gruppo arriva appare l'ormai tramutato Kenny, che uccide Mei e si scontra con i ragazzi, che per\u00f2 riescono a metterlo in fuga.\nMentre il gruppo lascia il campus a bordo di un'ambulanza un mostro in mezzo alla strada li fa sbandare e cadere da una scarpata. Scoprono di essere ai piedi della diga di Fallcreek, Stan ed Shannon ne ispezionano l'interno con l'intento di trovarvi riparo. Mentre camminano nei corridoi Shannon rivela a Stan di essere riuscita a \"domare\" la mortifilia con la semplice forza di volont\u00e0 e questo ha provocato in lei un diverso tipo di mutazione che le permette di controllare le spore della pianta, apparentemente dotata di volont\u00e0 propria.\nQuando i due arrivano ad una sala ritrovano Amy, sconvolta, in una sala adiacente. Una volta raggiunta gli si presenta Kenny che tenta di ucciderli, ma Corey e Shannon lo sconfiggono facendolo cadere in un pozzo. Appurato che la diga non \u00e8 un posto sicuro il Prof. Richard suggerisce di recarsi su un'isola del lago di Fallcreek. Durante il viaggio, Stan confessa il suo amore a Shannon, che ricambia.\nCercando un rifugio Amy e Sven giungono in una casa apparentemente abbandonata ma vengono presi in imboscata da un uomo deforme armato di motosega, Sven tenta di trattenerlo per far fuggire Amy ma viene catturato. Quando il gruppo arriva nella cantina dell'abitazione \u00e8 gi\u00e0 troppo tardi: Sven, semi-cosciente e ferito, viene colpito mortalmente dall'uomo deforme; mentre Amy si avvicina al corpo di Sven, Stan e Shannon inseguono l'uomo attraverso un tunnel sotterraneo che li porta, con loro grande sorpresa, nelle rovine del liceo Leafmore dove trovano un albero mutante. Il grosso albero in realt\u00e0 \u00e8 quello che rimane di Leonard Friedman e l'uomo sfigurato \u00e8 suo figlio. Il composto a base di mortifilia che Friedman si era iniettato si era trasferito geneticamente a suo figlio, Jedidiah, rendendolo deforme. Stan e Corey uccidono Friedman tagliando i suoi rami mobili, quindi Corey uccide Jedidiah. I fiori che infestano le rovine appassiscono e il problema sembra essere risolto, Richard comunica via walkie-talkie che sono arrivati i soccorsi.\nRaggiunta l'uscita del cortile, Stan e Corey trovano James con Amy, incosciente e in avanzato stadio di gravidanza e due guardie che gli puntano addosso le armi. Stan e Corey scoprono che Amy \u00e8 stata violentata da Kenny nella diga, ingravidandola della sua progenie mutante che cresce abnormemente nel suo grembo, e che Richard sapeva sin dall'inizio cosa stesse accadendo e intende catturarli per il suo progetto scientifico. Il gruppo viene prelevato, tuttavia durante il tragitto il mezzo su cui si trovano si schianta in una galleria a causa di una nube di spore. Corey, rimasto sull'altra ambulanza, insegue Richard per salvare Amy mentre Shannon e Stan, rimasti separati, tentano di raggiungere Richard, che si sta dirigendo allo stadio di Fallcreek.\nLungo la strada la coppia si ritrova nella sede della confraternita \u0394\u0398\u0393, che si scopre essere parte di una potente e antica loggia massonica che conta tra i suoi membri perfino alcuni presidenti degli Stati Uniti. Leggendo alcuni documenti si scopre che i gemelli Friedman godevano del pieno supporto della loggia, che finanziava i loro esperimenti e gli forniva cavie umane.\nQuando Shannon e Stan raggiungono lo stadio, trovano Kenny che cerca di assorbire Corey, ma quest'ultimo si suicida sparandosi alla testa. Stan e Shannon combattono contro Kenny e lo uccidono. Morente, Kenny dice a Shannon che presto la loro famiglia si diffonder\u00e0 nel mondo e la prega di prendersi cura di suo figlio, ma Shannon dice che lui \u00e8 stato la sua unica famiglia e che non permetter\u00e0 alla sua progenie di vivere. Nel frattempo un elicottero pilotato da Richard decolla dallo stadio, ma durante il volo dal corpo di Amy fuoriescono delle spore che fanno esplodere il mezzo. Stan e Shannon si scambiano un bacio, imbracciano dei fucili e si dirigono verso le spore.\nPersonaggi principali.\nUno degli studenti di Fallcreek. Pratica molti sport estremi, fa abitualmente skate e ama alla follia la sua auto e Mei. Corey \u00e8 un abile traceur, e pu\u00f2 spostarsi con agilit\u00e0 su molte superfici.\nLa fidanzata di Corey. \u00c8 una ragazza cinese che insieme alla sorella Jun consegue i suoi studi a Fallcrek. \u00c8 un hacker formidabile, patita dei videogames.\nLa sorella gemella di Mei, che come lei ha la stessa passione per i videogames e l'informatica.\nUna ragazza affascinante, molto popolare nel campus come \"Sua eccellenza, Miss maglietta bagnata di Fallcreek\". Oltre che della sua avvenenza, Amy \u00e8 anche dotata di una grande abilit\u00e0 intuitiva.\nAtletico e spavaldo come sempre, Kenny ha ottenuto la borsa di studio a Fallcreek come capitano nella squadra di football. Si dimostrer\u00e0 quello pi\u00f9 danneggiato dalle spore a cui i ragazzi sono stati esposti nel primo capitolo, perdendo infine il controllo di s\u00e9 e diventando un mostro e boss finale del gioco. Nelle descrizioni dei personaggi Kenny viene presentato come il fratello minore di Shannon; tuttavia nel precedente capitolo la data di nascita di Kenny \u00e8 del 1984, mentre quella di Shannon \u00e8 1986.\nShannon \u00e8 cambiata molto drasticamente dagli eventi di Leafmore tanto nel look, quanto nella personalit\u00e0 (i suoi capelli biondi sono ora rossi, e il suo vestiario \u00e8 sullo stile dark). A differenza dei suoi amici, che tengono le spore della Mortifilia sotto controllo per via di farmaci, l'organismo di Shannon ha assorbito gli agenti patogeni di esse, rendendola di conseguenza, capace di assorbirle senza subire danni.\nDopo due anni di prigione scontati per ragioni sconosciute, Stan conduce una vita abbastanza tranquilla e lavora come garzone in una pizzeria. Si reca dai suoi amici a Fallcreek dopo che Kenny tenta di contattarlo via radio.\nUn ragazzo nato in Norvegia e cresciuto negli Stati Uniti. Ha una passione per la mitologia nordica e per l'hockey.\nUn docente di biologia di Fallcreek con molte risorse, dalla personalit\u00e0 schiva e calcolatrice.\nIl figlio di Leonard Friedman ed Elizabeth Wickson. \u00c8 un ritardato dalla corporatura deforme e imponente, che vive in una casa situata in prossimit\u00e0 del liceo Leafmore.\nI personaggi Josh Carter e Ashley Thompson, che nella storia di questo capitolo non ci sono, appaiono in un filmato extra da sbloccare. Pare che i due stessero lavorando su un reportage su Leafmore e che siano stati uccisi da Jedidiah Friedman mentre facevano delle riprese nell'istituto."}
{"id": "1360200", "revid": "2034231", "url": "https://it.wikipedia.org/wiki?curid=1360200", "title": "John Caldwell Calhoun", "text": ""}
{"id": "1360201", "revid": "1516566", "url": "https://it.wikipedia.org/wiki?curid=1360201", "title": "Guldbagge", "text": "Il premio Guldbagge (Premio dello scarabeo d'oro in svedese) \u00e8 il premio cinematografico ufficiale, e il pi\u00f9 importante rilasciato in Svezia, che viene consegnato fin dal 1964 dall'\"Istituto cinematografico svedese\" (pi\u00f9 conosciuto con il nome inglese di \"Swedish Film Institute\").\nEtimologia.\n\"Guldbagge\" \u00e8 il nome svedese del coleottero cetonia dorata, ed \u00e8 inoltre un gioco di parole con la parola svedese \"skalbagge\", che significa \"corazza dello scarabeo\" (in svedese \"skal\" \u00e8 \"corazza\" mentre \"bagge\" \u00e8 \"scarabeo\") che \u00e8 stata usata e cambiata poi con il nome \"Guldbagge\" (dallo svedese \"guld\", \"oro\"). La parola pu\u00f2 correttamente essere tradotta in italiano come \"lo scarabeo d'oro\".\nCategorie.\nIl premio viene assegnato ai migliori elementi delle seguenti categorie:\nDescrizione.\nIl premio \u00e8 una statuetta raffigurante uno scarabeo, creato sia in versione maschile che in versione femminile. La statuetta maschio ha un piccolo pene sotto la pancia mentre la statuetta femmina non ha il pene e non ha altri organi sessuali in vista.\nL'iscrizione del nome del vincitore e la categoria in questione \u00e8 incisa sotto la pancia dello scarabeo. Ogni statuetta \u00e8 creata individualmente dall'artista Kar-Axel Pehrson, il disegnatore e creatore ufficiale.\nCritiche.\nNel 2005 il premio ha ricevuto molte critiche: infatti soltanto 3 dei 33 film in premiati nel 2004 hanno ricevuto la nomination per le 7 maggiori categorie premiate (cio\u00e8 \"Miglior film\", \"Miglior direzione\", \"Miglior fotografia\", \"Migliore attrice protagonista\", \"Migliore attore protagonista\", \"Migliore attrice co-protagonista\", \"Migliore attore co-protagonista\"). Di fatto gli altri 30 film sono stati molto penalizzati: quasi subito ci sono stati segnali di scorrettezze da parte della giuria e dopo mesi la giuria ha effettivamente ammesso che i giudici della stessa non hanno visionato tutti e 33 i film, scatenando un polverone di critiche molto furiose."}
{"id": "1360203", "revid": "106356", "url": "https://it.wikipedia.org/wiki?curid=1360203", "title": "George Mifflin Dallas", "text": ""}
{"id": "1360204", "revid": "106356", "url": "https://it.wikipedia.org/wiki?curid=1360204", "title": "William Rufus de Vane King", "text": ""}
{"id": "1360205", "revid": "124123", "url": "https://it.wikipedia.org/wiki?curid=1360205", "title": "Morti nel 1004", "text": ""}
{"id": "1360206", "revid": "481666", "url": "https://it.wikipedia.org/wiki?curid=1360206", "title": "Art Acord", "text": "Biografia.\nCampione di rodeo, Croce di guerra al valore durante la prima guerra mondiale, lavor\u00f2 per la Universal Pictures finch\u00e9 i suoi problemi con l'alcool non ne affossarono la popolarit\u00e0 costringendolo a trasferirsi in Messico, dove venne trovato morto ufficialmente suicida. Tuttavia gli amici di Acord sostennero l'ipotesi dell'assassinio politico da parte delle autorit\u00e0 messicane.\nPrese parte ad oltre cento film.\nPremi e riconoscimenti.\nPer il suo contributo all'industria cinematografica, gli \u00e8 stata dedicata una stella nella \"Hollywood Walk of Fame\" di Los Angeles al 1709 di Vine Street."}
{"id": "1360207", "revid": "178920", "url": "https://it.wikipedia.org/wiki?curid=1360207", "title": "Sardine", "text": ""}
{"id": "1360209", "revid": "307923", "url": "https://it.wikipedia.org/wiki?curid=1360209", "title": "Intussuscezione", "text": ""}
{"id": "1360212", "revid": "767487", "url": "https://it.wikipedia.org/wiki?curid=1360212", "title": "The Sound of Animals Fighting", "text": "I The Sound of Animals Fighting sono un gruppo experimental/progressive rock formato nel 2004. I membri della band provengono da varie band della scena californiana (pi\u00f9 precisamente Rx Bandits, Chiodos, Finch, Days Away, Circa Survive e The Autumns). Il membro fondatore e leader della band \u00e8 il cantante Rich Balling .\nRegistrazione.\nLa band usa un particolare metodo per registrare i propri albums. Sul debut album \"Tiger and the Duke\" ogni membro ha infatti registrato le proprie parti individualmente per poi mandarle a Rich Balling. Egli \u00e8 stato quindi l'unico membro ad aver potuto sentire l'album nella sua interezza durante il processo di registrazione. Lo stesso processo venne usato per il secondo album della band, \"Lover, the Lord Has Left Us...\".\nConcerti.\nLa band si \u00e8 esibita dal vivo solamente in quattro occasioni, dal 24 agosto al 27 agosto 2006, nella California del sud e a Las Vegas. L'ultimo di questi show \u00e8 stato registrato e pubblicato sul live album \"We Must Become the Change We Want to See\". Le band di supporto per i concerti sono state due: Cinematic Sunrise e Technology. Rich Balling ha annunciato con un comunicato ufficiale che questi quattro concerti resteranno gli unici mai eseguiti dalla band."}
{"id": "1360220", "revid": "105452390", "url": "https://it.wikipedia.org/wiki?curid=1360220", "title": "The Sweet Inspirations", "text": "The Sweet Inspirations \u00e8 stato gruppo musicale vocale statunitense tutto al femminile in attivit\u00e0 negli anni sessanta.\nIl gruppo era formato da Emily \"Cissy\" Houston (madre di Whitney), Dee Dee Warwick, Dionne Warwick e Doris Left, queste ultime due poi sostituite da Sylvia Shemwell e Myrna Smith. In seguito entrer\u00e0 nel gruppo anche Estelle Brown.\nEntreranno in classifica con \"Why\" e \"Let it be me\" (1967), altri successi \"Unchianed melody\", \"Think\" e \"Chain of fools\".\nIn Italia parteciperanno al Festival di Sanremo 1969 con \"Baci baci baci\" cantata in abbinamento con Wilma Goich.\nDal 1969 al 1977 saranno il gruppo vocale di Elvis Presley, accompagnandolo anche nelle sue numerose tourn\u00e9e per circa mille esibizioni, prima insieme a Millie Kirkham e gli Imperials Quartet, in seguito con Kathy Westmoreland e J. D. Sumner and the Stamps.\nDa qualche anno sono impegnate insieme alla TCB Band a portare avanti la musica di Elvis in giro per il mondo. Anche in Italia hanno presenziato a vari show organizzati in onore di Elvis Presley e cantato a fianco di alcuni interpreti locali. Tra i pi\u00f9 influenti l'indimenticabile Stefano Bardelli e il cantante italocanadese Joe Ontario."}
{"id": "1360221", "revid": "1442080", "url": "https://it.wikipedia.org/wiki?curid=1360221", "title": "CONCACAF Champions' Cup 2008", "text": "La CONCACAF Champions' Cup 2008 \u00e8 stata la quarantasettesima edizione della massima competizione calcistica centro-nord americana.\nLa vincitrice di questa manifestazione \u00e8 stato il Pachuca che ha superato il Deportivo Saprissa per il risultato di 3-2 (tra andata e ritorno).\nQuarti di finale.\nPartite di andata: 11-13 marzo 2008. Ritorno: 18-20 marzo 2008.\nSemifinali.\nPartite di andata: 1-3 aprile 2008. Ritorno: 8-10 aprile 2008.\nFinale a/r.\nGara di andata: 23 aprile 2008. Gara di ritorno 30 aprile 2008."}
{"id": "1360223", "revid": "767487", "url": "https://it.wikipedia.org/wiki?curid=1360223", "title": "Jos\u00e9 Agust\u00edn Goytisolo", "text": "Fu uno degli autori pi\u00f9 importanti della generazione degli anni 50, pi\u00f9 precisamente nella scuola poetica di Barcellona, detta anche \"Gruppo catalano\".\nSuo modello fu Juan Ram\u00f3n Jim\u00e9nez, insieme ad alcuni poeti della generazione del '27 fa costante ricorso all'ironia. Nel 1956 vinse il premio Bosc\u00e1n con \"Salmos al viento\", uno dei suoi libri pi\u00f9 significativi. In \"Eleg\u00edas a Julia Gay\" (1993), riun\u00ec tutti i poemi del tema materno. Nel 1984 fa conoscere i suoi racconti: \"La Bruja hermosa\", \"El pirata honrado\" e \"El lobito bueno\".\nFu anche traduttore, in particolare dell'opera poetica di Cesare Pavese, Salvatore Quasimodo e Pier Paolo Pasolini.\nAnche i fratelli pi\u00f9 giovani Juan e Luis sono scrittori.\nOpere.\nRaccolte poetiche:"}
{"id": "1360224", "revid": "10652", "url": "https://it.wikipedia.org/wiki?curid=1360224", "title": "Christiansenia mycetophila", "text": ""}
{"id": "1360226", "revid": "767487", "url": "https://it.wikipedia.org/wiki?curid=1360226", "title": "Roy Acuff", "text": "Conosciuto con il nome di \"King of Country Music\", \u00e8 considerato uno dei pi\u00f9 importanti interpreti di musica country, avendo trasportato il country dalla sua vecchia forma folkloristica delle origini a una nuova forma pi\u00f9 popolare, influenzando molti importanti artisti di tale genere venuti dopo di lui.\nBiografia.\nColpito da ipertermia nel 1929 e da un attacco nervoso nel 1930, dovette riporre il suo sogno di giocare con i New York Yankees, e si dedic\u00f2 alla musica country, debuttando come solista nel 1936. \nNel 1944 e nel 1948 si candid\u00f2 senza successo come governatore del Tennessee per il Partito Repubblicano.\nFu iniziato in Massoneria l'11 ottobre 1943 nella \"East Nashville Lodge\" No. 560 di Nashville, pass\u00f2 compagno il 10 gennaio 1944 e divenne maestro il 21 febbraio 1944. Nel 1944 entr\u00f2 nel Rito scozzese antico ed accettato e divenne membro del Capitolo \"G. Corbitt\" No. 147 di Nashville."}
{"id": "1360227", "revid": "767487", "url": "https://it.wikipedia.org/wiki?curid=1360227", "title": "Volksraad", "text": "Il Volksaad (Consiglio del Popolo) fu il Parlamento dell'ex Repubblica del Transvaal (ZAR), esistente dal 1857 al 1902 in parte del territorio dell'odierna Repubblica Sudafricana. Esso era in origine un organo unicamerale di 24 membri. Tale struttura cess\u00f2 di esistere dopo la vittoria Britannica nella Seconda guerra boera e la conseguente formazione dell'Unione Sudafricana.\nStoria.\nIl Volksraad della Repubblica Sudafricana del Transvaal fu poi diviso in due Camere nel 1890 allo scopo di riservare ai Boeri il controllo sugli affari di stato, sebbene ancora molti stranieri (gli \"uitlanders\" soprattutto inglesi) avevano voci in capitolo nelle faccende locali, in particolar modo coloro che gravitavano intorno alla fiorente industria mineraria locale. Questa divisione fu approntata proprio per eludere le proteste Britanniche a tale riguardo.\nDopo la divisione questa assemblea legislativa risult\u00f2 composta da un \"Second Volksraad\" eletto da tutti i maschi bianchi che avessero compiuto i 16 anni, e di un \"First Volksraad\" (che aveva autorit\u00e0 soprattutto per quanto riguarda l'indirizzo politico generale dello Stato) eletto con un suffragio ancora pi\u00f9 limitato, cio\u00e8 da tutti i maschi bianchi che avessero compiuto 30 anni, che avessero una propriet\u00e0 consolidata e una lunga storia di insediamento e colonizzazione nel paese."}
{"id": "1360234", "revid": "767487", "url": "https://it.wikipedia.org/wiki?curid=1360234", "title": "Y\u014dko Kishi", "text": "Dopo un'esperienza nel mondo della lirica, cantando romanze ed operette, nel 1961 debutta nel mondo della musica leggera, interpretando nella sua lingua dei noti brani europei.\nNel 1964 vince il Japan Record Award nella categoria \"Miglior cantante\" con \"Yoake no uta\".\nNel 1966 \u00e8 nominata miglior cantante giapponese.\nIn Italia partecipa al Festival di Sanremo 1968 con \"Stanotte sentirai una canzone\", in abbinamento con Annarita Spinaci.\nNel 1975 vince il Festival di Tokyo.\nTra i brani da lei interpretati, \"Kolgokoro\"."}
{"id": "1360240", "revid": "547992", "url": "https://it.wikipedia.org/wiki?curid=1360240", "title": "Numida meleagris", "text": "La faraona mitrata, pi\u00f9 nota popolarmente come gallina faraona, anche faraona comune, gallina di Numidia o gallina di Faraone\"' (Numida meleagris []), \u00e8 un uccello galliforme della famiglia dei Numididi, diffuso allo stato selvatico soprattutto nell'Africa settentrionale. \u00c8 l'unica specie del genere Numida. Per la prelibatezza delle sue carni, \u00e8 stato importato in Europa, Medio Oriente e nelle Americhe, dove \u00e8 stato introdotto sia come animale da allevamento, sia, in misura minore, come selvaggina.\nDescrizione.\n\u00c8 un uccello di taglia medio-grande, la cui lunghezza si aggira sui 55\u201360\u00a0cm; per il portamento e le abitudini ricorda la pi\u00f9 nota gallina comune, pur distinguendosene per diversi caratteri. Il piumaggio della forma selvatica e di molte variet\u00e0 domestiche, molto caratteristico, si compone di un fondo nero o grigio ardesia scuro uniformemente punteggiato di bianco, con sfumature lilla sul petto, che \u00e8 privo di macchie; il colore \u00e8 inoltre brunastro sulle penne remiganti, con il vessillo esterno striato di bianco.Non mancano tuttavia variet\u00e0 grigio chiaro (dette \"azzurre\"), rosato-violacee uniformi (\"lilla\"), beige isabelline (\"camosciate\") e altre combinazioni. Nonostante l'alta variabilit\u00e0 cromatica, l'aspetto di base di tutte le variet\u00e0 domestiche \u00e8 comunque molto meno distante dalla forma originaria di quanto non accada con molte razze di gallina comune. Caratteristica specifica della faraona mitrata, da cui deriva il suo nome, \u00e8 la presenza, sul vertice, di un grande e solido casco corneo che ricorda, per la forma, una mitra episcopale; tipiche sono anche le caruncole presso gli angoli del becco e la cute del capo quasi nuda, di colore azzurrino e coperta solo da rade piume filiformi. Le iridi sono marrone scuro, il becco rosso con punta gialla, le zampe, infine, mostrano un colore grigio lavagna sporco.\nDistribuzione e habitat.\nIn origine l'area di diffusione dei Numididi era limitata all'Africa (compreso il Madagascar), ma questi uccelli furono introdotti in Europa come gallinacei domestici gi\u00e0 nell'antichit\u00e0 e in tempi pi\u00f9 recenti anche nelle Americhe. Nel Nuovo Mondo si sono acclimatati talmente bene che si possono incontrare spesso allo stato brado. Popolano in particolare l'Africa subsahariana e il Marocco.\nLe singole specie si adattano a quasi tutti gli ambienti, sia in Africa sia nei paesi in cui sono ospiti, e si incontrano sia nelle foreste sia nelle praterie, sia nelle steppe, nelle boscaglie come nelle zone semidesertiche.\nBiologia.\nCompaiono in unit\u00e0 familiari e in cospicue bande; sono dunque molto gregari, e vivono in monogamia. I nidi consistono in conche scavate nel terreno e imbottite con scarsa cura. La covata comprende da 5 a 8 uova dal guscio duro e lucido; sono di colore bianco-giallino sporco, e la femmina le incuba per 25 giorni, mentre il maschio fa fedelmente la guardia. Per dormire si appollaiano. I Numididi addomesticati hanno bisogno di un ampio pollaio e di molta libert\u00e0; si azzuffano spesso con gli altri polli e si dimostrano aggressivi.\nAllevamento.\nLe faraone addomesticate hanno abitudini alimentari praticamente identiche al pollo. Per ottenere una migliore qualit\u00e0 delle carni, tuttavia, \u00e8 preferibile che siano libere di pascolare in ampi spazi erbosi. \nPur essendo prevalentemente monogame, nell'allevamento familiare \u00e8 frequente trovare gruppi di 5-6 femmine governate da un solo maschio, il che rende la conduzione dell'allevamento ancora pi\u00f9 simile al pollaio di galline; tuttavia una grande differenza si riscontra nella deposizione delle uova: contrariamente alle galline, infatti, le femmine di faraona non sono solite deporre in un nido comune costruito ad arte, ma scelgono siti di nidificazione solitari sul terreno, comportamento simile alle femmine di fagiano. Questa differenza comportamentale rende pi\u00f9 difficile la raccolta delle uova per scopo alimentare o per l'incubazione.\nLe razze pi\u00f9 comuni per l'allevamento da carne di questo volatile sono la grigia e la paonata o violetta. In entrambe queste razze, il maschio \u00e8 mediamente pi\u00f9 piccolo e leggero della femmina (la differenza \u00e8 circa mezzo chilogrammo). \nLe uova di faraona sono piccole se confrontate a quelle di gallina, tuttavia contengono una quantit\u00e0 tripla di vitamina A.\nIbridi.\nLa gallina faraona pu\u00f2 dar luogo a ibridi con il pavone (\"Numida meleagris \u00d7 Pavo cristatus\").\nCucina.\nLa gallina faraona pu\u00f2 essere cotta al forno con le patate e insaporita con spezie e aromi, come alloro, salvia, aglio, scalogno, menta, pepe, coriandolo o altri miscugli comprendenti ginepro, timo e rosmarino o aromi esotici come curry, zenzero e pimento.\nIn Toscana \u00e8 solito cucinare la faraona in casseruola con conserva di pomodoro e olive nere. Un\u2019altra variante della cucina toscana \u00e8 la faraona al forno con l\u2019aggiunta di finocchio selvatico, di nepetella e un pizzico di rosmarino selvatico."}
{"id": "1360241", "revid": "3689", "url": "https://it.wikipedia.org/wiki?curid=1360241", "title": "Badia di Cluny", "text": ""}
{"id": "1360242", "revid": "11260426", "url": "https://it.wikipedia.org/wiki?curid=1360242", "title": "Onomatopee", "text": ""}
{"id": "1360250", "revid": "21880", "url": "https://it.wikipedia.org/wiki?curid=1360250", "title": "Syzygospora mycetophila", "text": "Syzygospora mycetophila (Peck) Ginns, 1986 \u00e8 un fungo parassita di un altro fungo, \"Gymnopus dryophilus\"."}
{"id": "1360251", "revid": "300067", "url": "https://it.wikipedia.org/wiki?curid=1360251", "title": "Campionato europeo femminile di pallacanestro 2009", "text": "Il 32\u00ba Campionato Europeo Femminile di Pallacanestro FIBA (noto anche come FIBA EuroBasket Women 2009) si sono svolti in Lettonia dal 7 al 20 giugno 2009.\nI Campionati europei femminili di pallacanestro sono una manifestazione biennale tra le squadre nazionali organizzato dalla FIBA Europe.\nLuogo.\nLe citt\u00e0 dove si \u00e8 svolta la manifestazione erano:\nQualificazioni Mondiali.\nLa squadra campione d'Europa, e le squadre classificate dalla seconda alla quinta posizione, parteciperanno ai campionati mondiali di basket femminile che si svolgeranno a settembre del 2010 in Repubblica Ceca.\nSquadre partecipanti.\nGi\u00e0 qualificate:\nI Gironi.\nI sorteggi per la formazione dei gironi dei campionati europei, si sono tenuti a Riga il 15 ottobre 2008. I gironi sono come seguono:\nGironi di qualificazione.\nLe prime tre dei quattro gruppi passano ai due gironi di accesso ai quarti di finale, le ultime classificate vengono eliminate. Con la vittoria una squadra conquista 2 punti, mentre con la sconfitta 1 punto. Le squadre classificatesi dai gironi A e B formeranno il gruppo E, mentre quelle dai gruppi C e D il gruppo F.\nGironi di accesso ai quarti di finale.\nLe prime quattro dei due gruppi passano ai quarti di finale, le ultime due di ogni girone vengono eliminate. Le squadre si portano dietro i punti totalizzati nella prima fase a gironi, ma solo i punti conquistati contro le squadre dello stesso girone che sono passate al secondo turno, e si scontrano solo contro le squadre provenienti dall'altro girone.\nFase Finale a eliminazione diretta (Riga).\nSemifinali.\n5\u00ba-8\u00ba posto\n1\u00ba-4\u00ba posto\nFinali.\n7\u00ba-8\u00ba posto\n5\u00ba-6\u00ba posto\n3\u00ba-4\u00ba posto\n1\u00ba-2\u00ba posto\nStatistiche.\n\"Dati aggiornati al 20 giugno 2009, fine della manifestazione.\""}
{"id": "1360254", "revid": "767487", "url": "https://it.wikipedia.org/wiki?curid=1360254", "title": "Tiger and the Duke", "text": "Tiger and the Duke \u00e8 il primo album registrato in studio dei The Sound of Animals Fighting, pubblicato dalla Stars and Satellites Records nel 2005 e ristampato (con nuovo artwork) su Equal Vision Records nel 2007. Il disco \u00e8 un concept album la cui storia \u00e8 basata su un personaggio chiamato Duke e dal \"Capitano\" del titolo dell'album. I due stanno trasportando via mare un gruppo di animali selvaggi, che iniziano a combattere sottocoperta. I figli del capitano si ammutineranno, causando il suicidio del padre (che si getter\u00e0 dalla nave).\nLa prima edizione dell'album \u00e8 fuori stampa dal 12 ottobre 2006. La ristampa, pubblicata il 26 giugno 2007, contiene tutte le tracce originali remixate (tranne \"Postlude\") pi\u00f9 8 tracce da \"Lover, the Lord Has Left Us...\" remixate da Technology, Portugal. The Man, Evol Intent e The Optimist."}
{"id": "1360256", "revid": "2161050", "url": "https://it.wikipedia.org/wiki?curid=1360256", "title": "Pace (disambigua)", "text": ""}
{"id": "1360257", "revid": "188116", "url": "https://it.wikipedia.org/wiki?curid=1360257", "title": "Generazione degli anni 50", "text": ""}
{"id": "1360261", "revid": "124880719", "url": "https://it.wikipedia.org/wiki?curid=1360261", "title": "Lamborghini 350/400 GT", "text": "La Lamborghini 350/400 GT \u00e8 la prima autovettura prodotta dalla casa automobilistica italiana Lamborghini. \u00c8 stata costruita tra il 1964 ed il 1968 in 416 esemplari.\nLa 350 GT.\nContesto.\nAll'inizio degli anni sessanta, Ferruccio Lamborghini, titolare dell'omonima fabbrica di macchinari agricoli, aveva sottoposto a Enzo Ferrari alcune critiche sul cambio e sul differenziale della sua Ferrari 250 GT, alle quali il \"patron\" della casa di Maranello aveva seccamente risposto: \"Che vuol saperne di macchine lei che guida trattori\". Per reazione a questa risposta, Ferruccio decise d'affiancare alla produzione di trattori quella di automobili gran turismo, in grado di far concorrenza alle Ferrari. Dato che l'obiettivo di Lamborghini era quello di costruire un'automobile perfetta anche se non particolarmente rivoluzionaria, si circond\u00f2 di tecnici d'alto valore, come Giotto Bizzarrini, ex dipendente Ferrari.\nCaratteristiche tecniche.\nProprio Bizzarrini progett\u00f2 un nuovo motore V12 con 2 alberi a camme in testa per bancata di 3,5 litri da 360 CV ed un nuovo telaio tubolare con sospensioni a 4 ruote indipendenti.\nDopo la presentazione del prototipo 350 GTV, disegnato da Franco Scaglione nel 1963, e l'abbandono di Bizzarrini che lasci\u00f2 la Lamborghini per fondare un proprio marchio con il suo nome, la pur giovane casa di Sant'Agata Bolognese venne rifondata, con l'ingaggio di Gianpaolo Stanzani come motorista e Gian Paolo Dallara come telaista.\nLa 350 GTV venne resa meno estrema dalla carrozzeria Touring a cui venne affidato lo sviluppo, ridisegnando il frontale che aveva suscitato parecchie critiche, parzialmente la coda e gli interni. I fari a scomparsa e le vistose cromature furono rimosse. L'originale impostazione del padiglione data da Franco Scaglione, tuttavia, non venne stravolta. Anche il motore, sempre V12 da 3464 cm\u00b3, venne depotenziato a 270\u00a0CV, attraverso l'adozione di alberi a camme dal profilo meno \"spinto\", della lubrificazione tradizionale anzich\u00e9 a carter secco e di 6 carburatori Weber pi\u00f9 grandi da 40\u00a0mm anzich\u00e9 36.\nIl quadro tecnico era completato dai quattro freni a disco Girling, dal cambio ZF manuale a 5 rapporti e dal differenziale Salisbury. Gli interni erano in pelle con volante in legno e dall'impostazione votata al comfort.\nDell'assemblaggio della nuova coup\u00e9 si occup\u00f2 la Touring di Milano, adottando la celebre struttura \"Superleggera\", ma il telaio, il cui passo era aumentato di 10\u00a0cm rispetto alla GTV, fu realizzato a Modena da Neri e Bonacini.\nL'auto venne esposta in anteprima al Salone dell'automobile di Ginevra nel marzo 1964, ma non era marciante. Desideroso di lasciarsi alle spalle le critiche alla GTV, infatti, Ferruccio Lamborghini si affrett\u00f2 a presentare la nuova coup\u00e9 anche se priva di motore. Su questa maquette era presente la dicitura, poi rimossa negli esemplari di serie, \"2+1\" poich\u00e9 aveva un terzo posto di fortuna dietro i due principali. Per vedere la vettura completa si dovette aspettare il salone dell'automobile di Torino nell'autunno successivo. Ne sono stati costruiti 135 esemplari.\nLa 400 GT.\nNel 1966 la 350 GT cedette il posto alla sua evoluzione, la 400 GT. \nPer ridestare interesse nel modello, la casa del toro decise d'intervenire, in verit\u00e0 in maniera assai leggera, sulla 350 GT. Le principali novit\u00e0 estetiche erano date dagli inediti doppi fari anteriori circolari al posto di quelli ovoidali, dall'eliminazione dei rostri ai paraurti e dalla mascherina rivista.\nDal punto di vista tecnico la maggior differenza rispetto alla serie precedente, che, tra l'altro giustificava il cambio di nome in \"400 GT\", era data dall'incremento di cilindrata del V12 a 3929\u00a0cm\u00b3. La potenza aumentata a 320\u00a0CV era ottenuta ad un regime inferiore di 500 giri/min. Degne di nota anche l'adozione di sincronizzatori Porsche per il cambio e le novit\u00e0 agli interni (plancia, pannelli porta, sedili).\nLa 400 GT era offerta sia in versione 2 posti che 2+2. Il pubblico prefer\u00ec di gran lunga la seconda: 250 esemplari prodotti fino al 1968 contro 23. Nel 1968 venne sostituita dalla Lamborghini Islero.\nPrototipi e modelli speciali.\nOltre alla 350 GTV, l'autotelaio della GT fu utilizzato per la costruzione di diverse versioni esclusive, pratica molto comune negli anni sessanta.\n3500 GTZ.\nSu ordinazione del concessionario milanese della Lamborghini, la carrozzeria Zagato realizz\u00f2 nel 1965 una coup\u00e9 sportiva dalle linee fortemente ispirate alle competizioni, la \"3500 GTZ\" (dove la \"Z\" era appunto l'iniziale del carrozziere lombardo). Fu la prima Lamborghini ad essere equipaggiata con il motore da 3929\u00a0cm\u00b3. Di quest'auto furono realizzati 2 esemplari, entrambi venduti, ma non ebbe un seguito produttivo.\n350 GT Spider (o GTS).\nSulla base della 3,5 litri la Touring realizz\u00f2 la prima convertibile della storia Lamborghini. Costruita in due esemplari rispettivamente di colore nero e oro (telai 0325 e 0328), la spider era assolutamente identica al modello di derivazione fino alla linea di cintura, tanto che una terza auto fu ricavata nel 1982 da una coup\u00e9 (telaio 0160) semplicemente rimuovendo il tetto. Il modello color oro fu esposto al salone dell'automobile di Torino nel 1965, riscuotendo buone impressioni da parte del pubblico. Ma l'avversione di Ferruccio Lamborghini per le cabriolet ne impedirono, come accadde in seguito anche per la Lamborghini Miura roadster, la messa in produzione; infatti la prima convertibile commercializzata dalla casa sar\u00e0 la Lamborghini Silhouette nel 1976, quando il fondatore aveva gi\u00e0 da tempo lasciato il controllo dell'azienda.\n400 GT Monza (o Monza 400).\nNel 1966 invece un cliente americano si fece costruire dalla carrozzeria Neri e Bonacini di Modena una 400 GT speciale, denominata Monza, appositamente per partecipare alla 24 ore di Le Mans. Dopo 25 anni di vicissitudini, durante i quali l'auto parve essere andata perduta, la Monza fu ritrovata e restaurata. Assieme alla Miura oggi \u00e8 una delle Lamborghini pi\u00f9 quotate.\n400 GT Flying Star II.\nBasandosi sulla 400 GT, la carrozzeria milanese Touring realizz\u00f2 una propria one-off. Progettata da Felice Bianchi Anderloni, si presentava come una shooting brake biposto dalle linee molto marcate. I gruppi ottici originali vennero mantenuti, ma furono posti sotto delle coperture supplementari in vetro. Il telaio era in acciaio tubolare, mentre le sospensioni erano realizzate con schema a quadrilatero su tutti gli angoli. Il propulsore era un V12 da quattro litri in alluminio dotato di sei carburatori verticali Weber. Gestito da un cambio a cinque rapporti, eroga la potenza di 320 CV. Venne lanciata presso il salone automobilistico di Torino del 1966, ma non ebbe molto successo.\nDopo la chiusura della Touring, avvenuta il 31 dicembre dello stesso anno, la vettura venne acquistata dallo sceneggiatore francese Jacques Quoirez, fratello della scrittrice Fran\u00e7oise Sagan. Il secondo proprietario incaric\u00f2 l'importatore francese Lamborghini di rinnovare gli interni, ma non si ripresent\u00f2 per il ritiro, abbandonando la vettura nell'officina."}
{"id": "1360262", "revid": "51668", "url": "https://it.wikipedia.org/wiki?curid=1360262", "title": "Tifo da stadio", "text": ""}
{"id": "1360264", "revid": "767487", "url": "https://it.wikipedia.org/wiki?curid=1360264", "title": "Le fanciulle delle follie", "text": "Le fanciulle delle follie (\"Ziegfeld Girl\") \u00e8 un film del 1941 diretto da Robert Z. Leonard e da Busby Berkeley che cur\u00f2 la regia dei numeri musicali.\nAttraverso la storia di tre giovani donne, viene raccontata la vita dietro le quinte della rivista pi\u00f9 famosa di Broadway.\nIl film \u00e8 una sorta di remake di \"Sally, Irene and Mary\", un film del 1925 di Edmund Goulding, interpretato da Constance Bennett (Sally), Joan Crawford (Irene), Sally O'Neil (Mary).\nTrama.\nFlorenz Ziegfeld mette in scena come ogni anno la sua famosa rivista, le Ziegfeld Follies e, come ogni anno, \u00e8 alla ricerca di nuovi talenti. Tra le altre, vengono assunte tre giovani ragazze: una splendida bellezza europea, una piccante bellezza americana senza esperienza artistica e una ragazzina indiavolata che proviene dalla dura scuola del vaudeville, figlia d'arte. Le tre ragazze si troveranno a dover fare i conti con il mondo di Broadway, scoprendo che non \u00e8 tutto oro quel che luccica.\nLa bella bruna finir\u00e0 per rinunciare al mondo della rivista per amore del marito, un virtuoso del violino. La bionda americana rimarr\u00e0 stritolata dal miraggio del lusso di Park Avenue: sulla china dell'alcolismo, verr\u00e0 lasciata anche dal suo ragazzo. L'unica che far\u00e0 carriera, sar\u00e0 la ragazzina che dimostrer\u00e0 che anche per scendere le scale di Ziegfeld bisogna aver talento e non \u00e8 necessario essere bellissime.\nProduzione.\nProdotto dalle societ\u00e0 Loew's e Metro-Goldwyn-Mayer (MGM).\nDistribuzione.\nIl film fu distribuito nel 1941 dalla Metro-Goldwyn-Mayer (MGM).\nData di uscita.\nIl film venne distribuito in varie nazioni, fra cui:\nAccoglienza.\nCritica.\nIl film \u00e8 nato dall'idea di proporre attraverso la storia della carriera di tre ragazze, con ritmo serrato il mondo della rivista di Florenz Ziegfeld, ma con modesti risultati, e nulla dei tanti pregi come la coreografia o la bravura degli interpreti riesce a salvare la pellicola.\nEdizione italiana.\nDoppiaggio.\nIl film fu doppiato nel 1944, per la prima uscita sugli schermi italiani, negli Stati Uniti, da attori italoamericani e italiani che si erano trasferiti negli Stati Uniti in quel periodo, tra cui Augusto Galli e sua moglie Rosina Galli."}
{"id": "1360265", "revid": "741067", "url": "https://it.wikipedia.org/wiki?curid=1360265", "title": "Giorgio Capecchi", "text": "Biografia.\nFiglio del fotografo Eugenio e fratello maggiore del baritono Renato, inizi\u00f2 giovanissimo la carriera artistica con la compagnia teatrale di Lyda Borelli, debuttando nel ruolo di Armando ne \"La signora delle camelie\" di Dumas. Durante una pausa dell'attivit\u00e0 teatrale di giro, si ferm\u00f2 per un anno nella sua citt\u00e0 a causa della morte del padre e fond\u00f2 la \"Filodrammatica Labronica\", che diresse per alcuni anni con notevole successo nella cornice splendida del Teatro San Marco, proponendo opere come \"Il mercante di Venezia\", \"Assassinio nella cattedrale\" e \"Resurrezione\".\nNell'autunno del 1934, chiamato da Giovacchino Forzano, approd\u00f2 al cinema, girando all'interno degli Stabilimenti Tirrenia il film \"Maestro Landi\", con Odoardo Spadaro, uscito nelle sale all'inizio del 1935. Forzano lo volle anche in \"Campo di maggio\" e \"Tredici uomini e un cannone\", realizzati negli stessi stabilimenti denominati Pisorno, essendo ubicati tra Pisa e Livorno. Sposatosi con Elba Gragnani, alla fine del 1937 si trasfer\u00ec a Roma, dove continu\u00f2 l'attivit\u00e0 cinematografica, collaborando, tra gli altri, con Mario Bonnard in \"Jeanne Dor\u00e9\" e \"Il ponte dei sospiri\", girati negli stabilimenti Scalera Film, affrontando per\u00f2 solo ruoli da caratterista, nonostante il notevole temperamento che gli avrebbe potuto consentire anche parti pi\u00f9 importanti.\nDotato di vocalit\u00e0 calda e ben impostata, dopo aver recitato alla radio con \"Il signore delle ore 13\", Capecchi fu invitato da Mario Almirante, direttore di doppiaggio alla Scalera, nelle sale di sincronizzazione, e cos\u00ec inizi\u00f2 a doppiare Tom Tyler in \"Ombre rosse\", Samuel S. Hinds ne \"L'eterna illusione\" e Melville Cooper in \"Rebecca - La prima moglie\". In seguito prest\u00f2 la sua voce dai toni profondi a grandi attori internazionali, sia caratteristi, come Louis Calhern, Eduardo Ciannelli, Karl Malden e George O'Brien, che primi attori, come Charles Laughton, Jack Palance, Broderick Crawford, Edward G. Robinson, Orson Welles e Spencer Tracy. Socio fondatore della CDC, divenne una delle punte di forza del settore, tornando solo sporadicamente davanti alla macchina da presa. Tra il 1952 e il 1954 gir\u00f2, con Raffaello Matarazzo, \"Chi \u00e8 senza peccato...\", \"Torna!\", \"Vortice\", \"La nave delle donne maledette\" e \"La schiava del peccato\".\nVoce ricorrente nei film di fantascienza, venne spesso utilizzato anche per doppiare i personaggi dei cartoni animati, come Re Uberto ne \"La bella addormentata nel bosco\" e Sir Ettore ne \"La spada nella roccia\". La sua ultima interpretazione al cinema fu nel film \"La notte pazza del conigliaccio\", diretto nel 1967 dal nipote, Alfredo Angeli, che Capecchi fece venire da Livorno, dopo il conseguimento della laurea in giurisprudenza, per fargli intraprendere la carriera di sceneggiatore e regista."}
{"id": "1360270", "revid": "339392", "url": "https://it.wikipedia.org/wiki?curid=1360270", "title": "Pianura bresciana orientale", "text": ""}
{"id": "1360273", "revid": "22414", "url": "https://it.wikipedia.org/wiki?curid=1360273", "title": "Glucoronolattone", "text": ""}
{"id": "1360274", "revid": "287204", "url": "https://it.wikipedia.org/wiki?curid=1360274", "title": "Foot in Mouth (Green Day)", "text": "Foot in Mouth \u00e8 il primo album dal vivo del gruppo musicale statunitense Green Day, pubblicato solo per il mercato giapponese. Le date in cui sono state registrate le tracce sono due dalla precedente uscita, una da \"Live Tracks\", e un'altra nuova in Svezia."}
{"id": "1360278", "revid": "767487", "url": "https://it.wikipedia.org/wiki?curid=1360278", "title": "Lover, the Lord Has Left Us...", "text": "Lover, the Lord Has Left Us... \u00e8 il secondo album registrato in studio dei The Sound of Animals Fighting, pubblicato su Equal Vision Records nel 2006. Lo stile dell'album \u00e8 decisamente diverso da quello del precedente album, \"Tiger and the Duke\". La band ha infatti fatto un massiccio uso di musica elettronica, ha usato la voce di un soprano ed ha inserito diversi campionamenti nelle canzoni."}
{"id": "1360282", "revid": "118834", "url": "https://it.wikipedia.org/wiki?curid=1360282", "title": "La Ballata del Vecchio Marinaio", "text": ""}
{"id": "1360286", "revid": "399", "url": "https://it.wikipedia.org/wiki?curid=1360286", "title": "Fighille", "text": "Fighille \u00e8 una frazione del comune di Citerna (PG).\nSi trova qualche km a nord del capoluogo e a 7\u00a0km circa da San Giustino, alla base di una piccola collina a 321 ; secondo il censimento Istat del 2001, \u00e8 popolato da pi\u00f9 di 800 abitanti (\"fighillesi\"). Nella prossimit\u00e0 del paese scorre il torrente Sovara.\nStoria.\nNella zona sono stati ritrovati i resti di un \"Elephas Italicus\" (o \"Elephas Meridionalis\"), un elefante preistorico, e di una capanna nonch\u00e9 alcune ceramiche d'impasto preistoriche. Anche i romani dovettero frequentare il luogo, dato che \u00e8 stata rinvenuta una lucerna di quell'epoca: il nome dovrebbe derivare dal termine latino \"figulinus\", che era il fabbricante di vasi di terracotta.\nLe prime notizie del toponimo risalgono a documenti dell'XI secolo, dove viene indicata una villa o un casale avente questo nome.\nDiverse pertinenze del monastero di Sansepolcro si trovavano a Fighille, come attestato dagli imperatori Enrico II (1022), Enrico III (1047) ed Enrico IV (1082), cos\u00ec come alcune propriet\u00e0 del vescovo di Citt\u00e0 di Castello (1048).\nL'espansione abitativa avvenne nell'XI e XII secolo, e assunse importanza in quanto terra di confine dello stato pontificio con il granducato toscano: vi venne infatti edificata una dogana.\nEconomia e manifestazioni.\nSin dal Medioevo il luogo \u00e8 noto per la produzione di ceramica. Infatti, nel sottosuolo si trova un'abbondante quantit\u00e0 di argilla di elevata qualit\u00e0 (\"terra citernae\" ), che viene tuttora estratta ed esportata anche all'estero.\nOgni anno ad ottobre vi si svolge la \"Sagra della ciaccia fritta\": la ciaccia \u00e8 un impasto di pane fatto poi friggere in olio bollente e gustato salato.\nInoltre, il paese \u00e8 noto anche per la manifestazione \"Fighille per l'arte\", durante la quale si svolge una mostra ed un concorso di pittura.\nSport.\nOgni anno si svolge il \"Giro dei Paesi di Citerna\", una corsa ciclistica."}
{"id": "1360287", "revid": "21880", "url": "https://it.wikipedia.org/wiki?curid=1360287", "title": "Syzygospora", "text": "Syzygospora G.W. Martin, 1937 \u00e8 un genere di funghi basidiomiceti gelatinosi che parassitano altri funghi.\nTassonomia.\nLa specie tipo \u00e8 \"Syzygospora alba\" G.W. Martin (1937), altre specie incluse sono:"}
{"id": "1360290", "revid": "110157", "url": "https://it.wikipedia.org/wiki?curid=1360290", "title": "Tune In, Tokyo...", "text": "Tune in, Tokyo... \u00e8 il settimo EP del gruppo musicale statunitense Green Day, pubblicato il 9 ottobre 2001 dalla Reprise Records.\nIl disco.\nPubblicato esclusivamente per il mercato giapponese, \"Tune In, Tokyo...\" contiene sette brani eseguiti dal vivo in varie citt\u00e0 del Giappone durante lo svolgimento del tour di supporto a \"Warning\"."}
{"id": "1360294", "revid": "1418004", "url": "https://it.wikipedia.org/wiki?curid=1360294", "title": "Il Giallo Mondadori dal 2701 al 2800", "text": ""}
{"id": "1360300", "revid": "1860695", "url": "https://it.wikipedia.org/wiki?curid=1360300", "title": "Ducato di Alvito", "text": "Il ducato di Alvito fu un feudo del Regno di Napoli, variamente legato alle sorti del vicino Ducato di Sora o delle politiche feudali napoletane. Occupava buona parte dell'attuale Val di Comino nella sua massima estensione, ad eccezione di Fontechiari e della valle del Mollarino che rientrava nella Terra di San Benedetto.\nStoria.\nI Cantelmo.\nFu istituito nel 1454 quando il re Alfonso V d'Aragona concesse il titolo di Duca di Sora e di Alvito a Piergiampaolo Cantelmo, figlio di Nicola Cantelmo duca di Sora. Fino ad allora il titolo con cui i Cantelmo avevano governato Alvito era stato quello di conti. Piergiampaolo e Piergiovanni furono i soli eredi di Nicol\u00f2, il quale in punto di morte spart\u00ec fra loro il suo grande feudo, lasciando in eredit\u00e0 al primo Sora e Alvito (quindi la media valle del Liri e la Valcomino), la contea di Popoli al secondo, bench\u00e9 quest'ultimo regn\u00f2 solo per breve tempo perch\u00e9 presto fu usurpato dal fratello, che riannett\u00e9 la parte abruzzese ad Alvito.\nLa morte di Alfonso I riport\u00f2 la questione dei diritti di successione nel regno di Napoli e questa volta i due partiti che sorsero, i sostenitori del figlio di Alfonso Don Ferrante, e i sostenitori di Giovanni II, videro schierati l'uno contro l'altro i due fratelli Cantelmo. Piergiampaolo, presa parte alla rivolta contro re Ferdinando, nel 1460, con l'arrivo di Giovanni II in Abruzzo, cre\u00f2 scompiglio in Terra di Lavoro, annettendo ai ducati di Alvito e Sora i territori di Montecassino, Arce e i feudi dei Colonna in Abruzzo. Poi partecip\u00f2 all'assedio di Sulmona e quindi a L'Aquila con gli angioini ma, sceso in campo Federico da Montefeltro contro Giovanni II, una serie di sconfitte arrestarono l'esercito angioino e Piergiampaolo si ritir\u00f2 a Sora. Qui, assediato da Napoleone Orsini, fu costretto ad arrendersi, viste anche le sconfitte che subirono i suoi alleati nel resto dell'Italia, ed accettare una tregua. Il Cantelmo infine ottenne la clemenza di re Ferdinando, ma dovette cedere allo Stato Pontificio Sora, Arpino, Casalvieri, Isola del Liri e Fontana Liri, nel 1463, e rinunciare alle citt\u00e0 di Atina e Belmonte e al titolo di duca d'Alvito: la citt\u00e0 torn\u00f2 contea e fu assegnata al fratello Piergiovanni. \u00c8 probabile che per\u00f2 Piergiampaolo continuasse ad amministrare il territorio cominense: documenti storici lo vogliono, tra il 1464 e il 1472, arbitro in controversie legali nell'area, e a lui si ascrivono alcune concessioni territoriali in favore di nobili romani. In quegli anni fu anche concesso alle citt\u00e0 di Sora e Alvito la possibilit\u00e0 di avere una propria zecca attiva dal 1459 al 1461, privilegio confermato poi dallo stesso Carlo VIII e perdurato fino alla sconfitta del partito angioino nel Ducato di Sora (1495). Le monete dette \"cavalli\" recavano il nome del duca Giovanni Paolo Cantelmo e il titolo di \"Sorae Albetique dux\" con la croce gigliata angioina. \nUna seconda rivolta, capeggiata dal duca di Sora Giovanni della Rovere, vide ancora protagonista Piergiampaolo Cantelmo, che si schier\u00f2 di nuovo contro re Ferdinando: nel tentativo di riportare Napoli sotto il governo angioino a Sora si ord\u00ec una congiura contro lo stato per sconfiggere gli aragonesi. Nel 1487 per\u00f2 i sorani furono smascherati e di nuovo Piergiampaolo viene privato di Alvito ed esiliato, si rifugi\u00f2 in Francia. Il duca di Sora da parte sua non si diede per vinto: quando nel 1495 Carlo VIII scese in Italia con suo figlio Sigismondo Cantelmo, figlio di Piergiampaolo, quest'ultimo prese le sue parti, occupando l'Abruzzo e la Terra di Lavoro insieme a Giovanni Della Rovere. Piergiampaolo conquist\u00f2 Atina, San Germano, San Vincenzo al Volturno, Scontrone, Alfedena e Castel di Sangro, e nonostante delle congiure in Atina a suo danno, riusc\u00ec a resistere contro gli aragonesi anche dopo la sconfitta degli angioini, fino al 1496, finch\u00e9 Federico I di Napoli non conquist\u00f2 Sora e, per mano di Consalvo di Cordoba, Alvito.\nI Gallio.\nNel XVI secolo il feudo torn\u00f2 ad avere un'identit\u00e0 territoriale. Tolomeo Gallio, gi\u00e0 segretario di stato di Gregorio XIII, dopo che il papa ottenne il ducato di Sora dai Della Rovere, acquist\u00f2 da Matteo di Capua il ducato di Alvito (1595).\nLe politiche del nuovo duca furono molto vicine a quelle dei Boncompagni a Sora: ammodern\u00f2 l'intero territorio che ricadeva sotto la sua giurisdizione feudale realizzando ad Alvito il nuovo palazzo ducale, Palazzo Gallio, dando impulso allo sviluppo della citt\u00e0 inferiore attorno alla quale si concentrarono le principali attivit\u00e0 economiche della Val di Comino (industria tessile). Tra le opere annoverate nel patrimonio personale si ricorda Villa Gallio di Posta Fibreno. Fra gli eredi, Francesco Gallio \u00e8 il primo ad amministrare il ducato da Como, dal 1614."}
{"id": "1360302", "revid": "136053", "url": "https://it.wikipedia.org/wiki?curid=1360302", "title": "Duca di Alvito", "text": ""}
{"id": "1360305", "revid": "136053", "url": "https://it.wikipedia.org/wiki?curid=1360305", "title": "Pettorano", "text": ""}
{"id": "1360306", "revid": "36426", "url": "https://it.wikipedia.org/wiki?curid=1360306", "title": "Chiesa di San Mois\u00e8 (Venezia)", "text": ""}
{"id": "1360308", "revid": "36426", "url": "https://it.wikipedia.org/wiki?curid=1360308", "title": "Chiesa di Sant'Alvise (Venezia)", "text": ""}
{"id": "1360310", "revid": "36426", "url": "https://it.wikipedia.org/wiki?curid=1360310", "title": "Chiesa di San Giobbe (Venezia)", "text": ""}
{"id": "1360311", "revid": "36426", "url": "https://it.wikipedia.org/wiki?curid=1360311", "title": "Chiesa di San Canciano (Venezia)", "text": ""}
{"id": "1360314", "revid": "486946", "url": "https://it.wikipedia.org/wiki?curid=1360314", "title": "Chiesa di San Geremia (Venezia)", "text": ""}
{"id": "1360316", "revid": "1573940", "url": "https://it.wikipedia.org/wiki?curid=1360316", "title": "Basilica di San Giorgio Maggiore (Venezia)", "text": " "}
{"id": "1360318", "revid": "767487", "url": "https://it.wikipedia.org/wiki?curid=1360318", "title": "The Element of Sonic Defiance", "text": "The Element of Sonic Defiance \u00e8 un EP del gruppo punk rock Strung Out, pubblicato il 20 giugno 2000 dalla Fat Wreck Chords."}
{"id": "1360323", "revid": "1272592", "url": "https://it.wikipedia.org/wiki?curid=1360323", "title": "Chiesa di San Simeon Piccolo (Venezia)", "text": ""}
{"id": "1360324", "revid": "36426", "url": "https://it.wikipedia.org/wiki?curid=1360324", "title": "Chiesa di San Zaccaria di Venezia", "text": ""}
{"id": "1360325", "revid": "36426", "url": "https://it.wikipedia.org/wiki?curid=1360325", "title": "Chiesa delle Zitelle (Venezia)", "text": ""}
{"id": "1360329", "revid": "339392", "url": "https://it.wikipedia.org/wiki?curid=1360329", "title": "Chiesa di San Nicol\u00f2 al Lido", "text": ""}
{"id": "1360337", "revid": "10652", "url": "https://it.wikipedia.org/wiki?curid=1360337", "title": "Sarcodon scabrosum", "text": ""}
{"id": "1360339", "revid": "729019", "url": "https://it.wikipedia.org/wiki?curid=1360339", "title": "Fabio Ongaro", "text": "Attualmente, \u00e8 l'allenatore della mischia del in Pro14.\nBiografia.\nProveniente dalle giovanili del , squadra con la quale esord\u00ec in serie A2 nel 1994, inizi\u00f2 la carriera professionistica nel Benetton Treviso, club nel quale milit\u00f2 dal 1998 al 2006 vincendo cinque volte il titolo di campione d'Italia.\nNonostante il ruolo d'elezione di Ongaro sia tallonatore, l'allora C.T. della Nazionale Brad Johnstone lo schier\u00f2 da titolare come terza linea nei \"test\" di fine anno 2000, essendo il ruolo gi\u00e0 coperto da Alessandro Moscardi; esord\u00ec nel novembre di quell'anno contro il e poi fu utilizzato, sempre come terza linea, nel \"tour\" di met\u00e0 anno del 2001 in Sudafrica e Sud America.\nDopo l'utilizzo nei \"test\" autunnali del 2002 ( e , entrambi come tallonatore), il neotecnico John Kirwan impieg\u00f2 Ongaro in due incontri del Sei Nazioni 2003; fu poi convocato per la in Australia, nel corso della quale disput\u00f2 tutti i quattro incontri dell'.\nAnche il nuovo tecnico Pierre Berbizier impieg\u00f2 in pianta stabile Ongaro in Nazionale.\nPrese parte ai Sei Nazioni del dove una sua meta contro la Scozia permise di evitare il cucchiaio di legno, , e ; nei \"test\" autunnali del 2004 fu nominato capitano; inoltre fu convocato per la in Francia, nella quale disput\u00f2 due incontri.\nNel frattempo, gi\u00e0 dal 2006 Ongaro militava in Inghilterra, nelle file dei .\nIl nuovo tecnico della Nazionale, Nick Mallett, ha impiegato Ongaro nel Sei Nazioni 2008 e nel \"tour\" di met\u00e0 anno in Sudafrica e Sud America e, successivamente, anche nel corso del 2009 (Sei Nazioni e \"test match\" autunnali contro , e ).\nIl 14 aprile 2010 Ongaro firm\u00f2 un contratto che lo legava agli , franchigia italiana ammessa alla Celtic League, dalla stagione 2010-11; l'accordo, di durata biennale, fu l'ultimo contratto professionistico del giocatore, in quanto a giugno 2012 si ritir\u00f2 dalle competizioni, dopo avere annunciato, tre mesi prima, alla vigilia di Italia \u2013 del Sei Nazioni 2012 che quella sarebbe stata la sua ultima partita in Nazionale.\nSubito dopo il suo ritiro, Ongaro fu designato team manager delle , neonata \"franchise\" di Pro12 che prese il posto dei defunti Aironi, fino al 2014.\nDal 2016 \u00e8 l'allenatore della mischia del Benetton Rugby in Pro14."}
{"id": "1360340", "revid": "486946", "url": "https://it.wikipedia.org/wiki?curid=1360340", "title": "Khujand", "text": ""}
{"id": "1360343", "revid": "1543377", "url": "https://it.wikipedia.org/wiki?curid=1360343", "title": "Lucio Giulio Urso Serviano", "text": "Secondo un'iscrizione trovata, il suo nome completo \u00e8 Gaius Iulius Servilius Ursus Servianus tuttavia, nella \"Historia Augusta\", \u00e8 conosciuto come Lucius Iulius Ursus Servianus.\nBiografia.\nOrigini famigliari.\nLucio Giulio Urso Serviano era, sul finire del primo secolo d.c., uno dei pi\u00f9 illustri personaggi dell'Impero Romano. Figlio adottivo di Lucio Giulio Urso (personaggio molto noto sulla scena politica nel tempo di Domiziano e che pare prese parte alla congiura che port\u00f2 sul trono l'imperatore Nerva), era originario dalla provincia Betica (Spagna), probabilmente dell\u2019antica citt\u00e0 di Urso (attuale Osuna) o della vicina Italica da cui provenivano anche i due futuri imperatori Traiano e Adriano. Ipotesi accreditata in virt\u00f9 dei rapporti di stretta parentela che Urso Serviano vantava con Traiano e il nipote Adriano allacciati attraverso il matrimonio contratto con la sorella maggiore di Adriano Elia Domizia Paolina ambedue figli del cugino di Traiano Publio Elio Adriano Afro.\n\"Cursus honorum\".\nUrso Serviano apparteneva a quella generazione di funzionari e soprattutto di generali pi\u00f9 giovani che portarono alla porpora Traiano. Generazione di giovani rampanti quali Lucio Licinio Sura, Glizio Agricola e molti altri che, insieme a Traiano, ascesero al potere raccogliendo i frutti di quell'azione cruenta che, prima del loro avvento, port\u00f2 al complotto e all'uccisione di Domiziano, avvenuta per mano di una ristretta cerchia di politici del massimo livello vicini all'Imperatore tra i quali spiccava il nome del console Lucio Giulio Urso gi\u00e0 prefetto dell'Annona, del Pretorio e d'Egitto nonch\u00e9 padre adottivo di Serviano.\nFu cos\u00ec che, sulla spinta di tali eventi e grazie alle esperienze maturate negli incarichi militari nelle provincie, Urso Serviano ebbe importanti incarichi pubblici gi\u00e0 sotto l'imperatore Nerva continuando ad accrescere il suo spessore politico e influenza con Traiano e Adriano. Sovrani accomunati alla convinzione dell'epoca che considerava essenziale, tra i requisiti necessari per poter aspirare a ruoli di vertice, quello di possedere un'estrazione militare e di aver avuto esperienze di comando di armate provinciali.\nInoltre prima dell'ascesa al trono di Traiano nel 98, Urso Serviano consolid\u00f2 il suo prestigio convolando a nozze con la sorella maggiore di Adriano, Elia Domizia Paolina, di trent'anni pi\u00f9 giovane di lui con la quale, durante il regno di Traiano (98-117), ebbe una figlia, Giulia Serviana Paolina.\nUrso Serviano, in considerazione dell'alto rango rivestito e dell'amicizia che da sempre lo legava a Traiano, coltivava fondate speranze per la successione al trono di imperatore quale successore di Traiano anche se, questi, pareva favorire il nipote Adriano. Quando Nerva mor\u00ec, il 27 gennaio 98, Adriano si mise in viaggio per la Germania allo scopo di portare a Traiano, l\u00ec dislocato con le sue legioni, la notizia della sua adozione fatta dall'Imperatore Nerva prima della morte. Urso Serviano, in corsa anch'esso per una possibile successione, cerc\u00f2 di precedere Adriano quale messaggero della buona novella senza per\u00f2 riuscire a coronare con successo il suo tentativo che, nelle sue aspettative, poteva costituire la base di partenza su cui consolidare nel tempo il gi\u00e0 forte legame esistente con Traiano al fine di indurlo a considerare, egli stesso, il possibile successore.\nTutto ci\u00f2 non si realizz\u00f2 in quanto, alla fine, Traiano opt\u00f2 per il nipote Adriano il quale l'11 Agosto del 117, ascese al trono di imperatore. Tuttavia va detto che, cessata la fase di contrapposizione, i rapporti che Urso Serviano ebbe con Adriano, prima e dopo la sua incoronazione, rimasero eccellenti fino al punto da meritarsi la massima stima e considerazione che si concretizz\u00f2, nel 134, con un terzo consolato (carica che, dopo di lui, non fu mai pi\u00f9 concessa per la terza volta a membri non appartenenti alla famiglia imperiale) ottenuto da Adriano in aggiunta a quelli gi\u00e0 precedentemente concessi da Domiziano (90) come suffetto e da Traiano (102) grazie alla grandissima influenza che ebbe, anche su di esso (e di cui pare ne abbia usato nobilmente) , durante il suo illuminato regno. Fu cos\u00ec che, nell'arco di tutta la sua lunga carriera da senatore, Urso mantenne uno stretto legame con gli imperatori Traiano ad Adriano risultando in tal modo una figura preminente in quel periodo nel quale riusc\u00ec a divenire una voce particolarmente influente e ascoltata dai due dei pi\u00f9 prestigiosi imperatori dell'Impero Romano.\nA dimostrazione di ci\u00f2 basti pensare quanto fosse ricercato il suo punto di vista e le sue opinioni su problematiche di assoluta importanza per la gestione politica dell\u2019impero come quelle costituite dal rapporto tra stato e religione affrontato da Adriano in uno dei suoi viaggi in Egitto da dove, rendendolo partecipe di ci\u00f2 che aveva riscontrato, scrisse al console Urso Serviano una lettera attraverso la quale esponeva le proprie riflessioni riguardo al culto di Serapide, adorato a suo dire dai cristiani, dagli ebrei e da tutti gli altri popoli.\nNegli anni 96-98 fu nominato governatore della Germania superiore; in seguito divenne, sempre per volere di Traiano, governatore della Pannonia, ricevendo un importante incarico militare nella campagna per la conquista della Dacia del 101-102.\nAmico di Plinio il Giovane, ottenne per sua intercessione presso Traiano l'applicazione per s\u00e9 dei privilegi riconosciuti ai padri di tre figli, lo \"ius trium liberorum\". Plinio invi\u00f2 a Serviano e a Paolina una lettera di felicitazioni per il matrimonio della figlia Giulia con il consolare di origine spagnola Gneo Pedanio Fusco Salinatore, avvenuto prima della morte di Traiano. Dopo la morte di Traiano, sal\u00ec al trono Adriano, che onor\u00f2 il cognato, ad esempio con il conferimento del terzo consolato. Nel 130 Paolina mor\u00ec, e Adriano e Serviano tennero una cerimonia funebre privata; Adriano venne criticato per non aver concesso onori pubblici alla sorella.\nAdriano prese in considerazione Serviano come possibile successore, ma, pur ritenendolo capace di governare, credeva che fosse troppo anziano per divenire imperatore. Venne scelto dunque come erede il nipote di Serviano, il giovane Gneo Pedanio Fusco Salinatore, figlio di Giulia, che ricevette un rango speciale all'interno della corte imperiale. Serviano cullava l'idea che il nipote divenisse un giorno imperatore, ed \u00e8 comprensibile quindi che fosse alquanto contrariato quando, nel 136, Adriano cambi\u00f2 idea e decise di adottare Lucio Elio Cesare come suo figlio ed erede. La rabbia di Serviano e di Salinatore fu tale che intesero impugnare l'adozione: Adriano, per evitare contrasti, ordin\u00f2 la morte di Serviano e del proprio pronipote. Secondo Cassio Dione Cocceiano, Serviano si suicid\u00f2 esclamando: \u00abla mia unica preghiera \u00e8 che Adriano soffra a lungo, pregando la morte, ma incapace di morire\u00bb."}
{"id": "1360345", "revid": "287204", "url": "https://it.wikipedia.org/wiki?curid=1360345", "title": "Burne Hogarth", "text": "Sebbene la sua principale attivit\u00e0 sia stata il disegnatore di fumetti, egli ha spaziato in tutta la gamma dei campi artistici: infatti \u00e8 stato anche illustratore, incisore, insegnante, pittore, scrittore e teorico dell'arte. \u00c8 autore di numerosi libri di anatomia artistica.\nBiografia.\nBurne Hogarth studia storia dell'arte e antropologia al Crane College, alla Northwestern University di Chicago e poi alla Columbia University di New York.\nAll'et\u00e0 di 15 anni collabora con l'Associated Editors Syndacate come illustratore di rubriche sportive e una di curiosit\u00e0 ovvero \"Chiese celebri del mondo\". A 18 anni \u00e8 costretto a riprendere la sua attivit\u00e0 di illustratore con \"Occupazioni bizzarre e strani incidenti\" per la Leeds Features dopo aver creato il suo primo fumetto: \"Ivy Hemmanhaw\" per la Barnett Brown Company che non ha avuto troppo successo.\nNel 1933 lavora come insegnante di storia dell'arte per la Work Progress Administration, impiego che lascia dopo solo un anno per trasferirsi a New York e lavorare nella King Features Syndacate e successivamente per la Mac Naught Syndacate. Per quest'ultima disegna la strip \"Pieces of Eight\" ovvero un fumetto di pirati scritto da Charles Driscoll.\nNel 1936 subentra a Hal Foster per la realizzazione delle storie di Tarzan per la United Syndacate."}
{"id": "1360349", "revid": "110157", "url": "https://it.wikipedia.org/wiki?curid=1360349", "title": "Aplay", "text": "aplay \u00e8 un riproduttore di file audio a riga di comando per il sistema sonoro ALSA. Supporta diversi formati di file e schede audio multiple. Per i formati di file supportati, dati quali la frequenza di campionamento, il bit depth e simili possono essere determinati dall'intestazione del file sonoro.\nEsempio.\nriprodurr\u00e0 il file raw \"foobar\" come un file .au a 22050\u00a0Hz, mono, 8-bit."}
{"id": "1360352", "revid": "2184448", "url": "https://it.wikipedia.org/wiki?curid=1360352", "title": "Su\u01a3d", "text": "Su\u01a3d (in tagico: \u0421\u0443\u0493\u0434) \u00e8 una regione (\"vilaja\") del Tagikistan, la cui capitale \u00e8 Chujand. Il nome riprende quello dell'antica provincia della Sogdiana. \nGeografia fisica.\nSuddivisioni.\nLa regione \u00e8 suddivisa in 10 distretti:\nConfini.\nConfina a nord col Kirghizistan e l'Uzbekistan, a sud con i Distretti di Subordinazione Repubblicana, a est col Kirghizistan e a ovest con l'Uzbekistan."}
{"id": "1360354", "revid": "1632387", "url": "https://it.wikipedia.org/wiki?curid=1360354", "title": "Goran Vlaovi\u0107", "text": "Carriera.\nClub.\nCresciuto nell'NK Osijek, debutta in prima squadra nel 1989, e vi rimane fino al 1991, collezionando 11 gol in 24 presenze. Dopo essere rimasto fermo un anno a causa del servizio militare e della situazione politica nella neonata Croazia, nella stagione 1992 viene ingaggiato dal Croazia Zagabria, con cui disputa due stagioni. Con la squadra della capitale vince nel 1993 il campionato croato e l'anno seguente la Coppa di Croazia, mettendo a segno 61 gol in 81 incontri che gli valsero due titoli consecutivi di capocanonniere.\nNel 1994 si trasferisce al , al ritorno in Serie A dopo 32 anni, e alla fine della stagione si rivela uno dei migliori attaccanti del torneo, contribuendo alla salvezza della squadra. L'anno successivo il Padova non riesce a bissare l'impresa e retrocede in serie cadetta. L'attaccante chiude la sua esperienza italiana con 18 gol in 50 gare.\nNonostante l'interessamento di diverse squadre italiane e un contratto gi\u00e0 firmato con il , si trasferisce nella \"Liga\" spagnola dove gioca quattro stagioni al , mettendo a segno 17 gol in 71 incontri. Con Vlaovi\u0107, il Valencia vince la Coppa Intertoto 1998, la Coppa del Re 1998-1999 e la Supercoppa di Spagna 1999, piazzandosi poi al terzo posto nel campionato 1999-2000.\nSi trasferisce nel 2000 in Grecia al , con cui vince nel 2004 il \"double\" campionato-coppa nazionale. Al termine di quella stagione si ritira dal calcio agonistico.\nNazionale.\nDebutta con la nazionale croata nel luglio 1992. Dopo aver preso parte al in Inghilterra, ha disputato il in Francia, in cui la Croazia si \u00e8 aggiudicata il terzo posto finale, e Vlaovi\u0107 ha messo a segno il secondo gol nella vittoria per 3-0 contro la ai quarti di finale. Si ritira dalla nazionale dopo aver partecipato al in Corea del Sud e Giappone.\nCon 15 gol (in 52 presenze) \u00e8 uno dei principali marcatori nella storia della nazionale croata."}
{"id": "1360355", "revid": "287204", "url": "https://it.wikipedia.org/wiki?curid=1360355", "title": "Goran Vlaovic", "text": ""}
{"id": "1360357", "revid": "640091", "url": "https://it.wikipedia.org/wiki?curid=1360357", "title": "Antiche unit\u00e0 di misura del circondario di Pavia", "text": "Sono qui riportate le conversioni tra le antiche unit\u00e0 di misura in uso nel circondario di Pavia e il sistema metrico decimale, cos\u00ec come stabilite ufficialmente nel 1877.\nNonostante l'apparente precisione nelle tavole, in molti casi \u00e8 necessario considerare che i campioni utilizzati (anche per le tavole di epoca napoleonica) erano di fattura approssimativa o discordanti tra loro.\nMisure di lunghezza.\nIl trabucco si divide in 6 piedi, il piede in 12 once, l'oncia in 12 punti, il punto in 12 atomi. Il trabucco \u00e8 la base delle misure agrarie.\nIl braccio pavese corrisponde a 16 once del trabucco.\nIl braccio milanese detto anticamente da fabbrica e da legname fu dichiarato unico legale in Lombardia con editti 30 giugno e 31 agosto 1781. Si divide in 12 once, l'oncia in 12 punti, il punto in 12 atomi.\nIl braccio \u00e8 misura architettonica e mercantile.\nNegli usi mercantili il braccio si divide comunemente in met\u00e0, terzi, quarti, sesti, ottavi, ecc.\nL'uso del braccio di Pavia, conservatosi in parecchi comuni del circondario, era in altri assai diminuito e quasi scomparso per far luogo al braccio di Milano che si usa di preferenza nella stessa citt\u00e0 di Pavia.\nIl trabucco milanese, base delle misure agrarie, si divide in 6 piedi, il piede in 12 once, l'oncia in 12 punti, il punto in 12 atomi. Due trabucchi fanno una gettata.\nIl braccio lodigiano si divide in 12 once, l'oncia in 12 punti, il punto in 12 atomi.\nNegli usi mercantili si divide comunemente in met\u00e0, terzi, quarti, ecc.\nIl trabucco lodigiano, base delle misure agrarie, si divide in 6 piedi, il piede in 12 once, l'oncia del piede in 12 punti, il punto in 12 atomi.\nMisure di superficie.\nIl braccio quadrato \u00e8 di 144 once quadrate. Il braccio da legname \u00e8 largo un braccio e lungo quattro, e corrisponde cos\u00ec a 4 braccia quadrate.\nLa pertica pavese si divide in 24 tavole. La tavola \u00e8 di 4 trabucchi quadrati, e si divide in 12 piedi di tavola, il piede di tavola in 12 once di tavola, l'oncia in 12 punti, il punto in 12 atomi di tavola.\nLa pertica milanese si divide in 24 tavole, la tavola in 4 trabucchi quadrati.\nLa pertica lodigiana si divide in 24 tavole, la tavola in 4 trabucchi quadrati, ovvero in 144 piedi quadrati.\nMisure di volume.\nIl braccio cubo dicesi anche quadretto di volume.\nIl braccio o carro da legna corrisponde a 16 braccia cube milanesi.\nIl pilotto corrisponde a 16 braccia cube pavesi.\nMisure di capacit\u00e0 per gli aridi.\nIl sacco di Pavia si divide in 6 mine, la mina in 2 quartari, il quartaro in 6 coppi.\nLa mina si divide anche in 8 minelle.\nIl moggio milanese si divide in 8 staia, lo staio in 4 quartari, il quartaro in 2 minelle.\nIl sacco lodigiano si divide in 8 staia, lo staio in 4 quartari.\nIl sacco raso di Cava Manara e Sannazzaro dei Burgondi si divide in 8 emine rase, l'emina in 8 eminelle, l'eminella in 2 coppi.\n4 eminelle fanno un quartaro.\nIl sacco colmo si divide in 8 emine colme, l'emina colma si considera di 9 eminelle rase.\nMisure di capacit\u00e0 per i liquidi.\nLa brenta di Pavia si divide in 6 secchie, la secchia in 8 pinte, la pinta in 2 boccali.\nLa brenta di Milano si divide in 3 staia, lo staio in 4 quartari, il quartaro in 8 boccali, il boccale in 4 zaine.\nLa brenta lodigiana si divide in 80 boccali, il boccale in 4 zaine.\nPesi.\nLa libbra piccola di Pavia si divide in 12 once. La libbra grossa in 28 once.\n25 libbre piccole fanno un rubbo.\n100 libbre grosso fanno un fascio.\nLa libbra piccola di Milano \u00e8 di 12 once. La libbra grossa di 28 once. L'oncia si divide in 24 denari, il denaro in 24 grani.\n10 libbre grosse fanno un peso. 100 libbre grosse fanno un fascio o centinaio.\n25 libbre piccole fanno il rubbo.\n100 libbre piccole fanno un quintale.\nLa libbra piccola di Lodi si divide in 12 once. La libbra grossa in 28 once, l'oncia in 24 denari, il denaro in 24 grani.\n25 libbre piccole fanno il rubbo detto anche peso.\n100 libbre grosse fanno un fascio.\nLa libbra piccola di Cava Manara \u00e8 di 12 once, la libbra grossa di once 28.\n25 libbre fanno il rubbo. 12 rubbi fanno il moggio da carbone."}
{"id": "1360358", "revid": "287204", "url": "https://it.wikipedia.org/wiki?curid=1360358", "title": "Zoom (singolo)", "text": ""}
{"id": "1360371", "revid": "15756", "url": "https://it.wikipedia.org/wiki?curid=1360371", "title": "Laguna di Berre", "text": "La laguna di Berre (in francese \"\u00c9tang de Berre\", in lingua provenzale \"Estanh\" o \"Mar de B\u00e8rra\" secondo la norma classica, \"Estang\" o \"Mar de Berro\" secondo la norma mistraliana) \u00e8 una riserva d'acqua salmastra francese nei pressi del mar Mediterraneo ad ovest della citt\u00e0 di Marsiglia.\nRiceve acque dolci dai fiumi Arc, Touloubre e Cadi\u00e8re, ma l'apporto principale \u00e8 dato dal Mediterraneo attraverso il canale di Caronte (noto anticamente come Corrento). Il suo bacino ammonta a 1.700 chilometri quadrati.\nDal 1966 riceve anche parte delle acque della Durance per mezzo del canale della Durance, costruito dall'EDF: questo canale ha avuto l'effetto di aumentare l'ingresso di acqua dolce. La salinit\u00e0 \u00e8 scesa cos\u00ec da 31\u00a0g/l nei primi anni sessanta del XX secolo a 15\u00a0g/l nel 2009, alterando l'ecosistema della laguna.\nIl canale da Marsiglia al Rodano porta anch'esso acqua dolce dal Rodano alla laguna di Berre, attraverso il pi\u00f9 antico e tuttora funzionante canale da Arles a Fos, ma il canale di Rove, la porzione che dovrebbe drenare le acque verso il porto dell'Estaque di Marsiglia, \u00e8 interrotto da una frana occorsa nel 1963.\nI comuni che si affacciano sulla laguna sono: Istres, Miramas, Saint-Chamas, Berre-l'\u00c9tang, Rognac, Vitrolles, Marignane, Ch\u00e2teauneuf-les-Martigues, Martigues et Saint-Mitre-les-Remparts."}
{"id": "1360373", "revid": "1446238", "url": "https://it.wikipedia.org/wiki?curid=1360373", "title": "Isfara", "text": "Isfara (in tagico \u0418\u0441\u0444\u0430\u0440\u0430) \u00e8 una citt\u00e0 di 37.992 abitanti della regione di Su\u01e7d, in Tagikistan."}
{"id": "1360374", "revid": "1565034", "url": "https://it.wikipedia.org/wiki?curid=1360374", "title": "Opere e documenti di papa Benedetto XVI", "text": "Il seguente elenco raccoglie opere e documenti di papa Benedetto XVI.\nDocumenti pontifici.\nIl primo documento ufficiale di papa Benedetto XVI \u00e8 l\"'Ordo rituum pro ministerii Petrini initio Romae episcopi\" (in italiano: Riti per l'inizio del ministero petrino del vescovo di Roma), approvato dal pontefice il giorno seguente la sua elezione, il 20 aprile 2005, in sostituzione del vecchio rito di incoronazione dei papi."}
{"id": "1360376", "revid": "367445", "url": "https://it.wikipedia.org/wiki?curid=1360376", "title": "Istarav\u0161an", "text": "Istarav\u0161an (in tagico \u0418\u0441\u0442\u0430\u0440\u0430\u0432\u0448\u0430\u043d) \u00e8 una citt\u00e0 di 51.000 abitanti situata nella regione di Su\u01e7d, in Tagikistan."}
{"id": "1360378", "revid": "24443", "url": "https://it.wikipedia.org/wiki?curid=1360378", "title": "Stagno di Berre", "text": ""}
{"id": "1360383", "revid": "2091899", "url": "https://it.wikipedia.org/wiki?curid=1360383", "title": "Seminario vescovile di Asti", "text": "Il Seminario vescovile di Asti \u00e8 un edificio barocco, sede degli studi ecclesiastici astigiani, sito nella piazzetta del Seminario nel Rione Cattedrale.\nStoria.\nIl primo seminario fu aperto nel 1574, per volont\u00e0 del vescovo Domenico della Rovere, in una casa attigua all'antica chiesa di Sant'Ilario, parrocchia esistente fin dal XIII secolo. La parrocchia era stata soppressa nel 1565 e inglobata nel Rione Cattedrale, cosicch\u00e9 la chiesa venne poi denominata \"Sant'Ilario del Seminario\". La chiesa, a tre navate con un altare centrale, e l'attigua casa sorgevano sul lato nord dell'attuale Seminario.\nStando alla relazione della visita apostolica del vescovo di Sarsina Angelo Peruzzi nel 1585, la comunit\u00e0 clericale contava allora 25 studenti e la rendita del seminario superava i mille scudi. Reggeva la cattedra il canonico don Giulio Penna, prevosto della collegiata di San Martino.\nNei secoli il numero dei chierici aument\u00f2, rendendo insufficiente l'edificio. Il vescovo Paolo Maurizio Caissotti, nel 1762, incaric\u00f2 il conte Benedetto Alfieri, primo architetto del re Carlo Emanuele III di progettare un nuovo seminario che fosse funzionale per i numerosi seminaristi, ma anche esteticamente austero e rigoroso vista l'importante funzione spirituale dell'edificio.\nPer poter aumentare la superficie disponibile, furono abbattute le attigue case dei Padri Filippini e l'antichissima chiesa di San Sisto, a ricordo della quale venne eretta una colonna sormontata da un crocefisso che fa ancora bella mostra di s\u00e9 davanti al Seminario.\nL'esecuzione dei lavori venne affidata al capomastro Bernardo Guggia che li termin\u00f2 nell'autunno del 1775.\nLo splendido progetto dell'Alfieri non pot\u00e9 essere eseguito integralmente per mancanza di finanziamenti.\nDei quattro fronti con il cortile interno, ne vennero realizzati solamente tre (manca infatti la manica ovest).\nDei tre piani, l'ultimo venne costruito solo in parte, ed il primo, che doveva essere completamente formato da portici che confliuivano in un atrio centrale, venne ridimensionato.\nAnche l'aula magna a forma ellissoidale che doveva essere costruita sopra al monumentale refettorio alto due piani, non venne mai realizzata ma trasformata in cappella, visto che il progetto della splendida chiesa rotonda, che doveva sorgere sull'angolo nord-ovest, non venne mai realizzato.\nMalgrado questo, il canonico Lorenzo Gentile descrive nel 1932 la costruzione come \"... senza dubbio il pi\u00f9 bell'edificio moderno della citt\u00e0\".\nNel 1798, i francesi entrarono in Asti ed una parte dell'edificio, quella a levante, venne adibita ad alloggiamenti militari mentre la zona sud venne occupata dagli uomini addetti ai forni.\nIl 30 novembre gli alunni furono solamente 12.\nIl 16 giugno 1800, il Seminario chiuse, forse in seguito anche al ritiro a San Damiano d'Asti del rettore Aliberti per motivi di salute. \nL'edificio riaperse i battenti il 22 novembre 1801 con una trentina di allievi.\nTra gli illustri visitatori del Seminario astigiano vi fu anche il poeta risorgimentale Silvio Pellico, che lasci\u00f2 ai chierici una lettera e dedic\u00f2 a loro alcuni versi.\nLa biblioteca.\nL'edificio ospita anche la Biblioteca del Seminario Vescovile di Asti, istituita dal vescovo Giovanni Todone nel 1730, che vanta uno dei patrimoni librari pi\u00f9 cospicui e importanti del Piemonte.\nI gabinetti di fisica.\nIn seguito al restauro dell'edificio del 1998, sono stati recuperati all'ultimo piano del Seminario in alcuni locali adiacenti all'osservatorio meteorologico, alcuni strumenti utilizzati per gli esperimenti di fisica e chimica utilizzati nel XIX secolo.\nDi particolare interesse sono anche le trenta tavole di botanica, ecologia e fisica, oltre alle pubblicazioni del Ministero dell'Agricoltura Industria e Commercio, dal 1879 al 1889.\nI dipinti.\nNei locali del Seminario vi sono alcuni dipinti di particolare importanza del XVI, XVII e XIX secolo tra cui ricordiamo una \"Nativit\u00e0 con i santi Bartolomeo e Benedetto\", opera di Gandolfino da Roreto del XVI secolo, una \"Adorazione dei Magi\" di Jacobino e Giovanni Longo del 1517 e il \"Ritratto di mons. Luigi Garberoglio\" di Michelangelo Pittatore del 1896."}
{"id": "1360384", "revid": "1442080", "url": "https://it.wikipedia.org/wiki?curid=1360384", "title": "Chirocephalidae", "text": "I Chirocephalidae sono una famiglia di crostacei anostraci.\nLa famiglia comprende i seguenti generi:"}
{"id": "1360385", "revid": "287204", "url": "https://it.wikipedia.org/wiki?curid=1360385", "title": "Calcara (fornace)", "text": "La calcara, o \"calch\u00e8ra\", o \"forno da calce\", \u00e8 un forno di origine antica che aveva lo scopo di creare la calce.\nDescrizione.\n\u00c8 formato da una struttura di sassi squadrati resistenti al calore, e costruito nei pressi di una strada allo scopo di facilitare il trasporto di rocce calcaree e legname.\nDopo aver acceso il forno lo si lasciava scaldare, continuando ad alimentarlo con legna, , col fine di ottenere di calcare cotto.\nRaggiunta la temperatura di 800\u00a0\u00b0C - 1000\u00a0\u00b0C, la roccia calcarea (carbonato di calcio) perde anidride carbonica trasformandosi in \"calce viva\" (ossido di calcio).\nLa calce viva verr\u00e0 poi trattata con acqua, che la rende \"calce spenta\" (idrossido di calcio), ed idratata fino al raggiungimento di una massa pastosa chiamata \"grassello\". Il \"grassello\", mescolato con sabbia fine, forma la malta."}
{"id": "1360386", "revid": "1446238", "url": "https://it.wikipedia.org/wiki?curid=1360386", "title": "Konibodom", "text": "Konibodom (in tagico \u041a\u043e\u043d\u0438\u0431\u043e\u0434\u043e\u043c) \u00e8 una citt\u00e0 di 45.000 abitanti situata nella regione di Su\u01e7d, in Tagikistan."}
{"id": "1360392", "revid": "6923", "url": "https://it.wikipedia.org/wiki?curid=1360392", "title": "Peso totale a terra", "text": ""}
{"id": "1360395", "revid": "194577", "url": "https://it.wikipedia.org/wiki?curid=1360395", "title": "Panjakant", "text": ""}
{"id": "1360397", "revid": "1983214", "url": "https://it.wikipedia.org/wiki?curid=1360397", "title": "Secusigiu", "text": "Secusigiu \u00e8 un comune della Romania di abitanti, ubicato nel distretto di Arad, nella regione storica del Banato.\nIl comune \u00e8 formato dall'unione di 4 villaggi: Munar, Satu Mare, S\u00e2npetru German, Secusigiu."}
{"id": "1360398", "revid": "1873140", "url": "https://it.wikipedia.org/wiki?curid=1360398", "title": "Adam Shankman", "text": "Biografia.\nApertamente gay, Shankman ha studiato alla Juilliard School, come ballerino ha partecipato ad alcuni videoclip di Paula Abdul e Janet Jackson. Ha curato le coreografie per molti film, tra cui \"La famiglia Addams 2\", \"Don Juan De Marco maestro d'amore\", \"Boogie Nights - L'altra Hollywood\", \"Kiss Me\" e alcuni episodi di \"Buffy l'ammazzavampiri\", sul cui set conosce l'attrice Sarah Michelle Gellar, di cui diventa buon amico presenziando alle sue nozze con Freddie Prinze Jr..\nDebutta alla regia nel 2001, dirigendo la commedia romantica \"Prima o poi mi sposo\", in seguito dirige altri film come \"I passi dell'amore\" e \"Missione tata\". Nel 2007 dirige il musical \"Hairspray\", remake di \"Grasso \u00e8 bello\" di John Waters. L'anno successivo dirige la commedia fantastica \"Racconti incantati\". Nel 2011 dirige il musical \"Rock of Ages\", tratto dal famoso omonimo musical di Broadway, dotato di un cast stellare, tra cui Catherine Zeta Jones, Tom Cruise e Alec Baldwin."}
{"id": "1360400", "revid": "486946", "url": "https://it.wikipedia.org/wiki?curid=1360400", "title": "Sughd", "text": ""}
{"id": "1360406", "revid": "2184448", "url": "https://it.wikipedia.org/wiki?curid=1360406", "title": "Distretti di Subordinazione Repubblicana", "text": "I Distretti di Subordinazione Repubblicana (in lingua tagica \u041d\u043e\u04b3\u0438\u044f\u04b3\u043e\u0438 \u0442\u043e\u0431\u0435\u0438 \u04b7\u0443\u043c\u04b3\u0443\u0440\u04e3, \"Nohijahoi tobei \u00e7umhur\u012b\") sono una regione (\"wilaya\") del Tagikistan amministrata dal Governo centrale, la cui capitale \u00e8 Du\u0161anbe.\nGeografia fisica.\nSuddivisioni.\nLa regione \u00e8 formata da 5 citt\u00e0 e 9 distretti:\nConfini.\nLa regione confina a ovest con l'Uzbekistan e a sud con Chatlon. Confina a est con la Regione Autonoma di Gorno-Badach\u0161an, mentre a nord confina col Kirghizistan."}
{"id": "1360408", "revid": "194577", "url": "https://it.wikipedia.org/wiki?curid=1360408", "title": "Du\u0161hanbe", "text": ""}
{"id": "1360410", "revid": "1543377", "url": "https://it.wikipedia.org/wiki?curid=1360410", "title": "US Airways", "text": "US Airways era una compagnia aerea maggiore statunitense, acquistata dall'American Airlines Group nel 2013, che operava principalmente negli Stati Uniti, in America Centrale, nei Caraibi e in Europa con 193 destinazioni in 24 stati.\nLa compagnia, che faceva parte dell'alleanza Oneworld, contava su una flotta di oltre 340 velivoli, a cui si aggiungevano altri 278 jet regionali appartenenti a compagnie satelliti che facevano capo alla US Airways Express. US Airways era il maggior utilizzatore di aerei Airbus della famiglia A320.\nOgni giorno decollavano oltre 3 000 voli, la met\u00e0 dei quali erano operati dagli hub di Charlotte, Filadelfia, Phoenix e Washington.\nNel 2013 US Airways si classific\u00f2 9\u00aa compagnia aerea americana per il servizio complessivo offerto, arrivando in particolare quinta nella categoria della puntualit\u00e0 dei voli (85,9%). In quest'anno inoltre la compagnia ha avviato la fusione con American Airlines fondando la compagnia aerea pi\u00f9 grande al mondo.\nIl 17 ottobre 2015 sono terminate le operazioni con il nome di US Airways, continuando invece come parte integrante di American Airlines, come annunciato precedentemente da quest'ultima il 13 luglio 2015.\nStoria.\nI primi anni.\nL'origine di US Airways risale al 1939, data della fondazione di All American Aviation, una piccola compagnia addetta al trasporto postale che operava in Pennsylvania, nell'Ohio e nel Virginia Occidentale dal suo hub a Pittsburgh. Il trasporto passeggeri \u00e8 iniziato nel 1949, con collegamenti tra alcuni aeroporti della costa atlantica e quelli dell'entroterra statunitense operati col primo aereo civile, un Douglas DC-3: in questa occasione la compagnia \u00e8 stata rinominata All American Airways. Nel 1953 si \u00e8 passati al nome Allegheny Airlines. Sotto questo nome la compagnia ha acquistato il primo aviogetto, un DC-9, nel 1966. Successivamente si sono verificate le fusioni con Lake Central Airlines e Mohawk Airlines, rispettivamente nel 1968 e nel 1972: in quest'anno la compagnia si \u00e8 classificata sesta pi\u00f9 grande al mondo per passeggeri trasportati.\nAnni '70 e '80: l'espansione.\nNel 1978 sono state aggiunte nuove destinazioni nel centro e nel sud-est degli Stati Uniti, in stati come Texas, Colorado, Arizona e Florida. Per evidenziare la presenza a livello ormai quasi nazionale della compagnia, si \u00e8 deciso di rinominarla USAir.\nIl raggiungimento di nuovi mercati ad alto potenziale come la Florida venne ostacolato dalla flotta a capacit\u00e0 ridotta: i Douglas DC-9 avevano una capacit\u00e0 di soli 90 posti. Nel 1979 perci\u00f2 la compagnia si \u00e8 rivolta alla McDonnell Douglas in cerca di un rimpiazzo, ma le trattative sono fallite. A questo punto perci\u00f2 \u00e8 subentrata la Boeing, che stava sviluppando la versione -300 del Boeing 737. Le aziende giunsero ad un accordo e la USAir divenne cliente di lancio del modello: il primo aereo venne consegnato il 28 novembre 1984.\nNel 1988 Pacific Southwest Airlines divent\u00f2 una sussidiaria di USAir, mentre nel 1989 fu la volta di Piedmont Airlines. Grazie a questi due acquisti vennero aggiunte nuove destinazioni sulla costa ovest, specialmente in California, e fu possibile per USAir acquisire nuovi hub a Charlotte, Dayton, Syracuse e Baltimora. Inoltre vennero aggiunti alla flotta i primi Boeing 767-200ER, utilizzati per le prime rotte intercontinentali verso l'Europa. Le due societ\u00e0 controllate continuano ad operare con grande successo anche oggi, sebbene i loro hub siano stati chiusi, con l'unica eccezione di Charlotte, che ad oggi \u00e8 la base pi\u00f9 importante della compagnia.\nAnni '90: il cambiamento.\nNei primi anni del decennio avvenne un massiccio potenziamento dei collegamenti con l'Europa: oltre al gi\u00e0 esistente volo Charlotte-Londra vennero aggiunti Francoforte (da Pittsburgh e Charlotte), Parigi, Madrid, Monaco e Roma (da Filadelfia), e successivamente ulteriori collegamenti con Londra da Baltimora e Washington. A questi anni inoltre risale la creazione di USAir Shuttle, un servizio di voli con cadenza oraria tra Boston e New York tuttora attivo.\nNel 1996 avvenne la svolta: Stephen Wolf divent\u00f2 il nuovo amministratore delegato della compagnia portando una ventata di novit\u00e0: il 6 novembre venne piazzato uno storico ordine di 240 aerei della famiglia Airbus A320, pi\u00f9 160 opzioni d'acquisto, come parte del piano di rinnovamento della flotta, successivamente seguito da un altro ordine per 14 Airbus A330-300 pi\u00f9 16 opzioni d'acquisto.\nPochi giorni dopo la compagnia annunci\u00f2 il cambio di nome, che dal 27 febbraio 1997 sarebbe diventato US Airways, la nuova livrea ed il cambio di logo. Gli aerei vennero ridipinti, e quelli ordinati vennero consegnati direttamente nella nuova livrea. Nel corso del 1997 il nuovo logo, una bandiera degli Stati Uniti stilizzata, \u00e8 stato progressivamente applicato ai biglietti, alle uniformi, ai gadget e al materiale pubblicitario. Inoltre, tutti questi elementi sono stati ridisegnati con i colori e lo schema della nuova livrea, per sfruttare al massimo quello che sarebbe stato in seguito definito un vero e proprio cambio di identit\u00e0.\n2000-2004: la crisi, la ripresa, il conflitto di Pittsburgh.\nDall'inizio del secolo molti degli aerei pi\u00f9 vecchi vengono ritirati e rimpiazzati con i pi\u00f9 moderni e capienti Airbus A320. Inoltre, grazie alla consegna dei primi Airbus A330-300, vengono aggiunte una nuova destinazione europea, Liverpool e svariate mete nei Caraibi.\nTra il 2000 ed il 2001 United Airlines, la principale avversaria di US Airways, ha cercato di acquisire la compagnia per effettuare una fusione, ma senza alcun successo: la trattativa \u00e8 stata bloccata dal governo degli Stati Uniti.\nA seguito degli attacchi terroristici dell'11 settembre, che hanno comportato, tra l'altro, la chiusura temporanea dell'aeroporto di Washington Reagan (principale hub della compagnia), si sono registrati profitti in perdita e il fattore di crescita della compagnia \u00e8 diminuito. Il colpo, accusato da tutte le compagnie americane, ha causato il fallimento di una delle sussidiarie di US Airways, MetroJet (poi ricapitalizzata nel 2005).\nTra il 2002 ed il 2003, per cercare di tornare ai ritmi di crescita che si registravano nel 2000, vengono attuate svariate politiche per il riempimento degli aerei: vengono stipulati accordi di codeshare con svariate compagnie che operavano voli di collegamento nei Caraibi, e con United Airlines. Nel 2004 inoltre US Airways entra ufficialmente a far parte di Star Alliance. La massiccia estensione del network dovuta ai vari accordi stipulati diede i suoi frutti, e venne ampliata l'offerta di destinazioni europee, aggiungendo Dublino e Shannon.\nIn questo periodo inoltre, cercando di tagliare i costi, la compagnia minacci\u00f2 la societ\u00e0 che gestiva l'aeroporto di Pittsburgh di abbandonare l'aeroporto se questa non avesse abbassato le tariffe di decollo e atterraggio. Dal canto suo la societ\u00e0 rispose che queste tariffe in primo luogo erano ben poca cosa rapportate agli altri costi della compagnia aerea (stipendi, carburante e manutenzioni in primis), ed inoltre si erano rese necessarie in seguito alla modernizzazione dell'aeroporto che, pochi anni prima, era stata chiesta proprio da US Airways. Rifiutando queste motivazioni, la compagnia declass\u00f2 Pittsburgh da hub a focus city, rivedendo la sua presenza sull'aeroporto. Nel 2014 US Airways operava 41 voli giornalieri, tutti verso destinazioni nazionali: nel 2000 invece erano oltre 500, comprese alcune destinazioni europee e sudamericane.\nIl 4 maggio 2004 la compagnia \u00e8 diventata il quindicesimo membro dell'alleanza Star Alliance.\nL'ultimo decennio.\nGi\u00e0 da alcuni mesi la US Airways stava cercando di aumentare i profitti instabili per evitare la bancarotta, che era sempre alle porte. Una delle alternative considerate era la fusione con America West Airlines, per via dei network nazionali praticamente complementari e per i costi simili. La fusione riusc\u00ec venne creata la nuova livrea, utilizzata ancora oggi. La sede della nuova compagnia \u00e8 stata fissata a Tempe (Arizona), dove si trovava la sede dell'America West.\nNel 2006 vennero aggiunte nuove destinazione europee, tra cui Lisbona, Stoccolma e Milano (la seconda destinazione italiana). Il numero delle destinazioni sal\u00ec quindi a 239. In questo periodo inoltre la compagnia effettu\u00f2 un ordine per 20 Airbus A350 XWB, che era stato da poco presentato.\nNel 2007, grazie alle continue consegne di Airbus A330, avvenne un'ulteriore espansione del network, con l'aggiunta di nuove destinazioni europee ed un potenziamento di alcuni collegamenti interni. Inoltre venne siglato un accordo di codeshare con Air New Zealand. Inoltre si \u00e8 verificato un miglioramento del servizio di bordo grazie all'introduzione di un sistema di messaggistica, e al miglioramento della qualit\u00e0 dei pasti serviti ai viaggiatori.\nLa flotta.\nAl febbraio 2014, la flotta di US Airways consiste nei seguenti aeromobili con un'et\u00e0 media di 12,1 anni:\nAccordi di codeshare.\nOltre ai membri dell'alleanza Star Alliance, US Airways ha accordi di codeshare con:"}
{"id": "1360413", "revid": "1983214", "url": "https://it.wikipedia.org/wiki?curid=1360413", "title": "Seleu\u0219", "text": "Seleu\u015f \u00e8 un comune della Romania di abitanti, ubicato nel distretto di Arad, nella regione storica della Transilvania.\nIl comune \u00e8 formato dall'unione di 3 villaggi: Iermata, Moroda, Seleu\u0219.\nL'economia del comune \u00e8 prettamente rurale, caratterizzata da colture di legumi, cereali e piante da legno, e dall'allevamento di bestiame. \nDal punto di vista turistico, Seleu\u015f \u00e8 conosciuto soprattutto dagli appassionati di pesca sportiva."}
{"id": "1360414", "revid": "287204", "url": "https://it.wikipedia.org/wiki?curid=1360414", "title": "Seleus", "text": ""}
{"id": "1360415", "revid": "367445", "url": "https://it.wikipedia.org/wiki?curid=1360415", "title": "Chatlon", "text": "Chatlon (in tagico \u0425\u0430\u0442\u043b\u043e\u043d) \u00e8 una regione (\"vilojati\") del Tagikistan, il cui capoluogo \u00e8 Bochtar.\nGeografia fisica.\nDistretti.\nLa regione \u00e8 suddivisa in 21 distretti: \nConfini.\nLa regione confina a ovest con l'Uzbekistan e a sud e a est con l'Afghanistan. Confina a est con la Gorno-Badachshan, mentre a nord confina con i Distretti di Subordinazione Repubblicana"}
{"id": "1360419", "revid": "21880", "url": "https://it.wikipedia.org/wiki?curid=1360419", "title": "Artemiopsis", "text": "Artemiopsis \u00e8 un genere di crostacei anostraci della famiglia dei Chirocephalidae.\nComprende le seguenti specie:"}
{"id": "1360420", "revid": "1983214", "url": "https://it.wikipedia.org/wiki?curid=1360420", "title": "Semlac", "text": "Semlac \u00e8 un comune della Romania di abitanti, ubicato nel distretto di Arad, nella regione storica della Transilvania.\nLa pi\u00f9 nota attrattiva turistica del comune \u00e8 il parco naturale \"Lunca Mure\u015fului\".\nSemlac \u00e8 il comune natale di Helmuth Duckadam, ex portiere della Steaua Bucarest e della Nazionale romena."}
{"id": "1360421", "revid": "287204", "url": "https://it.wikipedia.org/wiki?curid=1360421", "title": "Vignacastrisi", "text": "Vignacastrisi \u00e8 con 1.377 abitanti l'unica frazione di Ortelle in provincia di Lecce. Situata nel Salento sud-orientale, a circa 2\u00a0km dal mare Adriatico, dista 35\u00a0km dal capoluogo.\nOrigini del nome.\nIl nome ricorda l'esistenza delle \"vinee castrensis\", le fortificazioni in forma di fossati e trincee che difendevano la vicina rocca di Castro.\nIn passato il nome del borgo era Vignecastrisi, poi variato nell'attuale Vignacastrisi.\nStoria.\nNon si hanno notizie certe sulle origini dell'abitato. Si crede sia stato fondato dai Bizantini, si ampli\u00f2 notevolmente nel 1537, grazie all'arrivo dei superstiti che scamparono alla distruzione della vicina citt\u00e0 di Castro ad opera dei Saraceni. La storia del paese \u00e8 strettamente legata a quella di Castro. Nel periodo feudale infatti Vignacastrisi segu\u00ec le sorti della vicina cittadina e della sua Contea. Gli ultimi feudatari prima dell'abolizione del regime feudale nel 1806 furono i baroni \"Rossi\".\nNel 1806 Vignacastrisi diviene frazione del Comune di Diso a seguito della soppressione degli ordinamenti feudali infatti per quanto riguarda la Contea di Castro il centro pi\u00f9 popoloso era quello di Diso al quale furono aggregate Marittima, Castro, Vignacastrisi, Andrano e Castiglione di cui storico sindaco fu un certo Vito Resce (in alcuni documenti si trova scritto anche Resci).\nIl comune di Diso insieme alle sue frazioni era parte del circondariato di Poggiardo che a sua volta era incorporato nel distretto di Gallipoli della Provincia di Terra d'Otranto che comprendeva anche i distretti di Taranto e Brindisi.\nPur essendo territorialmente e storicamente legata alla storia di Castro, Vignacastrisi nel 1809 diviene frazione del comune di Ortelle. \nA Vignacastrisi apparteneva un ingente tratto di costa denominato Marine di Vignacastrisi che va da Porto Miggiano alla grotta \"Striare\" di Castro; con la fuoriuscita nel 1911 dal Comune di Ortelle di Vitigliano e Santa Cesarea Terme, che si sono resi un comune autonomo insieme a Cerfignano, le Marine di Vignacastrisi sono state inglobate nel nuovo ente locale.\nMonumenti e luoghi d'interesse.\nArchitetture religiose.\nChiesa Madre.\nLa Chiesa Madre (XVIII secolo), intitolata all'Immacolata, era una torre delle mura della contea di Castro. Il prospetto presenta infatti gli elementi tipici delle torri quali le piombatoie. La facciata \u00e8 inquadrata da due poderose paraste ed \u00e8 costituita da una decorata finestra centrale posta in asse con il portale d'ingresso. \u00c8 presente il simbolo di Vignacastrisi: una vite arrampicata a una torre. L'interno, a una sola navata, custodisce vari dipinti su tela e un antico organo a canne restaurato di recente e utilizzato per concerti di musica sacra. Pregevole \u00e8 la statua lignea raffigurante la Madonna del Rosario; gravemente danneggiata da un incendio nel 1962, venne riparata dal maestro cartapestaio \"Malecore\" di Lecce, per volere dell'allora parroco Don Salvatore Alemanno, sotto di essa ci sono due cripte che attualmente sono murate ed \u00e8 impossibile accedervi.\nCongrega del Rosario.\nLa congrega della Madonna del Rosario, sede della confraternita omonima, \u00e8 una piccola chiesa ottocentesca. Presenta una semplice facciata che accoglie il portale d'ingresso e un piccolo rosone. L'interno presenta un'unica navata e l'abside che ospita l'altare maggiore. All'esterno della chiesa \u00e8 addossato sulla parete sinistra un piccolo \"calvario\". Vicino alla congrega sorgeva anticamente un cimitero.\nMasseria di San Nicola.\n\u00c8 un ex monastero-masseria greco-bizantino, ricostruito e riadattato nel \u2018500 ad uso padronale, dentro di esso vi \u00e8 la chiesa dedicata a San Nicola, un santo molto presente nella cultura ecclesiastica Ortodossa e Cattolica, col passare dei secoli \u00e8 passato nelle mani di pi\u00f9 proprietari, oggi \u00e8 utilizzato come villa di residenza estiva della famiglia Bacile. La masseria- convento \u00e8 situata nel parco-zona \"Canali\" facente parte del Parco Naturale regionale Otranto-Santa Maria di Leuca e Bosco di Tricase. Al suo interno \u00e8 presente una piccola cappella intitolata a San Nicola e vi sono varie strutture di notevole interesse, tra le pi\u00f9 peculiari vi \u00e8 la presenza di un caratteristico pozzo decorato con tratti cinquecenteschi lungo il cortile principale che d\u00e0 sul viale centrale.\nMasseria Sant'Elia.\nEra un'antica masseria-monastero greco-bizantina situata nei pressi dell'attuale Piazza Santa Croce, il complesso ormai distrutto ha lasciato solo il nome al piccolo rione del paese. (il paese di Vignacastrisi e suddiviso nei rioni del Ponte, Sant'Elia, Mare e Cutizzi). \nIn questa zona vi \u00e8 anche un frantoio ipogeo adiacente alla piazza Santa Croce.\nMasseria Capriglia di Sotto.\nLa struttura del noto insediamento masseriale-chiesastico di Capriglia, in completo stato di abbandono e degrado, cos\u00ec come durante il periodo medioevale, appartiene tuttora al territorio di Vignacastrisi.\nSituata a 94 metri sul livello del mare, \u00e8 a ridosso di una chiara biforcazione viaria del periodo romano-bizantino. \nAnnessa ad essa vi era una chiesa dedicata a Sant'Eligio; questa era seconda soltanto alla chiesa parrocchiale per via del numero delle Sante Messe officiate nell'arco dell'anno.\nL'antico feudo della Masseria di Capriglia nel Baronato di Vignacastrisi, andava dalle pianure coltivate ai pascoli increspati e rocciosi in altura, digradando fino al mare.\nL'esistente struttura del complesso monasteriale di Capriglia con la sua congiunta Chiesa di Sant'Eligio (totalmente distrutta nei primi decenni della seconda met\u00e0 del 1900, assieme al grande dipinto del Santo che sovrastava l'Altare).\nLa struttura \u00e8 composta da grosse muraglie alte fino a tre metri, cingono a quadrato il bloccocentrale degli alloggi con i cortili, gli ovili, le stalle e una vasta area di pascolo.\nLe muraglie presentano delle feritoie d'avvistamento distante l'una dall'altra due metri.\nSul terrazzo pi\u00f9 elevato del pascolo si dipanano a scacchiera dei pancacci di pietre, i quali lungamente differenziati, ma non oltre i sei metri, offrono ancora a tratti dei buoni dorsi per il camminamento.\nProbabilmente usati per la difesa come per l'avvistamento essi nascono da un basamento solido e compatto di almeno un metro di larghezza e partendo dalle due estremit\u00e0 con i gradoni alti cm.50, salgono gradualmente fino a raggiungere un'altezza massima di due metri.\nSul versante esposto a tramontana prima ancora che l'intero presidio masseriale sfoci nei campi, vi sono altre muraglie, che oltre alle solite feritoie d'avvistamento presentano tratti irrobustiti per il servizio di vedetta.\nQueste ultime vengono interrotte da un portale di transito, difeso ai lati da due guardiole (una ormai distrutta); l'altra ancora intatta,pu\u00f2 testimoniare quanto di verosimile l'arte di edificare si fosse tramandata nei millenni.\nLa guardiola di Capriglia, nella sua caratteristica struttura trulliforme, molto probabilmente dava riparo e temporaneo riposo ai turnisti impiegati a sorvegliare sia di sotto che di sopra le muraglie; e senza ombra di dubbio ricalca la tipica costruzione a Tholos dell'antica civilt\u00e0 micenea, destinata a luogo sacro per il riposo eterno.\nLa terra di Vignacastrisi non \u00e8 affatto forestiera a questo tipo di manifestazioni tombali, basti pensare a quelle pi\u00f9 arcaiche presenti nelle due zone Canali e Purgianne. Per\u00f2 il confronto diretto con la tomba Tholos di Micene, l'assistiamo soltanto con la guardiola di Capriglia, l'unica fra le altre strutture del tipo ad assumere maggiore complessit\u00e0 di costruzione, preceduta a che da un dromos (corridoio) che conduce all'entrata della cella, proprio come la Tholos di Micene.\nArchitetture civili.\nPalazzo Guglielmo.\nIl palazzo appartenne a una delle famiglie pi\u00f9 potenti e ricche del paese: i Guglielmo. Dopo essere stato per decenni abbandonato, \u00e8 stato ristrutturato dai nuovi proprietari ed oggi \u00e8 nuovamente abitato ed in parte utilizzato come struttura ricettiva (guest house).\nAree naturali.\nZona Canali.\nL'area denominata \"Zona Canali\" \u00e8 rappresentata da un settore del bacino idrografico che nasce nei pressi del centro abitato. Trattasi di un'incisione naturale che ha una lunghezza complessiva di circa 850 metri e una larghezza media di 80 metri; l'altitudine \u00e8 compresa tra 60 e 87 metri sul livello del mare. Tale incisione ospita un corso d'acqua a carattere di spiccata intermittenza, vale a dire con presenza di acqua solo durante il periodo autunno-primavera, in concomitanza di eventi piovosi di una certa entit\u00e0. Nella zona vi \u00e8 la presenza di numerose forme carsiche ipogee (grotte), frutto della dissoluzione chimica esercitata dalle acque piovane nel corso dei secoli sulla roccia calcarea ivi presente. I territori circostanti abbondano di testimonianze della secolare presenza dell'uomo, quale elemento regolatore del territorio, con la presenza di muretti a secco che delimitano dei terrazzamenti e le unit\u00e0 particellari, il tutto amalgamato dalla presenza di ulivi secolari e di vegetazione naturale, a prevalenza di leccio. Dal punto di vista vegetazionale l'area costituisce una delle ultime schegge di vegetazione naturale relitta ancora presenti nel Salento, dove, accanto alla presenza del leccio si hanno altri elementi pi\u00f9 termofili quali il carrubo, l'olivastro ecc. Il sito \u00e8 in stretto rapporto con il bosco delle Querce di Castro insieme al quale concorre a formare un unico corridoio ecologico che dal mare si spinge verso l'entroterra. \nIn questa zona sono presenti numerose \"laure\" (celle scavate nella roccia) in cui i monaci basiliani si rifugiavano, soprattutto durante il periodo dell'iconoclastia.L'ambito territoriale ospita una fauna tipica di specie presenti in aree simili del Salento, tra cui la volpe, il tasso, il riccio, la lucertola comune, il biacco e numerose specie di uccelli, in particolare passeriformi\". Questo parco naturale fa parte del parco Naturale Regionale \"Costa Otranto S.M. di Leuca - Bosco di Tricase \".\nAll\u2019interno del parco \u00e8 presente una struttura con annesso un anfiteatro utilizzato per eventi culturali.\nBiblioteca Comunale Maria Paiano.\nInaugurata nel 2011, costruita grazie ad un lascito del dott. Vito Paiano \u00e8 un importante centro culturale a livello locale, munita anche di una sala-teatro e di una sala multimediale.\nOltre alla biblioteca vi \u00e8 nella stessa struttura un circolo di pensionati.\nEconomia.\nVignacastrisi ha un'economia principalmente agricola, il cui reddito si basa sulla produzione di olive, uva e cereali. Negli ultimi anni si \u00e8 sviluppato anche il settore turistico grazie alle costruzioni di B&amp;B e agriturismi.\nEventi.\nFesta dell'Orecchietta ad agosto, si svolge dagli anni '80;\nFesta patronale della Beata Vergine Maria del SS, Rosario, 7 ottobre;\nPresepe vivente realizzato all'interno del centro storico dal 2008 circa con oltre 200 comparse."}
{"id": "1360422", "revid": "486946", "url": "https://it.wikipedia.org/wiki?curid=1360422", "title": "Qurghonteppa", "text": ""}
{"id": "1360423", "revid": "106456", "url": "https://it.wikipedia.org/wiki?curid=1360423", "title": "Francesca Braggiotti", "text": "Sposata a John Davis Lodge, lasci\u00f2 la carriera artistica dopo che il marito, anche lui attore, intraprese una carriera politica che lo port\u00f2 a diventare governatore e poi ambasciatore.\nBiografia.\nFiglia di un tenore italiano nato a Smirne e di una mezzosoprano di Boston, entrambi convertiti al buddismo, fu la secondogenita di otto fratelli e sorelle, tutti destinati al successo in campo artistico.\nCominci\u00f2 la sua carriera come ballerina, formando il duo \"Braggiotti Sisters\" insieme alla sorella Berta. Il duo ebbe un successo travolgente nella Boston del primo dopoguerra; ecco alcune recensioni: \u00abDue sorelle poliglotte straordinariamente attraenti e di talento, chiamate Berta e Francesca Braggiotti, furono il pi\u00f9 grande avvenimento della societ\u00e0 Bostoniana da quando Jack Gardner fum\u00f2 una sigaretta in pubblico e costru\u00ec la Fenway Court\u00bb.\nFrancesca e sua sorella Berta aprirono uno studio di danza sopra la Caserma dei Vigili del Fuoco di Brookline. Per una esibizione pubblica, sponsorizzata dall'esclusivo \"Vincent Club\", il sindaco fu interpellato sui limiti della pubblica decenza, in quanto aveva autorizzato a fini artistici i loro costumi, pur essendo troppo ridotti per essere ammessi in una spiaggia pubblica.\nAmy Lowell rimase talmente incantata che compose un'ode poetica in onore di Francesca; Isabella Steward Gardner le scrittur\u00f2 per una esibizione privata al Fenway Court. La scuola di danza delle Braggiotti Sisters, oltre ad essere la pi\u00f9 costosa e richiesta dell'epoca, fu la prima a introdurre a Boston il movimento espressionista nella danza e una nuova visione della salute e della bellezza.\nDopo la prematura scomparsa della sorella maggiore (1928), Francesca pass\u00f2 al cinema e al doppiaggio. Ha recitato in: \"Rasputin e l'imperatrice\" (1932), \"Piccole donne\" (1933), \"Scipione l'Africano\" (1937), \"Stasera alle undici\" (1937). Il 6 luglio 1929 spos\u00f2 l'attore John Lodge, dal quale ebbe due figlie e insieme al quale recit\u00f2 in \"Piccole donne\" e \"Stasera alle undici\".\nFrancesca Braggiotti \u00e8 stata la prima doppiatrice di Greta Garbo: fu infatti proprio lei a pronunciare la celebre battuta \u00abDammi una sigaretta!\u00bb nel film \"Mata Hari\" di George Fitzmaurice, e cio\u00e8 la prima battuta doppiata in italiano nella storia del cinema (1932). Ha doppiato l'attrice svedese anche in \"Cortigiana\", \"Grand Hotel\" e \"Come tu mi vuoi\". Ma stranamente fu doppiata nei suoi soli due film italiani su un totale di quattro che fece.\nLa Braggiotti si \u00e8 ritirata dall'attivit\u00e0 artistica dopo l'ingresso in politica del marito, che fu eletto, per il Partito Repubblicano, governatore del Connecticut dal 1951 al 1955, nonch\u00e9 agente diplomatico e ambasciatore in Spagna, Argentina e Svizzera.\nIl 23 febbraio 1949 il Presidente della Repubblica Luigi Einaudi le ha conferito la Croce di Cavaliere dell'Ordine della Stella della Solidariet\u00e0 Italiana."}
{"id": "1360424", "revid": "11262861", "url": "https://it.wikipedia.org/wiki?curid=1360424", "title": "Diocesi di Otranto", "text": ""}
{"id": "1360426", "revid": "2156198", "url": "https://it.wikipedia.org/wiki?curid=1360426", "title": "Ba Football Club", "text": "Il Ba F.A. \u00e8 una societ\u00e0 calcistica figiana con sede nella citt\u00e0 di Ba. Fondata nel 1935, veste il nero.\n\u00c8 la pi\u00f9 prestigiosa societ\u00e0 calcistica del paese dell'arcipelago dell'Oceania. Nel 2007 \u00e8 stata la finalista dell'OFC Champions League, la Coppa dei Campioni dell'Oceania, e ha perso contro i neozelandesi del Waitakere United.\nRosa.\n "}
{"id": "1360431", "revid": "1983214", "url": "https://it.wikipedia.org/wiki?curid=1360431", "title": "Sintea Mare", "text": "Sintea Mare \u00e8 un comune della Romania di abitanti, ubicato nel distretto di Arad, nella regione storica della Transilvania.\nIl comune \u00e8 formato dall'unione di 3 villaggi: Adea, Sintea Mare, \u021aipar.\nL'esistenza di Sintea Mare \u00e8 attestata in documenti del 1337; pi\u00f9 antico il villaggio di Adea, citato in documenti del 1202."}
{"id": "1360432", "revid": "88740", "url": "https://it.wikipedia.org/wiki?curid=1360432", "title": "Norak", "text": "Norak (\u041d\u043e\u0440\u0430\u043a in tagico, \u041d\u0443\u0440\u0435\u043a, \"Nurek\" in russo) \u00e8 una citt\u00e0 di 20.000 abitanti della regione di Chatlon, in Tagikistan.\nGeografia fisica.\nLa citt\u00e0, fondata nel 1960 nei pressi della diga Nurek Dam, si trova a 51 km a sud-est della capitale Du\u0161anbe, a una altitudine di 885 metri s.l.m.\nLa citt\u00e0 ha anche una base militare che ospita il personale di Okno, una struttura per l'osservazione spaziale russa.\nSociet\u00e0.\nEvoluzione demografica.\nSecondo i censimenti ufficiali, la popolazione era di 13.165 abitanti nel 1970 19.126 nel 1979. 1989, il numero era salito a 20.752, nel 2000 era 19.256 e nel 2010 era 24.831. La popolazione \u00e8 stimata a 27.200 nel 2014. "}
{"id": "1360435", "revid": "194577", "url": "https://it.wikipedia.org/wiki?curid=1360435", "title": "Nurak", "text": ""}
{"id": "1360436", "revid": "3115", "url": "https://it.wikipedia.org/wiki?curid=1360436", "title": "Capo Evans", "text": "Capo Evans (in inglese \"cape Evans\") \u00e8 un promontorio roccioso nella parte occidentale dell'isola di Ross che delimita l'ingresso settentrionale della baia Erebus. \nLocalizzato ad una latitudine di 77\u00b038'S e ad una longitudine di 116\u00b024'E, venne scoperto durante la spedizione Discovery (1901-04) guidata da Robert Falcon Scott. La spedizione Terra Nova (1910-13), sempre guidata da Scott, costru\u00ec a capo Evans Hut Point, la principale base della missione ed intitol\u00f2 l'area a Edward Evans, ufficiale della Royal Navy e secondo in comando."}
{"id": "1360437", "revid": "146644", "url": "https://it.wikipedia.org/wiki?curid=1360437", "title": "Capo evans", "text": ""}
{"id": "1360438", "revid": "146644", "url": "https://it.wikipedia.org/wiki?curid=1360438", "title": "Cape Evans", "text": ""}
{"id": "1360440", "revid": "124037178", "url": "https://it.wikipedia.org/wiki?curid=1360440", "title": "Tilacoide", "text": "I tilacoidi, nel cloroplasto delle cellule vegetali, costituiscono un complesso sistema di sacculi delimitati da membrana immersi nel liquido stromatico. I tilacoidi hanno forma di sacchetti appiattiti e hanno la funzione di raccogliere la luce e immagazzinarla durante la fase luminosa della fotosintesi. Rappresentano quindi il luogo dove avvengono tutte le reazioni luce-dipendenti di tale processo.\nLe membrane tilacoidali individuano nella parte interna del cloroplasto due ambienti con pH differente, cosa necessaria per la fotosintesi:\n\"lume tilacoidale\", costituisce la parte liquida racchiusa dalle membrane tilacoidali; \u00e8 acido per la concentrazione di ioni ione H+ che si verifica in seguito alla fase luminosa della fotosintesi;\n\"lo stroma\", costituisce la porzione liquida esterna ai tilacoidi; poich\u00e9 con le reazioni luminose gli ioni idrogeno vengono spostati verso il lume tilacoidale, il pH dello stroma si alza.\nSulla membrana tilacoidale sono inseriti:\nLe membrane tilacoidali possono trovarsi esposte allo stroma o associate tra loro. L'associazione di membrane tilacoidali per appressamento origina degli impilamenti detti \"grana\". I sacculi impilati sono collegati tra loro da sacculi non impilati che costituiscono i \"tilacoidi stromatici\". I grana sono ricchi in fotosistema II e in antenne, i tilacodi stromatici e, in generale, le zone esposte allo stroma, sono ricchi in fotosistema I e ATP-sintetasi. Lo spazio in cui i tilacoidi si appressano \u00e8 detto \"partizione\". L'estensione degli impilamenti \u00e8 legata all'acclimatazione del cloroplasto nei confronti della radiazione luminosa disponibile.\nNei cianobatteri i tilacoidi sono liberi nel citoplasma e sono la sede delle reazioni luminose della fotosintesi. Sono coperti da ficobilisomi, complessi proteici associati a pigmenti accessori chiamati ficobiline."}
{"id": "1360444", "revid": "1369234", "url": "https://it.wikipedia.org/wiki?curid=1360444", "title": "Zolt\u00e1n Gera", "text": "Biografia.\n\u00c8 considerato uno dei migliori calciatori magiari dagli anni 2000.\nCaratteristiche tecniche.\nDurante la sua carriera ha giocato in molti ruoli: ala soprattutto destra ma anche sinistra, centrocampista dietro le punte o talvolta seconda punta. Era pericoloso nei tiri dalla distanza.\nCarriera.\nClub.\nDopo gli inizi nel P\u00e9cs, prima passa al Ferencv\u00e1ros, poi lo acquista il West Bromwich nel 2004-2005.\nNell'estate del 2008 si trasferisce al Fulham, in Premier League. Il 2 agosto 2011 fa ritorno al West Bromwich, dopo essersi svincolato dai \"Cottagers\". Due anni pi\u00f9 tardi il suo contratto con il West Bromwich giunge alla scadenza e il giocatore, da lungo tempo infortunato, si ritrova svincolato, salvo poi fare ritorno al WBA.\nA fine stagione, fa ritorno in patria al Ferencv\u00e1ros, in cui milita per 4 anni per poi annunciare il ritiro il 29 giugno 2018.\nNazionale.\nInizia la trafila con la nazionale magiara con l'Under-21 giocando dal 1999 al 2000 tre incontri senza mai andare a segno, dal 2002 \u00e8 uno dei titolari inamovibili e leader della nazionale maggiore.\nEntra in nazionale giovanissimo e in seguito ne diventa anche il capitano. Ha segnato la rete del momentaneo 2-1 nella disfatta italiana a Budapest il 22 agosto 2007 (risultato finale: 3-1 per i magiari). \u00c8 stato uno dei pilastri della formazione danubiana con il centrale difensivo Roland Juh\u00e1sz, il trequartista Tam\u00e1s Hajnal e il centravanti Tam\u00e1s Priskin. Il 15 ottobre 2009, a causa dell'ennesima esclusione dai 18 convocati per la partita, poi vinta, con la Danimarca, e di dissidi con il CT Erwin Koeman annuncia il suo ritiro dalla Nazionale dopo 63 presenze e 18 gol. Nell'agosto 2010, dopo l'arrivo del nuovo commissario tecnico S\u00e1ndor Egerv\u00e1ri, decide di tornare a vestire la maglia della Nazionale.\nNel 2016 viene convocato per gli Europei 2016 in Francia, in cui va a segno nel 3-3 contro il Portogallo durante la fase a gironi con un a vol\u00e9e da fuori area. A fine torneo questa viene votata come la rete migliore della manifestazione.\nStatistiche.\nPresenze e reti nei club.\n\"Statistiche aggiornate al 7 giugno 2016.\""}
{"id": "1360449", "revid": "1446238", "url": "https://it.wikipedia.org/wiki?curid=1360449", "title": "K\u00fclob", "text": "Kulob o K\u00fclob (in tagico \u041a\u04ef\u043b\u043e\u0431; in persiano \u06a9\u0648\u0644\u0627\u0628; in russo \u041a\u0443\u043b\u044f\u0431, \"Kuljab\") \u00e8 una citt\u00e0 di 97.500 abitanti della regione di Chatlon, in Tagikistan.\nStoria.\nIl toponimo risale al 1750. Nel 1921 l'Unione Sovietica industrializz\u00f2 la citt\u00e0 notevolmente, rendendola economicamente importante. Nel 2005 la citt\u00e0 di Kulob ha festeggiato il anniversario dalla fondazione."}
{"id": "1360450", "revid": "1983214", "url": "https://it.wikipedia.org/wiki?curid=1360450", "title": "Socodor", "text": "Socodor \u00e8 un comune della Romania di abitanti, ubicato nel distretto di Arad, nella regione storica della Transilvania.\nL'esistenza di Socodor \u00e8 attestata in documenti del 1299; sono state comunque ritrovate vestigia pi\u00f9 antiche, dell'Et\u00e0 del bronzo, del popolo degli Avari e della cultura Ottomana.\nNel paese, ai margini di un piccolo bosco, sorge la dacia che fu un tempo del \"leader\" comunista Nicolae Ceau\u0219escu e che utilizzava per le sue battute di caccia.\nInvestitori esteri, in particolare italiani ed austriaci a partire dal 2001 hanno scelto questo comune come luogo dove insediare attivit\u00e0 agricole nelle campagne che circondano il piccolo centro abitato."}
{"id": "1360457", "revid": "767487", "url": "https://it.wikipedia.org/wiki?curid=1360457", "title": "Darling Thieves", "text": "Darling Thieves, in precedenza I Hate Kate, \u00e8 una band pop punk - alternative rock creata a Huntington Beach in California dall'ex chitarrista/cantante degli Zebrahead, Justin Mauriello, al fine per sperimentare le sue opzioni musicali.\nLe prime canzoni, come \"\"Bed of Black Roses\", \"Always Something\" e \"Out Of My Head\"\" furono rese disponibili per il download gratuito. In seguito, unendo anche alcuni di questi brani, nel 2006, \u00e8 stato pubblicato il primo EP \"Act One\". Il 25 aprile 2007 \u00e8 stato infine pubblicato il primo album intero (o \"full-length\") della band, intitolato \"Embrace the Curse\".\nStoria.\nJustin Mauriello form\u00f2 gli I Hate Kate nel 2004, mentre era ancora negli Zebrahead, come sbocco creativo. La band ha visto un aumento costante di successo. Gli I Hate Kate hanno suonato nei tour con artisti del calibro dei Social Distortion, Chevelle, Hot Hot Heat, The Bravery, The Living End, My Chemical Romance, Unwritten Law e Shiny Toy Guns. Hanno tenuto diversi tour negli Stati Uniti, Canada e Giappone.\nNel dicembre 2007, la band \u00e8 stata in studio con il produttore Mark Trombino platino (Jimmy Eat World, Blink-182, Sugarcult), con cui ha registrato nuove canzoni e remixato tracce precedenti. Hanno pubblicato il loro primo album full-length \"Embrace the Curse\", il 24 giugno 2008.\nNei primi mesi del 2010 la band registra un nuovo album con il produttore Lee Miles (Tickle Me Pink, The Red Jumpsuit Apparatus, Puddle of Mudd). La band pubblic\u00f2 il primo singolo dell'album, \"Free Without You\", il 12 gennaio.\nNel giugno del 2010, una donna di nome Kate, colei che ha ispirato il nome della band, ha lasciato un rabbioso messaggio vocale al leader della band, Justin Mauriello, circa l'uso del suo nome per la band, minacciando azioni legali. La band ha ritenuto che era nel loro interesse a cambiare nome in Darling Thieves. Come Darling Thieves sono stati headling dei loro spettacoli e condividendo il palco con gli Hollywood Undead, gli Hyper Crush, e i The Bled.\nSingoli.\n\"Always Something\" (2007)\n\"It's Always Better\" a.k.a \"Always Something\" (2008)\n\"Bed of Black Roses\" (2008)\n\"I'm In Love with a Sociopath\" (2008)\n\"Free Without You\" (2010)\nAltre Canzoni/Non pubblicate.\n\"Sobriety Killed Society\""}
{"id": "1360460", "revid": "125759793", "url": "https://it.wikipedia.org/wiki?curid=1360460", "title": "Mike Francis", "text": "Biografia.\nFrancesco Puccioni, in arte Mike Francis, ha venduto pi\u00f9 di 8 milioni di copie nel mondo durante la sua carriera come solista e come membro dei Mystic Diversions. Ha tenuto a battesimo, tra le sue coriste, anche Rossana Casale e Giorgia.\nNasce a Firenze, ma musicalmente si forma a Roma, dove incomincia a suonare il pianoforte e la chitarra all'et\u00e0 di 14 anni. L\u00ec frequenta una scuola superiore statunitense, ottenendo un'ottima conoscenza della lingua inglese. Contemporaneamente studia da autodidatta composizione e arrangiamento.\nCugino della cantautrice Grazia Di Michele e della giornalista televisiva RAI Danila Bonito, dopo diverse esperienze in vari disco-club della Capitale nel 1981 ha la prima esperienza discografica con Al Festa e Claudio Giusti, con cui forma il project group \"Metropole\" interpretando \"Miss Manhattan\" (con il testo di Enrica Bonaccorti), un brano dance a tinte soul, jazz e funk da lui co-prodotto, che ottiene un certo successo in discoteca e viene stampato anche in Canada dalla PBI-Records. La pubblicazione sia del singolo sia del Disco Mix, un 12 pollici dance con ispirazioni black, lo fa notare nel mondo delle discoteche pi\u00f9 raffinate.\nL'anno successivo l'etichetta Best Record del disc-jockey Claudio Casalini pubblica \"Love Has Found You\", che rappresenta l'esordio discografico come Mike Francis, nome d'arte che da allora accompagna il musicista. Il brano, pubblicato solo su 12 pollici, ha una ridotta distribuzione, tuttavia viene molto diffuso per radio e suonato in discoteca.\nIncomincia la collaborazione dell'artista con i fratelli Pietro e Paolo Micioni, giovani, ma gi\u00e0 esperti dj-producers (Paolo ha dalla sua parte l'esperienza con gli Easy Going, ed entrambi hanno creato il progetto Traks, disco d'oro in Francia con il remake di \"Long Train Running\").\nNel 1984 i fratelli Micioni pubblicano \"Survivor\", uno dei pi\u00f9 grandi successi di Mike Francis, grazie anche alla promozione dell'emittente romana Radio Dimensione Suono (esiste anche un'incisione jingle dove in una strofa viene nominata la stessa radio). Il brano diventa molto popolare e raggiunge la quinta posizione della Hit Parade. Arrangiato da Bob Masala insieme a Mike e suonato da Bob Masala.\nSempre nel 1984 Mike Francis affida alla cantante statunitense Amii Stewart il suo pezzo \"Friends\", che raggiunge il primo posto dei singoli (e il quattordicesimo pi\u00f9 venduto dell'anno), ottenendo un notevole successo anche all'estero. Anche il Disco Mix 12\" del brano in questione si rivela un grande successo, pubblicato nella \"full length version\" della durata di circa 8 minuti.\nSull'onda del successo ottenuto, viene pubblicato il suo primo album \"Let's Not Talk About It\", che oltre a \"Survivor\" e a una nuova incisione di \"Night Time Lady\" (gi\u00e0 lato B del suo primo singolo) contiene altri otto brani. Presentato in un concerto al Teatro Olimpico di Roma, prima esibizione in pubblico dell'artista, l'album raggiunge la quindicesima posizione nella classifica italiana.\nNell'autunno del 1984, avvalendosi della collaborazione di Rossana Casale, esce il singolo \"Let Me In\", brano ancor pi\u00f9 romantico rispetto ai precedenti, ma realizzato con un arrangiamento completamente elettronico. La canzone raggiunge un buon risultato, anche nella versione 12 pollici (pubblicata in versione extended) con incluso remix del dj Marco Trani.\nNel 1985 Mike Francis effettua una tourn\u00e9e in Italia e pubblica il suo nuovo singolo in coppia con Amii Stewart, dal titolo \"Together\". Il singolo ottiene un ottimo successo rientrando nella Top Five. Nello stesso anno esce il secondo album del cantautore, \"Features\" (pubblicato in altri paesi come \"Features of Love)\", da cui viene estratto oltre al brano portante \"Features of Love\", il singolo \"Iron it Out\", pezzo che ottiene un buon successo su 12\" nella versione curata dal disc-jockey Mario Tagliaferri. Il brano \"You Can't get Out of My Hear\"t tratto dall'album \u00e8 utilizzato in una scena del film \"A Me Mi Piace\" dove ad interpretarlo \u00e8 l'attrice Rochelle Redfield. L'album contiene tra i vari brani le covers di \"Lovely Day\" di Bill Withers e di \"I'm not in Love\" del gruppo 10cc; la canzone \"Together\" gi\u00e0 proposta in duetto con Amii Stewart \u00e8 presente nell'album in una nuova versione cantata solo da Mike Francis.\nNel 1986 esce il suo terzo album intitolato semplicemente \"Mike Francis\" (in altri paesi pubblicato come \"Dreams of a Lifetime\"), il cui successo \u00e8 superiore al precedente (l'album contiene un brano in lingua italiana \"Noi\").\nL'artista pubblica nel 1987 \"Songs\" \"1\" (edito anche nelle Filippine in CD come \"Songs\"), la sua prima raccolta di canzoni, in cui tutti i brani vengono arrangiati, suonati e cantati ex novo; una scelta piuttosto inusuale all'epoca. Il disco vende circa 350.000 copie, diventando il pi\u00f9 venduto in assoluto della sua carriera, e verr\u00e0 promosso dalla sua prima tourn\u00e9e nei Palasport. La raccolta contiene l'inedito \"Suddenly Back to Me\" pubblicato anche come singolo nel medesimo anno.\nNel 1988 esce il suo quarto album \"Flashes of Life\". Nello stesso anno esce il singolo \"Time's Out of Time\" (non incluso nell'album \"Flashes of Life\") ed \u00e8 utilizzato nel film \"Fantozzi va in pensione\" nella scena in cui il protagonista entra in un night club. Partecipa all'edizione del 1988 della rassegna canora Un Disco per L'estate, ribattezzata Saint Vincent Estate '88, dove esegue anche la cover \"I'm Easy\" di Keith Carradine; nel medesimo anno prende parte anche alla rassegna musicale Vota La Voce dei canali Mediaset.\nNel 1989 la canzone \"Survivor\" viene rilanciata in lingua spagnola partecipando al Festivalbar dei canali Mediaset, ed il cantautore duetta con la cantante Belen Thomas.\nTrasferitosi temporaneamente nelle Filippine, nel 1990 pubblica il suo primo album dal vivo, \"Live in Manila\".\nNel 1991 esce il suo primo album in italiano dal titolo \"Mike Francis in italiano\" che vede la collaborazione di Mogol per i testi. Il disco, realizzato in previsione di una partecipazione al Festival di Sanremo che non si concretizza, ha tuttavia un discreto successo. Nell'estate del 1991 partecipa alla rassegna canora del Cantagiro.\nNel 1992 esce la raccolta \"Classics\" con l'inedito \"I Want You\", cover del brano del 1976 di Marvin Gaye. (Nell'album \"Flashes of Life\" del 1988, \u00e8 presente un brano omonimo che non ha nessuna correlazione con la cover di Gaye pubblicata nella raccolta del 1992).\nTre anni dopo l'ultimo album di inediti, viene pubblicato nel 1994 il suo secondo album in lingua italiana: \"Francesco innamorato\", con i testi di Pasquale Panella. L'album, il sesto della sua carriera, riesce a entrare tra i 30 pi\u00f9 venduti della classifica settimanale della rivista \"Musica e Dischi\".\nNel 1995 pubblica l'album \"A Different Air (\"edito anche nelle Filippine, in questa edizione il brano \"I love You, Ahi Amor\" sostituisce nella tracklist la cover degli Stadio \"On the Edge of The Night\"), la cui title track \u00e8 una cover dei Living in a Box. \u00c8 di questi anni, infatti, la collaborazione con gli autori Frank Musker e Richard Darbyshire, quest'ultimo ex leader del gruppo. In questo periodo si esibisce a Los Angeles, all'Hollywood Palladium, San Francisco e ancora in Asia orientale. Da queste performance viene tratta la raccolta \"The Very Best - Live\" pubblicata nello stesso anno.\nNel 1998 esce il terzo album in lingua italiana \"Misteria\" e la raccolta \"The Best of\". Nello stesso anno Mike fonda il gruppo Mystic Diversions assieme al fratello arrangiatore, compositore e ingegnere del suono Mario Puccioni e al polistrumentista maltese Aidan Zammit. Per questo progetto recupera il proprio nome di battesimo modificato in Francesko. Il gruppo continua a esistere mantenendo in vita il suo ricordo. La title-track \"Angel Soul\" dell'album omonimo, cantata dal fratello Mario, \u00e8 proprio ispirata e dedicata a Mike Francis.\nNel 1999 incide l'album \"All Rooms with a View\", distribuito dalla Sony (alcune tracce contenute nell'album sono una nuova versione in lingua inglese di quelle contenute nel precedente album \"Misteria\" del 1998 eseguite in lingua italiana, inoltre l'album contiene nuove versioni delle hits \"Survivor\" e \"Let Me In\"); esce anche la raccolta \"I Grandi Successi - The Best of - Vol.2\".\nNel 2000 \u00e8 la volta della doppia raccolta \"I Grandi Successi Originali - Flashback\" (negli anni seguirono altre tre edizioni della Sony Music, una ristampa doppio CD, una seconda come singolo CD, e una terza con tre CD e brani rimasterizzati del 2011).\nNel 2001 partecipa alla trasmissione La Notte Vola, gara musicale tra i brani pi\u00f9 famosi degli anni ottanta, nella quale presenta il suo successo del 1984 \"Survivor\" ed arriva in semifinale.\nNel 2000 e nel 2004 Mike Francis torna per una serie di concerti nelle Filippine, dove al Palasport Araneta Coliseum di Manila fa il tutto esaurito con 16.000 spettatori.\nNel 2005 pubblica un 12\" della cover \"Josephine\" (della stessa ne seguiranno altre versioni anche col gruppo Mystic Diversions) di Chris Rea. Nell'autunno dello stesso anno al mitico locale Gilda di Roma, esegue una delle ultime volte live il pezzo \"Survivor\".\nNel 2007, dopo alcuni anni di silenzio, durante i quali Mike Francis si dedica all'esperienza dei Mystic Diversions, esce il suo nuovo lavoro \"Inspired\"; in questo disco sono riproposte personali interpretazioni di celebri cover molto amate dall'artista, insieme ad alcuni inediti. (L'album contiene il brano \"Quedate\", dove per la prima volta Mike Francis canta in lingua spagnola; di questo brano verranno pubblicati vari remix ad opera del duo Blank &amp; Jones nelle loro compilations della serie \"Relax\"). Sempre nello stesso anno durante il corso del 2007 nelle Filippine viene pubblicata in CD la raccolta dei remix dei primi anni di carriera \"12 by Twelve.\"\nNel 2008, in considerazione delle sue doti di cantante e autore, riceve il titolo di \"Honorary Doctorate\" in scienze musicali dal \"Grande Senato Accademico di Alta Educazione\" della \"The Yorker International University, U.S.A.\" Nello stesso anno vengono pubblicate in CD edizioni Japan degli album \"Let's Not Talk About It\" del 1984 e \"Flashes of Life\" del 1988 rimasterizzati. Durante gli anni 2000 si esibisce in apparizioni live come quelle con il gruppo Adika Pongo. Inoltre collabora con il gruppo Change nell'album \"Change Your Mind\" pubblicato nel 2010\",\" dove duetta nel brano \"Time for Us (\"un remix del brano \u00e8 stato pubblicato nel 2013).\nIl 16 gennaio 2009 esce la raccolta \"The Very Best of Mike Francis (All Was Missing)\", contenente anche alcuni inediti, pochi giorni prima dalla sua prematura scomparsa. Nella raccolta \u00e8 contenuta tra le altre, il brano cover di Sade \"Nothing Can Come Between Us\" inciso qui in versione solista, mentre nell'album \"Inspired\" del 2007 il cantante, nello stesso brano, tornava a duettare dopo pi\u00f9 di vent'anni da \"Together\" con Amii Stewart anche se le sessioni delle voci non furono incise insieme.\nMuore a Roma il 30 gennaio 2009 all'et\u00e0 di 47 anni, all'Ospedale San Pietro Fatebenefratelli a causa di un tumore ai polmoni. Sepolto al cimitero di Ponza, isola amata dall'artista, parte delle sue ceneri, ivi sono state sparse.\nOmaggi.\nMike Francis \"compare\" nella versione italiana dell'episodio \"Life's a glitch, then you die\" dell'undicesima stagione dei Simpsons (nello speciale di Halloween \"La paura fa novanta X\"); nella versione originale la vera identit\u00e0 del personaggio era quella del comico statunitense Pauly Shore.\nNel gennaio 2011 Paolo Di Sabatino e Grazia Di Michele dedicano a Mike Francis una ballata intitolata \"Francesco\", realizzando anche un video-clip.\nNel 2011 viene pubblicata la raccolta con quattro CD \"Anthology\". La pi\u00f9 completa raccolta del cantautore, dove vengono inclusi brani mai pubblicati prima su CD ma editati solo su vinile. L'antologia \u00e8 dovuta al lavoro minuzioso e di rimasterizzazione effettuato dal duo tedesco Blank &amp; Jones. La grande amicizia tra il duo e Mike Francis caratterizz\u00f2 gli ultimi anni di carriera del cantautore dove prest\u00f2 la sua voce a brani composti o riarrangiati dal duo tedesco; tra i vari brani anche diverse versioni della hit \"Survivor\" e una riproposizione del pezzo \"Features of Love (So Eivissa\"), tutti inclusi nelle varie edizioni della serie \"Relax\" di Blank &amp; Jones.\nEsiste un brano \"My Love\" di Mike Francis usato dalla serie \"Love Bugs\" trasmesso dai canali Mediaset. Brano tutt'ora mai pubblicato, risultando reperibile in rete solo in un breve estratto. Cos\u00ec come rimane ancora inedito il brano \"Anything You Need\" reperibile in rete. Un'ulteriore versione della cover di Van Morrison \"Someone Like You\" \u00e8 scaricabile dal sito ufficiale del cantautore.\nNel 2017 Blank &amp; Jones producono due nuovi remix, utilizzando la voce di Mike Francis nella cover di \"Features of Love (So Eivissa) (Runsq Mix)\" della raccolta \"Poolside Ibiza 2017\" e nella cover di \"Nothing Can Come Between Us [Re-Mix]\" nella loro raccolta \"Milchbar Seaside Season 9.\"\nNel 2018 Blank &amp; Jones producono una nuova versione del brano \"Still The Same\" utilizzando la voce di Mike Francis, inserendolo nella loro raccolta \"Relax 11.\"\nNel 2021 la Sony Music pubblica in edizione limitata in vinile color arancio, un \"The Best\" (i brani sono tratti dalla raccolta rimasterizzata del cofanetto a 3 CD del 2011); sempre nello stesso anno viene pubblicata una ristampa RCA edizione limitata in formato vinile 180 gr. color blu, del primo album del cantautore del 1984 \"Let's Not Talk About It .\" Durante il corso dell'anno il duo Blank &amp; Jones inserisce una nuova versione del brano \"Someone Like You (Mike Salta &amp; Mortale Remix)\" con la voce di Mike Francis, nell\"e\" loro pubblicazioni \"Milchbar,\" edizione \"Seaside Season 13.\""}
{"id": "1360461", "revid": "69794", "url": "https://it.wikipedia.org/wiki?curid=1360461", "title": "Nathan Petrelli", "text": "Nathan Petrelli \u00e8 un personaggio della serie televisiva \"Heroes\", interpretato da Adrian Pasdar.\nFiglio di Angela e Arthur Petrelli, e fratello maggiore di Peter Petrelli, \u00e8 stato pilota dell'U.S. Navy ed \u00e8 stato in missione in Bosnia, Serbia e Ruanda. Nathan diventa poi avvocato e vice-procuratore distrettuale; \u00e8 con questo incarico che inizia a indagare su Linderman, amico di famiglia invischiato in loschi affari insieme allo stesso padre di Nathan. Successivamente si dedica alla politica, candidandosi prima per il Congresso, e poi accettando la nomina di Senatore.\nMolto diverso da suo fratello minore Peter, di cui non approva il suo modo di vivere poco ambizioso, ma ci\u00f2 nonostante si dimostra sempre protettivo nei suoi confronti.\nBiografia.\nPrima stagione - Volume uno: Genesi.\nPrima dell'inizio della serie, Nathan Petrelli era un rampante avvocato che con il suo lavoro era venuto a conoscenza di alcuni legami mafiosi tra suo padre e Mr. Linderman. Sul punto di denunciare questi fatti, anche a costo di infangare l'immagine del padre, Nathan e la moglie Heidi, di ritorno da un party, restano vittime di un agguato degli uomini di Linderman che causa un incidente automobilistico. Nathan si salva attivando istintivamente il suo potere, mentre sua moglie riporta gravi lesioni alla spina dorsale, tanto da rimanere paralizzata dalla vita in gi\u00f9. Per questo si sente in colpa, ma qualche giorno dopo arriva un altro brutto colpo quando, giunto a casa dei genitori, trova il padre in preda ad un infarto, che lo stronca poco dopo in ospedale.\nNathan decide quindi di candidarsi al Congresso, tenendo nascosti i fatti dei sei mesi precedenti. Un giorno il fratello Peter gli telefona chiedendogli di raggiungerlo sul tetto di un palazzo. Una volta raggiunto il luogo lo vede, convinto di poter davvero volare e desideroso di convincere anche il fratello, buttarsi nel vuoto: Nathan cerca di salvarlo volando, ma non appena lo afferra anche Peter comincia a galleggiare in aria a sua volta, rallentando la caduta e salvandosi. Nathan cerca di insabbiare la questione dicendo che suo fratello aveva tentato il suicidio, suscitando le ire di Peter. Quindi questi chiede nuovamente di incontrarsi urgentemente nello stesso luogo da cui si era buttato qualche giorno prima, minacciando di lanciarsi nuovamente se non avesse ammesso di saper volare. Il desiderio di Peter si realizza proprio mentre i due discutono, quando Nathan gli fa notare che sta camminando sospeso nell'aria a un paio di metri da terra.\nPoco tempo dopo riceve la visita di un professore di genetica di nome Mohinder Suresh, che lo indica come un soggetto avanzato, cio\u00e8 come un essere umano dotato di super poteri. Ovviamente, finge di non credergli per tutelare la sua campagna elettorale. Giungendo a Las Vegas per incontrare Linderman, Nathan conosce Niki Sanders. L'incontro era stato organizzato dallo stesso Linderman, che aveva obbligato Niki a sedurre Nathan con lo scopo di ricattare quest'ultimo, per controllarne la campagna elettorale. Il mattino seguente, subisce un tentativo di rapimento da parte di Noah Bennet e dall'Haitiano, che vogliono studiarlo per ordine dell'Impresa, ma riesce a scappare volando via a velocit\u00e0 supersonica, raggiungendo il deserto. All'atterraggio entra in un bar-negozio di souvenir dove compra una maglia. L\u00ec gli si avvicina un giovane giapponese, Hiro Nakamura, che gli dice di averlo visto atterrare davanti al locale, di essere in grado di controllare il continuum spazio-temporale e di essere stato nel futuro, dove lo ha visto vincere le elezioni. Nathan se ne va, scioccato dall'incontro con lo strano ragazzo ma felice della notizia. Nel frattempo ogni qualvolta Peter tenta di spiegargli la sua missione, cerca di convincerlo a desistere per evitare di rimanere coinvolto in situazioni troppo pericolose.\nTempo dopo, mentre indaga su quanto sostiene il fratello, Simone Deveux mostra a Nathan un quadro di Isaac Mendez commissionato da Linderman, che ritrae Peter morto sotto uno striscione all'entrata di una scuola, e un orologio. Nathan distrugge il quadro per impedire a Peter di andare alla scuola e morire per salvare la \"cheerleader\" da morte certa. Simone per\u00f2 mostra a Peter una foto del quadro e lui va ugualmente alla scuola. Appena appresa la notizia della partenza del fratello per la scuola texana, Nathan teme il peggio, ma si tranquillizza quando la polizia gli comunica che Peter era stato arrestato per l'omicidio di una \"cheerleader\", e provvede lui stesso a farlo scagionare. Quando va a prenderlo personalmente dal carcere, questo per\u00f2 cade inspiegabilmente in coma. Decide quindi di fare visita ad Isaac Mendez, per conoscerlo di persona e parlare dei suoi dipinti, e incontra nuovamente Hiro, situazione che appiana gli ultimi scetticismi dell'uomo; i due parlano dell'esplosione e di come si possa fermare. Quando Peter si riprende scompare misteriosamente, e Nathan lo trova molto tempo dopo nel proprio appartamento, intenzionato ad abbandonare la citt\u00e0 e fugge assieme a Claude Raines, un altro soggetto avanzato che sta insegnando a Peter su come usare i propri poteri. Tempo dopo si scopre che una donna, Meredith Gordon, con cui Nathan aveva avuto una relazione e con cui aveva avuto una figlia (Nathan credeva che entrambe fossero morte in un incendio), \u00e8 in realt\u00e0 ancora viva e che loro figlia \u00e8 Claire Bennet. Scoperto ci\u00f2 Nathan si reca dalla donna, ma, influenzato dall'opinione di sua madre a proposito dei suoi legami affettivi, si rifiuta di vedere Claire, con delusione di quest'ultima che li ascoltava di nascosto.\nLavorando con due agenti dell'FBI per sventare i loschi piani di Linderman, Nathan si reca a Las Vegas dove incontra nuovamente Hiro, che aiuta a oltrepassare la sicurezza per poter rubare la spada di Kansei; in seguito viene aggredito da Niki su richiesta di Linderman, ma quando questa lo vede di persona ritorna in s\u00e9 e gli consiglia di ascoltare l'offerta di Linderman; per precauzione per\u00f2 gli affida la sua pistola, e Nathan \u00e8 deciso pi\u00f9 che mai a porre fine ai trucchi del boss malavitoso, uccidendolo; ma giuntogli di fronte, quando Linderman gli offre un piano per la presidenza dicendo che \u00e8 scritto nel suo destino e gli rivela che anche lui \u00e8 una persona dotata di superpoteri, il politico, dopo alcuni attimi di indecisione rinuncia al suo scopo e accetta.\nQuando torna a casa ritrova Peter, morto per mano di Sylar, e sua figlia Claire. La ragazza accorgendosi del frammento di vetro nel cranio di Peter glielo asporta e lo salva. Dopo che il fratello gli rivela che forse sar\u00e0 lui a esplodere, Nathan riferisce tutto a Linderman e alla madre, che lo stanno aiutando a vincere le elezioni, ma, dato il suo atteggiamento, il fratello e la figlia scappano ritenendolo non dalla parte dei giusti; Nathan riuscir\u00e0 comunque a riprendere Claire per farla andare a Parigi con Angela Petrelli per essere al sicuro.\nLa notte dell'esplosione, dopo che la moglie e i due figli sono andati in volo a Washington a seguito della sua vittoria alle elezioni, progetta di raggiungerli assieme alla madre dopo essersi occupati di Claire; alla fuga di questa Angela consiglia a Nathan di lasciar perdere, ma qui lui si rende conto della malvagit\u00e0 dei piani di Linderman e della madre. Decide quindi di raggiungere Peter, ormai in procinto di esplodere, per poi condurlo in volo sopra New York salvando la citt\u00e0.\nSeconda stagione - Volume due: Generazioni.\nRitroviamo Nathan quattro mesi dopo i fatti di Kirby Plaza, ancora vivo, ma divorziato, alcolizzato e costretto a convivere con l'allucinazione di una versione mostruosa di s\u00e9 stesso. Quando per\u00f2 sua madre viene accusata dell'omicidio di Kaito Nakamura, aiuta Matt Parkman a cercare il vero colpevole. I due, analizzando una vecchia foto della Compagnia scoprono che Angela Petrelli, Arthur Petrelli, Bob Bishop, Charles Deveaux, Daniel Linderman e Kaito Nakamura sono tutte vecchie conoscenze del padre di Matt, Maury Parkman. Matt e Nathan, lo rintracciano e lo raggiungono nel suo appartamento, dove per\u00f2 vengono bloccati all'interno di un incubo creato da Maury, durante il quale Nathan affronta il suo \"mostro\" e solo grazie all'aiuto di Matt riesce a liberarsene.\nTrovata una fotografia di Bob con il fatidico simbolo disegnato sopra a sangue, i due uomini si recano all'Impresa per far evacuare l'edificio prima dell'arrivo di Parkman e durante l'evacuazione Nathan scopre da Bob che Peter \u00e8 ancora vivo. Quindi viene sventata la minaccia di Niki Sanders, controllata dall'influsso di Maury per attaccare Bob e Nathan tentando di ucciderli: \u00e8 proprio grazie all'aiuto di Nathan che essa ritorner\u00e0 in s\u00e9.\nNell'episodio \"Quattro mesi fa...\", scopriamo che il mostro che tanto tormentava Nathan altri non era che il ricordo di s\u00e9 stesso con il volto ustionato dall'esplosione di Peter, ustioni da cui era guarito grazie all'aiuto di Adam Monroe; e ci viene anche mostrata la causa del suo divorzio: la moglie Heidi non riusciva a credere a come si siano svolti i fatti, e crede quindi Nathan impazzito per la (presunta) morte del fratello.\nIn seguito, sempre assieme a Matt Parkman, e venuto a sapere del ceppo mortale del virus Shanti, si mette sulle tracce di Peter, che ingannato da Adam, sta per disperdere il virus nell'aria; ma proprio Nathan, con un commovente discorso fraterno riesce a convincerlo delle cattive intenzioni di Adam e ad impedire il flagello. Dopo quest'avventura si convince che il mondo deve sapere dell'esistenza degli Heroes, e grazie ai suoi contatti politici organizza un convegno con la stampa per rivelare \"un grande segreto per l'umanit\u00e0\": durante il discorso tuttavia, prima che possa dire una qualunque parola, due colpi di pistola lo colpiscono in pieno facendolo cadere a terra, mentre il suo misterioso sicario scompare nell'ombra.\nTerza stagione.\nVolume tre: Criminali.\nIl misterioso sicario di Nathan si riveler\u00e0 essere Peter del futuro, venuto ad uccidere Nathan per scongiurare la \"catastrofe futura\"; nonostante una lunga operazione chirurgica Nathan muore, ma in qualche modo torna in vita poco dopo sotto gli occhi stupefatti del proprio \"assassino\". Quindi si convince di essere stato miracolato e diventa molto religioso; tanto che il Peter del futuro (che lo ha raggiunto per \"finire il lavoro\") decide infine di risparmiarlo e di tornare nel suo tempo. In seguito, inizier\u00e0 ad avere allucinazioni su Linderman, il quale cerca, come gi\u00e0 nella prima stagione, di convincerlo che il suo destino sia \"diventare presidente\": destino che si ripresenta prepotentemente nella sua vita quando la bellissima Tracy Strauss, (gemella segreta di Niki che Nathan inizialmente scambia per lei) giunge ad offrirgli la carica di senatore, carica che per\u00f2 inizialmente egli rifiuta, salvo poi cambiare idea.\nDopo aver salvato la stessa Tracy, decisa a gettarsi da un ponte scioccata dai suoi poteri, tentando di rassicurarla e consolarla se ne innamora; i due, divenuti quindi una coppia, scopriranno da Angela Petrelli che anche il potere di Nathan \u00e8 artificiale, frutto di esperimenti condotti su di lui per volere del proprio padre, Arthur Petrelli.\nNathan e Tracy si recano dunque da Mohinder Suresh in cerca di aiuto, ma il professore, che vittima di una formula errata sta progressivamente diventando un mostro, li tramortisce e li blocca per analizzarli; solo grazie al potere di Tracy i due riescono a liberarsi dalle sue grinfie. Dopo aver tentato di persuaderli che in fondo le sue erano buone intenzioni, Mohinder Suresh fugge portandosi via il bozzolo di Maya. In seguito, assieme a Tracy e a Noah Bennet liberer\u00e0 le altre vittime di Mohinder; ma subito dopo riceve una spaventosa notizia dalla figlia Claire e dal fratello Peter: il padre Arthur Petrelli, creduto morto da oltre un anno e mezzo, \u00e8 in realt\u00e0 vivo ed agisce sotto la copertura di una societ\u00e0 di biomeccanica nota come Pinehearst Company, per cui la stessa Tracy ammette di aver lavorato in passato. Assieme alla donna dunque, Nathan si recher\u00e0 dal padre alla Pinehearst e, dopo avergli parlato esponendogli il suo punto di vista sul progetto paterno se ne va dichiarandosi inoltre molto deluso del comportamento del genitore; dichiarata dunque guerra ad Arthur Petrelli, per proteggerla supplica Tracy di ritornare a Washington, essa per\u00f2 gli disubbidisce e si allea di nascosto con il padre dell'uomo, per essere protetta da ci\u00f2 che sta per accadere, qualunque cosa sia.\nEd \u00e8 proprio grazie al doppio gioco di Tracy che Arthur scopre le manovre dei due figli diretti ad Haiti per trovare il soggetto avanzato noto come Haitiano, unico al mondo a poter fronteggiare il padre.\nProprio durante questa avventura, tuttavia Nathan perder\u00e0 i poteri a causa dell'eclissi e comprender\u00e0 di non aver fatto nulla per gli altri quando ne aveva l'occasione, per cui, a termine dell'eclissi; recuperati i propri poteri, lascia l'Haitiano assieme al fratello Peter e decide di aiutare il progetto del padre, seppur contrario alle idee di questi.\nTornato a New York, Nathan esige il controllo della Pinehearst, in quanto per il progetto del padre e l'anziano uomo accetta a malincuore. Nathan, ricongiuntosi a Tracy osserver\u00e0 la formula venire sperimentata con risultati molto positivi, mentre il padre viene ucciso in uno scontro con Peter e Sylar.\nNell'ultimo episodio, Nathan tenter\u00e0 di impedire a Peter di distruggere la formula ma dovr\u00e0 vedersela con i suoi stessi alleati, Flint Gordon e Knox i quali non vogliono un mondo pieno di persone \"speciali\", poich\u00e9 appunto, poi non sarebbero pi\u00f9 \"speciali\": tenuto in scacco da Knox il quale lo sta per uccidere, Nathan viene salvato da Tracy, che congelato il nemico supplica l'uomo di fuggire con lei e ricominciare l'esperimento altrove. Nathan, furibondo e offeso la tratta malissimo e si reca al laboratorio allo scopo di fermare Peter, lasciandosi alle spalle una Tracy angosciata e licenziata.\nNell'ultima sequenza troviamo Nathan che affronta Peter nel laboratorio di Suresh, mentre infuria l'incendio provocato da Flint; rimasto bloccato tra le fiamme, Nathan viene infine salvato dal fratello Peter. In salvo dalle fiamme poi, Nathan accusa il fratello di ipocrisia e dichiara che al suo posto l'avrebbe lasciato bruciare. Poi si solleva in volo e fugge.\nVolume quattro: Fuggitivi.\nNel prologo del terzo volume si vede Nathan in una limousine, mentre informa dell'accaduto il Presidente degli Stati Uniti, ponendo dunque le basi per l'inizio della caccia ai soggetti avanzati. Alla fine del quarto volume verr\u00e0 ucciso da Sylar.\nNel quarto volume vediamo Nathan, divenuto senatore e braccio destro del Presidente, che con una squadra speciale appositamente addestrata cattura i soggetti avanzati irrompendo nelle loro case; perfino il fratello Peter, colpevole di non aver accettato un'alleanza; l'unica per cui intercede \u00e8 la figlia biologica Claire Bennet. Tuttavia la ragazza, che assiste alla cattura dello zio e di altri, decide di soccorrerli e s'introduce nell'aereo dove questi sono stati deportati aiutando Peter a liberarli e provocandone inavvertitamente la caduta.\nNathan in realt\u00e0 vuole aiutare la figlia solo per interesse in quanto HRG ha posto tale privilegio come condizione per la sua collaborazione; quando viene a sapere dello schianto del volo, \u00e8 disperato; il fallimento pu\u00f2 costargli tutto ci\u00f2 che ha acquisito finora. Si sente tuttavia sollevato quando l'ex amante Tracy gli telefona dicendogli di volergli consegnare Peter in cambio della libert\u00e0; ma in realt\u00e0 si rivela essere tutto un piano per intrappolarlo. Nathan per\u00f2 non si reca da solo ma accompagnato dai suoi uomini; nella colluttazione il fratello assorbe il suo potere e fugge, mentre la donna viene catturata e imprigionata in una cella che ne blocca i poteri.\nDopo aver dimostrato tramite la cattura di Tracy l'utilit\u00e0 del suo progetto Nathan si trova impiegato in una guerra di potere con Danko, direttore del suddetto progetto che ne vuole il controllo totale.\nQuando Bennet viene rapito, Nathan scopre in breve che il responsabile \u00e8 Peter e lo raggiunge coi suoi uomini nell'appartamento di Danko, da cui per\u00f2 questi riesce a fuggire e sparare al braccio dell'uomo, come prova di seriet\u00e0 al fratello.\nLa sua squadra riesce comunque a catturare Mohinder Suresh, che Nathan supplica di creare una formula per rimuovere le abilit\u00e0 trovandosi per\u00f2 di fronte al rifiuto di questi.\nProgressivamente Nathan perde potere nel gruppo in favore di Danko; quando scopre che il fratello e Matt sono penetrati nell'edificio 26, Nathan cercher\u00e0 di salvare la faccia recuperando un video compromettente dalle mani di Peter; il quale tuttavia chieder\u00e0 in cambio di essere lasciato fuggire assieme a Matt e Daphne; Danko tenta di uccidere Peter il quale per\u00f2 riesca a salvarsi riassorbendo il potere di Nathan e fuggendo.\nSuccessivamente Nathan riuscir\u00e0 a disinnescare la bomba di un drogato Matt Parkman, consegnandolo in s\u00e9guito ai federali.\nSpazientito cercher\u00e0 di disfarsi di Danko, venendo tuttavia vinto sul tempo quando questi lo butter\u00e0 fuori dalla finestra costringendolo a mostrare il suo potere e dunque a fuggire volando.\nIn s\u00e9guito, saltata la sua copertura e divenuto a sua volta un ricercato, Nathan si recher\u00e0 dalla figlia e con lei fuggir\u00e0 per metterla al sicuro, ora che non pu\u00f2 pi\u00f9 godere di un lasciapassare.\nDopo i due fuggono in Messico e si riappacificano, recandosi poi a Coyote Sand, dove si riuniscono al resto della famiglia Petrelli; qui Nathan cercher\u00e0 il perdono del fratello, e questi glielo conceder\u00e0 solo dopo aver ascoltato la storia dell'Impresa, conscio di non voler ripetere gli errori della perfida societ\u00e0.\nIn s\u00e9guito i Petrelli assistono a una trasmissione televisiva che mostra Nathan parlare all'America in qualit\u00e0 di senatore; grazie a Noah capiscono subito di chi si tratta in realt\u00e0: Sylar.\nIntenzionato a sventare la minaccia alla vita del Presidente rappresentata da Sylar, Nathan si reca alla Casa Bianca seguito da Peter; i due convincono le guardie del Presidente che quel senatore Petrelli \u00e8 un falso e, penetrati nell'ufficio dove si trova Sylar, incominciano uno scontro col killer, e Nathan trascina il killer fuori dalla finestra, dando il tempo al fratello di assorbire il potere di mutare forma e sostituirsi al Presidente col di lui consenso. Tuttavia la colluttazione con Sylar non finisce bene per Nathan, il quale viene ucciso dal killer che ne assorbe il potere.\nPoco dopo Angela e Matt trovano il corpo esanime di Nathan. La madre dell'uomo riesce comunque a trovare una soluzione, quando Peter riesce a catturare il corpo del vero Sylar; assieme a Noah, convince Parkman a fargli il lavaggio del cervello convincendolo di essere Nathan, senza per\u00f2 far sapere nulla a nessun altro.\nQuarta stagione - Volume cinque: Redenzione.\nNathan/Sylar, dopo sei settimane, incomincia ad avere una crisi d'identit\u00e0. Non riesce a capacitarsi dei poteri in pi\u00f9 che ha (telecinesi, comprensione delle cose, memoria tattile), inoltre non sente suoi i ricordi che ha nella mente. Sua madre d\u00e0 la colpa all'introspezione, per una crisi di mezza et\u00e0 causata dallo stress del suo lavoro.\nAngela chiama Matt Parkman per chiedergli di modificare di nuovo la sua memoria eliminando completamente tutti i ricordi di Sylar, ma quest'ultimo si rifiuta.\nMentre \u00e8 seduto alla scrivania, inconsciamente utilizza la telecinesi per prendere un bicchiere, inoltre dalle sue mani viene sprigionata energia elettrica. La cosa lo spaventa molto.\nNathan cerca disperatamente di chiamare Peter, senza trovarlo. Sua madre torna a fargli visita e gli porta alcuni oggetti per fargli ricordare la sua infanzia. Nathan, utilizzando senza saperlo il potere di Sylar, la psicometria, toccando un cappellino, scopre di un omicidio colposo ai danni della sua ragazza, Kelly Houston, scivolata in piscina e morta sul colpo. Fino a quel momento, Millie Houston, la madre di lei, era convinta che fosse andata a studiare a Parigi (grazie ad un occultamento di prove da parte di Angela Petrelli), e nessuno aveva mai saputo della sua morte.\nNathan, preso dai sensi di colpa, confessa tutto alla donna, che in seguito si vendicher\u00e0 mandando un uomo a ucciderlo.\nNathan muore, ma grazie ai poteri rigenerativi ritorna in vita, per\u00f2 riprendendo le sembianze di Sylar, che, in preda all'amnesia, viene accolto nel circo di Samuel Sullivan, ma poco tempo dopo scappa e, riassunte le sembianze di Nathan, si reca a casa del fratello Peter in cerca di aiuto. Peter, deciso ad aiutarlo, viene poco dopo contattato dall'Haitiano il quale, stanco di mentire e cancellare la memoria al giovane per ordine di Angela, gli rivela dove trovare il corpo del vero Nathan, cos\u00ec i fratelli Petrelli si recano sul posto e, trovato il cadavere, grazie ai poteri psicometrici di Sylar scoprono che Matt \u00e8 coinvolto e decidono di contattarlo per far luce sul mistero, scoprendo tuttavia che l'uomo \u00e8 in ospedale per aver riportato gravi ferite d'arma da fuoco. Peter riesce comunque a salvarlo, e i due fratelli scoprono cos\u00ec la verit\u00e0 sulla sostituzione mentale ai danni di Sylar. Il killer, stanco della prigionia forzata nella mente del poliziotto per\u00f2, coglie l'occasione per tornare nel suo vero corpo; \"Nathan\", sentendo di avere nuovamente Sylar in s\u00e9, fugge disperato in volo ma Peter riesce ad aggrapparvisi. \"Nathan\" \u00e8 convinto che Sylar presto avr\u00e0 il sopravvento e teme di far male a qualcuno, per cui vorrebbe solo fuggire lontano. Peter, non volendo perdere il fratello, lo afferra e copia il suo potere dicendogli che lo seguir\u00e0 ovunque vada. Durante la cena del ringraziamento, lui e il fratello cercano di estorcere alla madre la verit\u00e0 sulla sostituzione di \"Nathan\". Angela dapprima non risponde alle loro domande, ma infine confessa. Allora Sylar riemerge dal subconscio di \"Nathan\" minacciando di ucciderli entrambi per vendetta, ma, mentre sta per aprire la testa di Angela, qualcosa lo blocca. Peter sprona il fratello a combattere e ribellarsi al suo carceriere finch\u00e9 \"Nathan\" non riesce a riprendere il controllo del suo corpo e, terrorizzato, vola via. Peter, deciso a non rinunciare al fratello, copia il potere dell'Haitiano e si appresta a combattere Sylar, il quale per\u00f2 lo trova per primo e lo combatte nei sotterranei dell'ospedale. Fortunatamente, Peter sopprime tutti i suoi poteri e lo sconfigge a suon di pugni finch\u00e9 non riemerge il fratello. Ma \"Nathan\" ha gi\u00e0 deciso di non voler pi\u00f9 combattere e chiede a Peter come ultimo favore di lasciarlo andare, il ragazzo tristemente accetta e lascia cos\u00ec che il fratello si butti dal tetto, arreso al vero proprietario di quel corpo: Sylar.\nVita sentimentale.\nOltre al delicato rapporto con l'ex compagna Meredith Gordon, dalla quale ha avuto Claire Bennet (credute da lui morte), nella prima stagione Nathan \u00e8 sposato con Heidi Petrelli, dalla quale ha due bambini, ma il loro rapporto si incrina quando essa rimane paralizzata su una sedia a rotelle. Nonostante Nathan l'ami ancora, dopo i fatti di Kirby Plaza i due divorziano poich\u00e9 essa ritiene i racconti di Nathan su quella notte come i deliri di un folle. Sempre durante la prima stagione passa anche una \"notte di fuoco\" con Niki Sanders a Las Vegas, seppur orchestrata da Linderman. Infine, nella terza stagione conosce Tracy, sorella gemella di Niki, della quale si innamora, ricambiato. Una visione del futuro durante la terza stagione li mostra sposati.\nPoteri e abilit\u00e0.\nNathan possiede il potere della levitazione, potere dimostrato per la prima volta gi\u00e0 sei mesi prima della prima stagione. Tale potere potrebbe essere paragonato a quello di West Rosen, fidanzato di Claire, ma tuttavia i due poteri sono in realt\u00e0 diversi: Nathan, a differenza di West, non \u00e8 solo in grado di volare, ma anche di raggiungere velocit\u00e0 tali da lasciarsi dietro una scia di vapore, il che lo rende simile a supereroi quali Superman o Cannonball.\nNella terza stagione si scoprir\u00e0 che il potere di Nathan \u00e8 stato indotto artificialmente poich\u00e9 Arthur Petrelli era rimasto deluso del fatto che il proprio figlio non avesse il corredo genetico adatto a sviluppare un potere \"naturale\"."}
{"id": "1360463", "revid": "254059", "url": "https://it.wikipedia.org/wiki?curid=1360463", "title": "Rifugio Quinto Alpini", "text": "Il rifugio Quinto Alpini (oppure, con nome pi\u00f9 completo rifugio Quinto Reggimento Alpini - Bertarelli) \u00e8 un rifugio alpino situato su un costone di roccia della Val Zebr\u00f9, nel comune di Valfurva (SO) nelle Alpi Retiche, nel cuore del parco nazionale dello Stelvio, a 2.877\u00a0\nStoria.\nStorico rifugio del CAI di Milano, fu edificato nel 1884 con il nome di Capanna Milano, per permettere le salite al monte Zebr\u00f9 (3.740\u00a0m), alla Thurweiser (3.652\u00a0m), al Gran Zebr\u00f9 (per la via Suldengrat 3.851\u00a0m) e all'Ortles (3.906\u00a0m).\nFu intitolato a Guido Bertarelli, alpinista e comandante degli alpini durante il primo conflitto mondiale.\nRistrutturato molte volte anche in seguito all'utilizzo delle truppe italiane come avamposto durante la prima guerra mondiale, ora il rifugio offre servizio bar e ristorante e 60 posti in camere da 6 a 12 posti.\nCaratteristiche e informazioni.\nIl rifugio \u00e8 di propriet\u00e0 dalla sezione di Milano del Club Alpino Italiano ed \u00e8 attualmente gestito (dal 2004) da Michele Bariselli.\nAccessi.\nil rifugio Quinto Alpini \u00e8 raggiungibile da:"}
{"id": "1360464", "revid": "194577", "url": "https://it.wikipedia.org/wiki?curid=1360464", "title": "Khorugh", "text": ""}
{"id": "1360466", "revid": "486946", "url": "https://it.wikipedia.org/wiki?curid=1360466", "title": "Gorno-Badakhshan", "text": ""}
{"id": "1360471", "revid": "729019", "url": "https://it.wikipedia.org/wiki?curid=1360471", "title": "Isola Clarence", "text": "L'isola Clarence (in inglese \"Clarence Island\", in spagnolo \"Isla Clarence\"), \u00e8 un'isola lunga circa 18 chilometri facente parte dell'arcipelago delle Shetland meridionali.\nLocalizzata ad una latitudine di 61\u00b012'S e ad una longitudine di 54\u00b005'W, venne scoperta nel 1821. Durante la spedizione Endurance Ernest Shackleton pens\u00f2 di sbarcare sull'isola Clarence con i suoi uomini dopo il naufragio dell\"'Endurance\". Le cattive condizioni meteorologiche lo spinsero invece a far rotta verso la pi\u00f9 vicina isola Elephant. Il territorio \u00e8 rivendicato dall'Argentina (Antartide argentina), dal Cile (Territorio antartico cileno) e dal Regno Unito (Territorio antartico britannico)."}
{"id": "1360478", "revid": "174852", "url": "https://it.wikipedia.org/wiki?curid=1360478", "title": "Haimar Aguirre Zubeldia", "text": ""}
{"id": "1360480", "revid": "767487", "url": "https://it.wikipedia.org/wiki?curid=1360480", "title": "I misteri della jungla nera (film)", "text": "I misteri della jungla nera \u00e8 un film del 1954 diretto da Gian Paolo Callegari, tratto dal romanzo omonimo di Emilio Salgari.\nEsiste un seguito del film, \"La vendetta dei Tughs\", girato dallo stesso regista e da Ralph Murphy e distribuito sempre nel 1954. Fu distribuito in USA il 20 ottobre 1955.\nDistribuzione.\nTitoli stranieri:\n\"Le Tigre de Malaisie\" (FRA)\n\"Urthi, Black Devils of Kali\" (USA)\n\"Killers of the East\" (USA)\nTitoli stranieri:\n\"Le Mystere de la Jungle noire\" (FRA)\n\"Killers of the East\" (USA)\n\"Mystery of the Black Jungle\" (USA)\nMystery of the Jungle (USA)\n\"Die Tempelwurger von Bangkok\" (GER)\nIn commercio l'edizione realizzata nel 1986 da Ren\u00e9 Chateau (FR)."}
{"id": "1360481", "revid": "767487", "url": "https://it.wikipedia.org/wiki?curid=1360481", "title": "Lorenzo Baini", "text": "Zio del musicologo e compositore Giuseppe Baini, si form\u00f2 musicalmente nella citt\u00e0 natale sotto la guida di un certo Carpani e fu successivamente fu maestro di cappella della Basilica dei Santi Apostoli di Roma, della cattedrale di Terni e infine, dal 1804, di quella del duomo di Rieti.\nOltre che come compositore di musica sacra, fu attivo, soprattutto nell'ultimo ventennio del XVIII secolo, anche nell'ambiente teatrale, per il quale scrisse diversi balletti e lavori comici."}
{"id": "1360484", "revid": "149587", "url": "https://it.wikipedia.org/wiki?curid=1360484", "title": "Pierrel Capo d'Orlando", "text": ""}
{"id": "1360485", "revid": "425388", "url": "https://it.wikipedia.org/wiki?curid=1360485", "title": "Piero Scanziani", "text": "Autore di molti libri tradotti in pi\u00f9 lingue, ha ottenuto numerosi premi letterari, tra cui nel 1997 il Premio Schiller per l'insieme delle sue opere. \u00c8 stato per due volte candidato al Premio Nobel per la letteratura negli anni 1986 e 1987.\nBiografia.\nFiglio del giornalista Antonio Scanziani e di Linda Tenchio, trascorse infanzia e adolescenza tra Losanna, Como e Milano. Iscritto al liceo Parini di Milano, lasci\u00f2 gli studi senza superare gli esami finali per esordire nel 1928 come giornalista a Lugano nella \"Gazzetta Ticinese\". Dal 1929 al 1933 \u00e8 a Roma presso l'Istituto italiano per il Medio ed Estremo Oriente (ISMEO). Conobbe in quel periodo il filosofo Massimo Scaligero, di cui divenne amico fraterno. \nNel 1934, nuovamente a Lugano, divenne redattore del settimanale fascista ticinese \"Fascista svizzero\" (poi \"A noi!\"). L'esperienza di redattore del settimanale del poco pi\u00f9 che ventenne Scanziani dur\u00f2 un anno: alla fine del 1935 abbandon\u00f2 la politica e si trasfer\u00ec nuovamente in Italia, per occuparsi a Milano del settimanale sportivo \"Il pugilatore\". Nel 1938, alla proclamazione delle leggi razziali fasciste, non desiderando che i figli fossero educati in un simile regime, torn\u00f2 in Svizzera.\nTrasferitosi a Berna, durante la seconda guerra mondiale fu responsabile dei servizi italiani dell'Agenzia telegrafica svizzera (ATS) e dei radio-giornali, che furono posti tra i notiziari radiofonici il cui ascolto era proibito dal regime fascista, alla stregua di Radio Londra. Dal 1944 in poi la casa di Scanziani a Berna, in Gutenbergstrasse 45, divenne un luogo abituale d'incontro di fuorusciti e rifugiati antifascisti; tra questi, il commediografo Sem Benelli, l'editore Alberto Mondadori, il giornalista e scrittore Indro Montanelli, il senatore Aldo Rossini, il giornalista Nicola Vaccaro. \nNel 1945 si trasfer\u00ec nuovamente a Roma, quale inviato di numerosi quotidiani svizzeri. \nDal 1958 si diede ai viaggi in Europa, America e Asia (fino all'India e all'Estremo Oriente). Il suo libro sull'evoluzione dell'uomo nelle varie fasi della vita \"Avventura dell'uomo\", pubblicato dal settimanale \"Tempo\", con le fotografie di Costantino Della Casa, ebbe un successo tale che gli fece abbandonare il giornalismo per dedicarsi alla letteratura e - brevemente - al cinema. Tra il 1941 e il 1980 pubblic\u00f2 una ventina di volumi di narrativa e saggistica, fra cui alcuni trattati di cinologia. A lui si deve nel secondo dopoguerra la ricostruzione dell'antico molosso italiano, cio\u00e8 il mastino napoletano. Nel 1967 fond\u00f2 a Chiasso le edizioni Elvetica. \nNel 1971 lasci\u00f2 Roma e and\u00f2 a vivere a Sagno, un piccolo villaggio del Canton Ticino. Il suo dramma \"Alessandro\" venne trasmesso dalla Televisione svizzera di lingua italiana, e un suo adattamento dalla Radio della Svizzera italiana. \nNel 1978 l'Universit\u00e0 dell'Aquila gli confer\u00ec la Laurea honoris causa in Lettere. Fra il 1979 e 1980 comp\u00ec il suo terzo viaggio in India, soffermandosi a Pondicherry nell'Ashram di Shri Aurobindo. Nel 1982 usc\u00ec il primo volume della trilogia \"L'arte della vita\", dal titolo \"L'arte della longevit\u00e0\". Nel 1986 e 1987 una commissione internazionale, gi\u00e0 presieduta a suo tempo dallo storico delle religioni rumeno Mircea Eliade, present\u00f2 la sua candidatura al Premio Nobel per la letteratura.\nMolte le opere critiche su Scanziani, tra le quali va citata \"Piero Scanziani - Testimone d'Europa\", apparsa in Italia nel 1990 e tradotta e stampata in Inghilterra. Si tratta di una raccolta di testi di venti autori, tra cui Romano Battaglia, Geno Pampaloni, Massimo Scaligero, Arturo Tofanelli e Vittorio Vettori."}
{"id": "1360486", "revid": "110157", "url": "https://it.wikipedia.org/wiki?curid=1360486", "title": "George Enescu (Boto\u0219ani)", "text": "George Enescu (in passato \"Liveni\") \u00e8 un comune della Romania di 3.605 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 5 villaggi: Arborea, Dumeni, George Enescu, Popeni, St\u00e2nca.\nLa sede municipale \u00e8 ubicata nell'abitato di Dumeni.\nIl comune ha dato i natali al musicista George Enescu (1881-1955), in onore del quale ha cambiato la propria denominazione da Liveni a quella attuale."}
{"id": "1360487", "revid": "1784938", "url": "https://it.wikipedia.org/wiki?curid=1360487", "title": "Riccardo Selvatico", "text": "Biografia.\nNato a Venezia, dopo la maturit\u00e0 conseguita al liceo \"Santa Caterina\" frequent\u00f2 l'universit\u00e0 a Padova, dove si laure\u00f2 nel 1873.\nSi spos\u00f2 con Anna Maria (Nina) Charmat ed ebbe due figli, Lino Selvatico (1872\u20131924) e Luigi Selvatico (1873\u20131938), che diventeranno entrambi pittori.\nPersonalit\u00e0 intellettuale di grande prestigio nella Venezia di fine secolo, fu autore di commedie e poesie scritte in veneziano.\nTra le commedie, di ambientazione popolare, le pi\u00f9 note sono \"La bozeta de l'ogio\" e \"I recini da festa\".\nNel 1890 venne eletto sindaco di Venezia a capo di una giunta progressista.\nRester\u00e0 in carica fino al 1895; le successive elezioni vennero infatti vinte dalla coalizione clerico-moderata (sostenuta dalla curia veneziana), sull'onda di una campagna di stampa condotta contro l'operato della giunta Selvatico, considerata eccessivamente laica.\nNel corso del suo mandato ebbe comunque modo di ideare la prestigiosa istituzione che ancora oggi contribuisce a fare di Venezia una delle principali citt\u00e0 di cultura.\nFu infatti sua l'idea di dare vita ad un'esposizione d'arte internazionale; da questa idea, sostenuta da altri intellettuali veneziani fra cui Giovanni Bordiga, nacque nel 1895 la Biennale di Venezia, che verr\u00e0 inaugurata alla presenza del Re, e di cui Selvatico, ormai non pi\u00f9 sindaco, terr\u00e0 il discorso inaugurale.\nUn ritratto di Selvatico, opera di Alessandro Milesi, \u00e8 conservato a Ca' Pesaro a Venezia mentre un'erma in bronzo, opera del Canonica, si trova nei Giardini della Biennale. Una copia della stessa erma si trova nel comune di Roncade.\n\u00c8 sepolto a Venezia nel cimitero di San Michele."}
{"id": "1360489", "revid": "275619", "url": "https://it.wikipedia.org/wiki?curid=1360489", "title": "Ninja del Villaggio del Suono", "text": ""}
{"id": "1360490", "revid": "1745361", "url": "https://it.wikipedia.org/wiki?curid=1360490", "title": "Nella Maria Bonora", "text": "Biografia.\nDopo una ventennale esperienza di palcoscenico (era entrata in arte giovanissima con Amedeo Chiantoni, proseguendo poi con la compagnia di Febo Mari), fu scritturata nel 1939 all'EIAR da Aldo Silvani, l'allora direttore della Compagnia di prosa di Torino, divenendo subito una delle beniamine del pubblico radiofonico, tanto da giungere ad interpretare se stessa nel film del 1940 diretto da Giacomo Gentilomo \"Ecco la radio!\", dedicato ai fasti dell'ente radiofonico di stato. Cugina dell'attore Fernando Farese con cui ebbe spesso modo di recitare sia alla radio che in teatro.\n\u00c8 stata sposata, negli anni 30, con l'attore Carlo Lombardi.\nIl doppiaggio.\nAll'inizio degli anni trenta comincia a lavorare nel campo del doppiaggio: sua la voce di Claudette Colbert nei film \"Accadde una notte\" (1935) (accanto a Gino Cervi che doppiava Clark Gable) e \"Sorelle in armi\", di Carole Lombard in \"Ventesimo secolo\" e di Lily Pons in \"La ragazza di Parigi\".\nIl teatro.\nNel 1938 \u00e8 Celia in \"Come vi piace\" di William Shakespeare nel Giardino di Boboli a Firenze per la regia di Jacques Copeau con Massimo Pianforini, Enzo Biliotti, Sandro Ruffini, Guido Gatti, Fernando Farese, Nerio Bernardi, Umberto Melnati, Giuseppe Pierozzi, Franco Scandurra, Letizia Bonini e Zoe Incrocci.\nPrimadonna a Roma (dove la compagnia si era trasferita nei primi mesi della guerra e dove la Bonora merit\u00f2, per le sue interpretazioni, il Microfono d'argento 1950 insieme a Franco Becci), nel 1953 pass\u00f2, su invito di Umberto Benedetto, alla Compagnia di prosa di Radio Firenze.\nVisse tra Roma e Firenze recitando per anni in prestigiose compagnie (prima fra tutte quella di Emma Gramatica), per poi trasferirsi stabilmente nel capoluogo toscano, dove continu\u00f2 fino a tarda et\u00e0 a impartire lezioni di dizione.\nLa radio.\nIn radio, tra l'altro, fu nei tardi anni quaranta una delle lettrici di \"Poesie d'ogni tempo\" e condusse, nel 1951, la rubrica religiosa \"Sorella radio\". La sua intensa attivit\u00e0 radiofonica, che per lungo tempo l'ha vista protagonista di due commedie la settimana, si \u00e8 conclusa nel 1978.\nTra le innumerevoli interpretazioni di prosa radiofonica, che rendono l'idea della versatilit\u00e0 dell'attrice, si possono ricordare \"L'uomo che corse dietro ai suoi calzoni\" di Contri (1935), \"Don Desiderio disperato\" di Giraud (1940, regia di Silvani), \"Ninna nanna a Ges\u00f9\" di Enrico Pea (1942, regia di Morandi), \"Don Giovanni\" di Moli\u00e8re (1942, regia di Meloni), \"Fedra\" di Racine (regia di Taricco, 1947), \"Una visita\" di cui era anche autrice (1947), il radiodramma \"I fiori tu non devi coglierli\" di Guthrie tradotto da La Capria (1953, regia di Majano), \"Ciao albero\" di Nicolaj (regia di Marco Visconti, 1958), il giallo di Agatha Christie \"Chiamata personale per il signor Brent\" (1959, regia di Benedetto) e \"Mogli e figlie\" di Gaskell, in 15 episodi (regia di Di Stefano, 1974). Memorabile, infine, la sua interpretazione del monologo \"La voce umana\" di Jean Cocteau.\nNegli ultimi anni di vita, Nella Bonora si dedic\u00f2 alla parapsicologia e allo spiritismo, descrivendo le sue esperienze nel volume \"\" (1981)."}
{"id": "1360491", "revid": "767487", "url": "https://it.wikipedia.org/wiki?curid=1360491", "title": "Hav\u00e2rna", "text": "Hav\u00e2rna \u00e8 un comune della Romania di 4.943 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 6 villaggi: Balin\u021bi, Galbeni, G\u00e2rbeni, Hav\u00e2rna, Niculcea, T\u0103t\u0103r\u0103\u0219eni."}
{"id": "1360492", "revid": "146644", "url": "https://it.wikipedia.org/wiki?curid=1360492", "title": "Clarence Island", "text": ""}
{"id": "1360493", "revid": "146644", "url": "https://it.wikipedia.org/wiki?curid=1360493", "title": "Clarence island", "text": ""}
{"id": "1360495", "revid": "146644", "url": "https://it.wikipedia.org/wiki?curid=1360495", "title": "Isla Clarence", "text": ""}
{"id": "1360499", "revid": "11263898", "url": "https://it.wikipedia.org/wiki?curid=1360499", "title": "The sound of animals fighting", "text": ""}
{"id": "1360500", "revid": "29990", "url": "https://it.wikipedia.org/wiki?curid=1360500", "title": "Watteau", "text": ""}
{"id": "1360502", "revid": "88740", "url": "https://it.wikipedia.org/wiki?curid=1360502", "title": "Guardi", "text": ""}
{"id": "1360503", "revid": "1603714", "url": "https://it.wikipedia.org/wiki?curid=1360503", "title": "Capriccio (arte)", "text": "Nell\u2019ambito delle arti per capriccio si intende un\u2019opera (o una porzione d\u2019opera) che sia interamente frutto dell\u2019ispirazione del creatore. In altri termini, si tratta di un lavoro che non riproduca qualcosa di esistente in natura, o tuttalpi\u00f9 gi\u00e0 presente nella tradizione iconografica, oppure che diverga dalle norme compositive vigenti. I capricci vennero chiamati anche \"scherzi\", \"follie\" o \"divertimenti\" (ad eccezione dell'ambito musicale dove ognuno di questi termini manteneva uno specifico significato) e vezzeggiati come fantasie o sghiribizzi.\nStoria.\nL\u2019origine del termine rimane oscura e questo si riflette nell\u2019evoluzione del campo semantico. Nel medioevo convivevano le forme \"caporiccio\" e \"capriccio\" (quest\u2019ultima considerata generalmente una contrazione dell\u2019altra). Per la forma \"caporiccio\" veniva indicata l\u2019origine nella composizione dei termini \"capo\" e \"riccio\" (nel senso del piccolo e irsuto animale), ovvero si indicava il raddrizzarsi dei capelli per uno spavento o la pelle dica per il freddo, quindi trovava un corrispettivo concettuale nel termine \"orrore\" fino a divenire l\u2019attuale \"raccapricciante\". Per la forma capriccio \u2013 che inizialmente veniva utilizzata nello stesso senso di orrore \u2013 veniva poi indicata l\u2019origine nel comportamento del \"capro\", solito a balzi improvvisi ed inaspettati, da cui il senso attuale di \"capriccioso\".\nNel tempo la forma \"caporiccio\" scompare ed il campo semantico del termine viene assorbito da \"capriccio\" e si estende: se nel 1292 Bono Giamboni nella sua traduzione delle \"Historiae adversum Paganos\" di Paolo Orosio traduce \"horror\" con \"capriccio\" nel 1543 Francesco Alunno, nelle sue \"Ricchezze della lingua volgare sopra il Boccaccio\", ci offre invece la seguente definizione:\nFu probabilmente Benedetto Varchi, nel 1549, il primo ad introdurre il termine \"capriccio\" nel linguaggio della critica artistica. Egli tuttavia poneva ancora il concetto di capriccio (assieme al sinonimo ghiribizzo) in un livello pi\u00f9 \u00abbasso e plebeo\u00bb rispetto invece ai \u00abbei pensieri, ingegnose fantasie, divine invenzioni\u00bb. Nel senso positivo, pi\u00f9 corrispondente a quello attuale, venne diffusamente utilizzato da Giorgio Vasari nella seconda edizione delle \"Vite\" (1568). \u00c8 significativo che Vasari usasse il termine \"capriccioso\" gi\u00e0 nella prima Vita narrata: la descrizione di un\u2019opera (oggi perduta) del Cimabue, quello che per lui fu il padre dell\u2019arte italiana. E naturalmente abbia diffusamente continuato a definire frutto di capriccio le opere di diversi altri artisti. Il senso che ne risulta \u00e8 che il capriccio fosse sempre stato una componente viva nella creazione delle opere d\u2019arte a prescindere dalla loro descrizione, necessariamente successiva. \u00c8 da notare anche come il Vasari abbia utilizzato il termine in un ampio spettro semantico \u00abIl Capriccio di Vasari \u00e8 cos\u00ec allo stesso tempo l\u2019ispirazione iniziale, il concetto intellettuale [\u2026], una prorompente volont\u00e0 d\u2019agire\u00bb.\n\u00c8 per\u00f2 da notare come, gi\u00e0 prima dell'attestazione del termine in Vasari, Anton Francesco Doni \u2013 nel \"Dialogo della Musica\" del 1544 \u2013 avesse considerato una \u00abperfetta consonanza tra le arti sotto la specie della ispirazione fantastica\u00bb: fa infatti dire ad uno degli immaginari interlocutori che \u00abmusici, poeti, dipintori, scultori e simili sono [\u2026] pur talora fantastichi, quando il ghiribizzo stuzzica loro il cervello\u00bb.\nQuando il capriccio era ormai accettato Cesare Ripa pubblic\u00f2 nell\"'Iconologia\" i codici per rappresentarne dell\u2019allegoria (la prima edizione fu a Roma nel 1593). A differenza della quasi totalit\u00e0 delle altre allegorie, riprese e ordinate da pubblicazioni e iconografie correnti, quella del capriccio non aveva precedenti, era frutto dei ragionamenti dello scrittore. La prima parte della descrizione fornita, il vestio multicolore e le piume sul cappello, ci risulta facilmente comprensibile; cos\u00ec anche l'ultimo attributo portato: il pungente sperone. Resta misteriosa la scelta e la spiegazione dell'altro attributo, apparentemente artificioso e normalizzante, ma probabilmente descritto in modo occulto: il mantice per l'adulazione. Alcuni suggerimenti possono trovarsi nel fatto che nelle diverse illustrazioni il soffio sia rivolto verso l'orecchio del giovinetto, non verso altri, e nel termine latino per mantice: \"follis,\" assonante con folle anche nel senso di vuoto \"sacco d'aria\". Altre suggestioni possono derivare da due precedenti calcografie di D\u00fcrer: nell'ermetica \"Melencolia\" da sotto la veste spunta l'uggello di un mantice (e non a caso vi stanno vicini alcuni appuntiti chiodi) e nel \"Sogno del Dottore\" dove un demonio insuffla con un mantice la tentazione nell'orecchio dell'anziano dormiente.\nIl capriccio nelle arti visive.\nPer le arti visive, dove si era gi\u00e0 espresso il Vasari, giunge la definizione, ovviamente tardiva, di Filippo Baldinucci nel suo \"Vocabolario toscano dell'arte del disegno\":\nGi\u00e0 nel rinascimento gli artisti crearono deliberatamente opere capricciose destinate a stupire o emozionare o anche porre interrogazioni negli spettatori: pensiamo alla misteriosa \"Tempesta\" di Giorgione o l'ermetica \"Melancolia\" di D\u00fcrer, se non tutta l'opera di Bosch, oppure le elaborazioni chimeriche dei pittori e scultori di \"grottesche\" particolarmente condannate dal cardinale Paleotti, oppure anche i dipinti \u2013 tra meraviglia ed enigma \u2013 di Arcimboldo. Ma abbiamo anche l'allontanamento dalla classica imitazione della natura nelle veloci pitture di Tintoretto: gi\u00e0 Vasari se ne accorge inserendo alcune pagine all'interno della biografia di Giuseppe Franco definendolo \u00abstravagante, capriccioso, presto e risoluto et il pi\u00f9 terribile cervello che abbia avuto mai la pittura\u00bb.\nNel barocco il capriccio da anti regola divenne regola. E gli artisti iniziarono a dichiarare espressamente come tali le proprie opere a partire dai divertenti \"Capricci di varie\" \"figure\" di Jacques Callot o i misteriosi \"Scherzi\" del Tiepolo oppure amaramente satiriche come i \"Caprichos\" del Goya. Ma allo stesso tempo, tra la fine del XVII e l\u2019inizio del XVIII secolo il Capriccio \u2013 come variante delle pi\u00f9 realistiche vedute allora di moda \u2013 il capriccio divenne anche un fortunato genere commerciale: paesaggi immaginati con giustapposizioni di rovine di svariata provenienza oppure vedute con edifici mai costruiti.\nIl capriccio in musica.\nSebbene non sia certa l'epoca dell'introduzione del capriccio nella musica, e l'approccio teorico (\"Dialogo della Musica\" di Anton Francesco Doni, 1544) sia rimasto piuttosto vago, \u00e8 singolare che i musicisti siano stati fra i primi a pubblicare in questa forma le proprie composizioni. Il primo probabilmente, per quanto ci rimane oggi, fu Jacquet de Berchem con le sue composizioni stampate a Venezia da Luca Gardano nel 1561 dal titolo \"Primo secondo et terzo libro del Capriccio di Iachetto Berchem con la musica da lui composta sopra le Stanze del Furioso.\" Seguirono di l\u00ec a poco i primi 23 capricci di un autore italiano: i \"Capricci in musica a tre voci\" di Vincenzo Ruffo, stampati nel 1564 a Milano da Francesco Moscheni.\nProprio negli stessi anni di queste pubblicazioni, le ultime sessioni del Concilio di Trento si occuparono e si espressero su come dovesse essere la musica nella liturgia, musica in cui contrappunto, variazioni e improvvisazioni erano gi\u00e0 pienamente entrate. Se per le arti visive il Concilio si era gi\u00e0 espresso logicamente in funzione anti eretica, alla musica \u2013 sostanzialmente inspiegabile da un punto di vista dottrinale \u2013 veniva rimproverato il fragore e l'intempestivit\u00e0, e magari un che di mondano e sospetto, che infine distoglievano i fedeli dalla profondit\u00e0 mistica del rito. Si giunse cos\u00ec a stabilire che \u00abinvero ogni cosa dovesse essere moderata affinch\u00e9 la messa si celebrasse con voce e con canto piani e ogni suono, emesso con chiarezza e al momento opportuno, discendesse placidamente nelle orecchie e nei cuori dei fedeli\u00bb e che \u00abdalle chiese dovessero essere estirpate quelle musiche nelle quali tanto con l\u2019organo quanto con il canto si mescoli alcunch\u00e9 di lascivo o impuro\u00bb.\nNel 1619 con il nel terzo volume del \"Syntagma Musicum\" Michael Praetorius giunse a definire cosa in fosse il capriccio \u00abovvero la fantasia improvvisata\u00bb. Ma gi\u00e0 il capriccio si evolveva nello spirito della \"Seconda pratica\" di Monteverdi, seguito da Frescobaldi, per proseguire con Bach, Beethoven, Paganini fino al Capriccio di Stravinskij.\nIl capriccio in architettura.\nNell\u2019ambito dell\u2019architettura fu di nuovo il Vasari ad esprimere i suoi favori per i progetti capricciosi. A titolo di esempio, dapprima per Nicola Pisano tenne a scrivere che \u00abMa la pi\u00f9 bella, la pi\u00f9 ingegnosa, e pi\u00f9 capricciosa architettura che facesse mai [\u2026], fu il campanile\u00bb di San Nicola a Pisa, e pi\u00f9 avanti per Leon Battista Alberti ne defin\u00ec la trasformazione della tribuna di Michelozzo nell\u2019Annunziata di Firenze \u00abcapricciosa, et difficile a guisa di un tempio tondo, circondato da nove cappelle\u00bb.\nNegli stessi anni del Rinascimento il capriccio, inteso come parte dell'ornato architettonico (non solo pittorico), venne osteggiato come contrario alle regole del \"decorum,\" non solo quelle vitruviane e non conforme a una consolidata allegoria se non anche inappropriato al luogo. Nonostante queste critiche \u00e8 proprio in questo periodo, e nell'immediatamente successivo manierismo, che si creano le prime deliberate architetture capricciose. Di alcune ce ne rimane soltanto memoria letteraria come per l'incredibile villa di Fra' Mariano Fetti al Quirinale, narrata nelle sue lettere, o per l'edificio realizzato da Nanni Unghero di cui ci rimangono le critiche indirette ne \"I Marmi\" di Anton Francesco Doni o la strana casa di Pontormo narrata dal Vasari (che in questo si guarda bene dal definire \"capricciosa\"). Degli edifici civili ci rimane il palazzo dello Zuccari a Roma (gi\u00e0 espressione di un capriccio normalizzato dallo stesso autore all'interno di un rigido schema compositivo). Pi\u00f9 diffuse, come gi\u00e0 nella villa di Fra' Mariano, furono le strutture a puro scopo ornamentale nei giardini e negli spazi aperti come il Ninfeo di Villa Giulia a Roma, la Grotta del Buontalenti a Firenze, il ninfeo Villa Visconti Borromeo Litta a Lainate, o il Parco dei mostri a Bomarzo. Sono queste ultime strutture quelle che ispireranno le bizzarrie del barocco e nei secoli successivi dalla Villa Palagonia di Bagheria, alle rovine romane di Sch\u00f6nbrunn, alle amene \"folies\" inglesi.\nIl capriccio in letteratura.\nIl termine \"capriccio\" appare meno appropriato se riferito ad opere letterarie o poetiche sebbene esistano diverse opere che si muovono nello stesso percorso contro le regole \u2013 tra l'osceno, l'eretico e l'ironico \u2013 manifestatosi nelle altre arti. Le opere che portino il termine nel titolo risultano piuttosto poche. Alcune equivalgono \"capriccio\" a \"ragionamento,\", in un'accezione per\u00f2 bassa, con personaggi che nella loro inesistente levatura culturale sono liberi nel linguaggio e con esiti all'epoca censurabili.\nPietro Aretino pubblic\u00f2 ilv \"Ragionamento della Nanna e della Antonia fatto in Roma sotto una ficaia composto dal Divino Aretino per suo capriccio a correzione dei tre stati delle donne\" dove, attraverso i liberissimi argomenti del dialogo tra le donne, dileggia il petrarchismo proposto da Bembo. Pi\u00f9 sfortunati furono i \"Sonetti lussuriosi,\" altra sua opera anti petrachesca, che clandestinamente furono pubblicati postumi a Venezia, messi all'indice, furono subito distrutt e gi\u00e0 le incisioni su disegno di Giulio Romano che avrebbero dovuto corredarli erano costate il carcere a Marcantonio Raimondi.\nAltrettanto sfortunato fu Giovan Battista Gelli che ne \"I capricci del bottaio\" immaginava il dialogo tra il bottaio Giusto e la propria anima; il libro fu messo all'indice nel 1554 a causa delle simpatie luterane dell'autore e ripubblicato con le correzioni imposte nel 1563 solo dopo la morte del Gelli.\nCon la stessa scurrilit\u00e0 dell'Aretino si espresse Antonio Vignali nella sua \"Cazzaria\" pubblicata con lo pseudonimo di Arsiccio Intronato.\n\u00c8 per\u00f2 a Francesco Berni che dobbiamo il genere letterario pi\u00f9 propriamente capriccioso nella sua deliberata ricerca di eversione burlesca delle norme bembiane con i suoi \"Capitoli\" (1532) e il \"Dialogo contra i poeti\" (1540) \".\" Dal Berni presero ispirazione numerosi altri letterati per le loro composizioni ironiche come Antonfrancesco Grazzini, Luigi Tansillo, Agnolo Bronzino. E per certi versi vicino al Berni fu anche Anton Francesco Doni con le sue \"Rime del Burchiello\".\nFuori di questo gruppo, anche Angelo Beolco, detto Ruzante, si pu\u00f2 ritenere in qualche modo un teorico e anche un autore ed interprete del capriccio.\nDi notevole interesse non solo come teorico dell'arte ma anche come autore di paradossali capricci fu Giovan Paolo Lomazzo prima nelle \"Rime ad imitazione de i Grotteschi usati da\u2019 pittori\" e pi\u00f9 tardi nei \"Rab\u00ecsch dra Academiglia dor Comp\u00e0 Zavargna, Nab\u00e0d dra Val d\u2019Bregn. Ed tucch i su fidigl soghit, con r\u00e0 ricenciglia dra Valada\" (\"Arabeschi dell\u2019Accademia di Compare Zavargna Abate della Valle di Blenio. E di tutti i suoi fedeli soggetti, con la licenza della Vallata\")"}
{"id": "1360516", "revid": "287204", "url": "https://it.wikipedia.org/wiki?curid=1360516", "title": "Slitta", "text": "La slitta \u00e8 un veicolo con dei pattini che scivolano al posto di ruote che girano. Viene utilizzata per il trasporto su superfici a bassa frizione, solitamente neve o ghiaccio ma ogni superficie ingrassata \u00e8 utilizzabile purch\u00e9 non sia troppo secca. In alcuni casi sassi di fiume possono essere utilizzati per andare in slitta. "}
{"id": "1360523", "revid": "767487", "url": "https://it.wikipedia.org/wiki?curid=1360523", "title": "We Must Become the Change We Want to See", "text": "We Must Become the Change We Want to See \u00e8 un DVD registrato dai The Sound of Animals Fighting, pubblicato su Equal Vision Records nel 2007. Lo show da cui \u00e8 tratto il disco \u00e8 l'ultimo eseguito dalla band, pi\u00f9 precisamente quello alla House of Blues di Anaheim, California del 27 agosto 2006. La frase \u00e8 una citazione di uno dei cinque insegnamenti del Mahatma Gandhi (\"We must become the change we want to see in the world\") riguardo alle modifiche da apportare alla nostra stessa vita per portare la pace nel mondo."}
{"id": "1360524", "revid": "1573940", "url": "https://it.wikipedia.org/wiki?curid=1360524", "title": "Santuario del Carmelo", "text": "Il santuario del Carmelo o di Santa Teresa di Ges\u00f9 Bambino \u00e8 una chiesa di Monza.\nDescrizione.\nIl santuario si trova in viale Cesare Battisti all'incrocio con via Arrigo Boito. \n&lt;br&gt;Il complesso comprende una chiesa costruita secondo i canoni del romanico lombardo e l'edificio conventuale dei padri carmelitani scalzi, entrambi eretti nell'anno 1949 in sostituzione di un precedente edificio dei primi decenni del XX secolo.\nLa facciata a salienti, di stampo neoromanico, \u00e8 rivestita in laterizio e presenta tre portali posti in asse con altrettanti rosoni; il portale centrale \u00e8 preceduto da un protiro costituito da due colonne che sorreggono un arco a tutto sesto.\nLa parte superiore del prospetto \u00e8 alleggerita da una loggia che segue l'andamento del sovrastante frontone.\nL'interno, a tre navate, \u00e8 articolato da pilastri sui quali sono impostate arcate a tutto sesto; la copertura \u00e8 costituita da volte a crociera che si concludono nell'abside semicircolare. Interessante \u00e8 l'affresco (Adorazione dei Magi) che decora il catino dell'abside.\n&lt;br&gt;Nel transetto sinistro \u00e8 esposta una copia ottocentesca della Madonna delle Arpie."}
{"id": "1360525", "revid": "1782831", "url": "https://it.wikipedia.org/wiki?curid=1360525", "title": "Total Combat Wrestling", "text": "La Total Combat Wrestling (TCW) \u00e8 una federazione italiana di sport-intrattenimento, che si occupa di wrestling.\nSi tratta della federazione pi\u00f9 estrema del panorama italiano e tra le federazioni italiane attive da pi\u00f9 tempo.\nIl presidente della TCW \u00e8 Jacopo Galvani, noto giornalista sportivo. \nViene assistito in questo ruolo da Dario Ferraro e Mario De Rose.\nLa sede principale si trova a Milano, ma ne presenta altre a Rapallo Genova e Varese.\nLa federazione possiede due poli d'allenamento che svolgono il ruolo di territori di sviluppo, si possono trovare a Milano e a Rapallo. \nSvolge i suoi show pi\u00f9 importanti mensilmente presso l'Elyon Club in via Sesia 10 a Rozzano (MI).\nStoria.\nLa fondazione e i primi successi (2006-2009).\nLa Total Combat Wrestling prende forma nell'ottobre del 2006. Jacopo Galvani, decide di fondare una nuova realt\u00e0 italiana dopo l'esperienza in Frontier Championship Wrestling (FCW).\nL'importante progetto viene abbracciato da vari wrestler provenienti da differenti realt\u00e0 del suolo italiano. Un forte nucleo vede wrestler che abbandonano la FCW in seguito ad alcune divergenze d'opinioni con il direttivo. Altri si aggiunsero provenienti dalla Italian Championship Wrestling (ICW) e dalla Xtreme Italian Wrestling (XIW).\nDegna di nota \u00e8 l'aggiunta delle leggenda del wrestling italiano, Il Marchese, la sua aggiunta porta nella neonata federazione il suo polo d'allenamento con sede a Varese.\nIl wrestler aveva appena conquistato l'International Title nella federazione della leggenda mondiale Dory Funk Jr., diventando il primo italiano a vincere un titolo negli Stati Uniti con residenza in Italia, oltre a essere il primo italiano a conquistare un titolo negli Stati Uniti d'America in 30 anni.\nL'annuncio ufficiale della nascita della TCW avviene il 6 ottobre del 2006 dove vengono rivelati anche i primi wrestler che fanno parte del progetto: Break Bones, Low-G, Soldier, Outsider, Tony Plex, Kyo Kazama, Silver Arrow, Stampede e Axel Fury. Viene inoltre lanciato il sito internet.\nIl 21 ottobre viene ufficializzato il primo polo ad Ancona e il 17 novembre a Imola.\nIl 13 novembre Il Marchese diventa ufficialmente un Ribelle con il suo polo di Varese che si sposta a Bollate, (MI) e nei giorni successivi gli accordi con Soul Cage, uscito dal ritiro, e Pain, oltre all'annuncio di wrestler provenienti dal polo de Il Marchese come Fucking Crazy, Violet, Dark Warrior e Marieddu.\nIl 23 dicembre del 2006 si svolge il primo incontro pubblico della TCW, quando Il Marchese sconfigge la sua alieva Violet.\nL'evento di debutto si svolge il 24 febbraio 2007 a Caravate (VA). In questa occasione vengono assegnati i titoli TCW Title e TCW Extreme. \nIl main event mette subito in evidenza l'impronta estrema della federazione, con un Extreme Match tra Break Bones e Low G.\nMentre nello show successivo, nel primo Ladder Match italiano, viene assegnato il titolo TCW Revolution.\nDurante l'estate del 2007 sono ben tre i wrestler della TCW che combattono negli Stati Uniti, presso la : Break Bones, Low G e Tyler Blaze.\nIl 6 ottobre, si svolge il primo evento di beneficenza della federazione, a Desio (MI). Per l'occasione anche i TCW Tag Team Titles vengono assegnati.\nIl 29 marzo 2008 si svolge la prima edizione della Rebels Rumble, una Royal Rumble in cui i membri del roster si affrontano per ottenere una title shot. Un appuntamento fisso per la TCW.\nL'anno prosegue con vari innesti provenienti da altre federazioni italiane e toccando differenti regioni, dalla Lombardia all'Emilia-Romagna, toccando anche il Veneto.\nL'ultimo show dell'anno vede un evento speciale con la presenza di differenti ospiti stranieri e wrestler da altre realt\u00e0 italiane.\nAnche nel 2009 la federazione prosegue a toccare regioni mai toccate prima, come la Puglia, e a portare sia wrestler stranieri che atleti provenienti da tutta Europa, come Emil Sitoci e Rob Raw.\nIn seguito a differenti divergenze la federazione si prende una pausa dopo l'estate del 2009 per apportare un nuovo assetto alla sua organizzazione.\nLa breve pausa e il ritorno sulle scene (2009-2011).\nLa TCW decide di rimanere fuori dalle scene per quasi un anno, durante il quale si assiste a un ricambio generazionale degli atleti e un riassetto societario.\nLa compagnia continua a preparare i suoi atleti presso il polo di Milano gestito da Il Marchese. Viene inoltre rinnovato il sito internet, lanciata la pagina Facebook e il TCW Title viene reso vacante il 2 agosto 2009 e in seguito ritirato; Mentre i TCW Tag Team Titles sono ufficialmente resi vacanti il 27 febbraio 2010.\nNel 2010 si svolgono due show in provincia di Milano e di Varese per permettere alle nuove leve di prepararsi al meglio al ritorno sulle scene della compagnia. I due eventi sono un successo e forniscono la spinta necessaria per una rinascita.\nLo show del 17 luglio 2010 a Santo Stefano Ticino, (MI) vede sia differenti ritorni, come quello di Martini (fermo da tre anni per infortunio), che debutti. Marieddu conquista il TCW Revolution Title per la prima volta in carriera, sconfiggendo Dave Rage dopo che il General Manager, Pietro Mazzara, aveva reso vacante il titolo detenuto del suo ex compagno di tag, Fucking Crazy.\nIl 20 agosto invece a Viconago, (VA) il TCW Revolution Title viene difeso in un Ladder Match contro Il Marchese; mentre Brutus difende il TCW Extreme Title in un Hardcore Match contro Break Bones che finisce per no contest. Si svolge anche il primo Buried Alive Match della storia europea tra Death Mask e Martini.\nIl 2011 vede il ritorno a pieno ritmo della federazione. La nuova fase della TCW ha inizio con un nuovo titolo, durante lo show \"Battaglia Reale\" svoltosi a Cuasso Al Piano (VA) il 12 marzo, viene assegnato nell'edizione 2011 della Rebels Rumble il TCW Rebel Title, conquistato da Death Mask. \nNel corso di questo evento debuttano dei nuovi protagonisti, come Black Orpheus o Il Cappellaio Matto, e tornano alcuni atleti provenienti dalla WWP emiliana come Red Scorpion ed Eight Wonder Paul. Nei mesi successivi debuttano altri atleti che avevano lasciato differenti realt\u00e0 italiane, come Bako dalla torinese IWS e Requiem dalla bergamasca UIW.\nI feud principali in questa fase vedono coinvolti il neo-campione Death Mask, la manager Lilith e il suo ex assistito Break Bones. \nDurante lo show di inizio anno Lilith ordina al suo associato di abbandonare il match valevole per il titolo, permettendo quindi a Death Mask di conquistare la cintura. Il rapporto tra i due viene compresso ulteriormente quando, nell'edizione 2011 de \"Il Buono, Il Brutto e Il Cattivo\" svolto a Casal Fiumanese, (BO) il 22 maggio, un nuovo ordine della manager costa questa volta a Break Bones di conquistare anche il TCW Extreme Title detenuto da Brutus, vinto da Death Mask che lo sostituisce nel match. Lilith riceve a questo punto una Chokeslam dal suo ex compagno.\nA Santo Stefano Ticino, (MI) Break Bones si allea al suo storico rivale Brutus, affrontando e sconfiggendo la coppia composta da Death Mask e il debuttante Requiem.\nIl secondo feud principale ruota attorno al TCW Revolution Title. A \"Il Buono, Il Brutto e Il Cattivo 2011\" il campione Marieddu cade sotto i duri colpi de Il Marchese. All'interno del feud, nello show svoltosi a Santo Stefano Ticino il 9 luglio, si inserisce il debuttante Bako. In un Triple Threat Match il wrestler torinese viene schienato da Marieddu che riesce a riconquistare la cintura.\nLa TCW debutta anche all'interno del contesto dei festival musicali, partecipando al festival metal Rock Inn Somma il 16 luglio.\nIl 1\u00ba agosto 2011 viene ufficialmente annunciato che la TCW debutter\u00e0 in una location fissa, la nuova TCW Arena a Varese, presso il Dardodromo un noto locale della citt\u00e0.\nLa TCW Arena e Bersaglio Wrestling (2011-2012).\nIl 22 ottobre 2011 apre ufficialmente la TCW Arena. Per l'occasione dei 5 anni di attivit\u00e0 della Total Combat Wrestling si esibisce il wrestler giapponese Makoto Morimitsu. L'evento vede il debutto di uno dei protagonisti della federazione negli anni successivi, Extreme Panther, oltre a un Triple Threat Match per il TCW Revolution Title dove Marieddu riesce a mantenere il titolo contro Il Marchese e Bako. In un Last Man Standing Match Break Bones sconfigge Brutus gettandolo su un tavolo infuocato ottenendo una title shot per il TCW Rebel Title detenuto da Death Mask.\nIl secondo appuntamento alla TCW Arena \u00e8 il 19 novembre, in questo evento nasce la stable de I Rinnegati, che sar\u00e0 parte delle storyline principali al Dardodromo fino alla sua chiusura. Durante un tag team match Black Orpheus tradisce il suo compagno Mefisto e si unisce a Il Marchese, Il Cappelaio Matto e La Contessa. I quattro intervengono anche nel match valevole per il TCW Revolution Title tra Marieddu e Bako, attaccando il campione, sottolineando l'ingresso anche del wrestler torinese nel gruppo. Durante il main event valevole per il TCW Rebel Title e per il TCW Extreme Title il nuovo gruppo assale Break Bones, sancendo la loro alleanza con Death Mask e Lilith, l'intervento de I Ribelli, Brutus ed Extreme Panther, permette all'ex assistito di Lilith di conquistare i titoli.\nL'evento natalizio della TCW si svolge il 10 dicembre, ci sono dei graditi ritorni, come Violent Joe, oltre ad alcuni debutti, come la leggenda dei ring italiani Bulldozer. I Rinnegati sembrano portarsi a casa importanti vittorie, Bako conquista il TCW Revolution Title, Black Orpheus ha la meglio sul suo ex amico Mefisto. Il match per il numero 1 contender tra Brutus e Death Mask finisce in rissa per l'intervento della stable heel ma l'arrivo di Break Bones, Violent Joe e Bulldozer trasforma l'incontro in un match a squadre dove Brutus riesce a strappare la maschera a Death Mask rubandogliela.\nIl 2012 si apre con l'apparizione di alcuni wrestler nel programma 55 Sport, programma sportivo di Rete 55 e al programma \"Happy Hour\" di RadioNews Varese.\nInoltre viene annunciata la presenza del rapper Bodhi per lo show del 21 gennaio.\nL'edizione 2012 della Rebels Rumble viene vinta da Extreme Panther che decide di sfruttare la title shot per il TCW Revolution Title. Durante l'evento \"Pronti Alla Rissa 2012\", entrano ne I Rinnegati anche Requiem e JT9. Bako difende il titolo contro Brutus, mentre Break Bones vince solo per squalifica contro Il Marchese. Black Orpheus si porta a casa un'altra vittoria contro il suo nemico, Mefisto, in un Tag Team Match con Requiem e Marieddu.\nDurante l'evento ritornano in TCW Hulkolo, ora con i panni di Red Tail, e Martini, oltre ai debutti di El Gordo, Scandalo! e il nuovo General Manager, Johnny Puttini dalla ICW, che si schiera subito con I Rinnegati.\nA partire dal 7 febbraio viene messo in onda per la prima volta, con cadenza settimanale, il WebShow della federazione, \"TCW Bersaglio Wrestling\", ospitato da Radioluna, emittente radio sul Web. Le puntate vengono messe in onda il marted\u00ec alle ore 20.00 con una replica il sabato alle 15.00.\nIl 3 marzo va in scena \"Il Buono, Il Brutto e Il Cattivo\", Scandalo! debutta in un Single Match sconfiggendo il rientrante Pain, dopo che Extreme Panther era stato assalito da I Rinnegati; mentre prosegue il feud tra I Rinnegati e I Ribelli. Marieddu sconfigge Requiem, il team composto da Break Bones e Bulldozer hanno la meglio contro Black Orpheus e Il Cappellaio Matto; nel main event il TCW Revolution Champion Bako, mantiene il titolo contro Brutus, grazie all'intervento di Maschera Di Morte, l'ex Death Mask con una maschera.\nAltri grandi debutti avvengono il 31 marzo a \"Operazione Drago\". L'ex wrestler ICW, Il Drago, svolge il ruolo di Special Guest Referee nel match per i TCW Rebel e TCW Extreme Title tra il campione Break Bones e Il Marchese, mettendo KO lo sfidante permettendo quindi al wrestler mascherato di mantenere i titoli.\nContinua il lungo feud tra le due stable, Extreme Panther ha la meglio sul suo rivale Il Cappellaio Matto; la coppia di Bulldozer e Martini sconfigge i nuovi ingressi ne I Rinnegati, El Gordo ed Eight Wonder Paul; Bako e Maschera di Morte hanno la meglio su Marieddu e Brutus; in un Triple Threat Match Mefisto sconfigge il suo rivale Black Orpheus e il suo amico-nemico Scandalo!.\nDurante il match tra Violent Joe e JT9, finito in no contest per l'intervento della stable, si assiste al debutto dell'ex wrestler ICW Darkness e del suo manager, Frank Basilico. Johnny Puttini annuncia inoltre il ritorno dei TCW Tag Team Titles, che saranno assegnati in un torneo.\nIl torneo prende ufficialmente inizio il 28 aprile a \"Doppio Impatto\", durante i quarti di finale passano I Demoni Del Rock'n Roll (Mefisto &amp; Scandalo!), I Rinnegati (Maschera Di Morte &amp; Eight Wonder Paul), Violent Joe &amp; Darkness con Frank Basilico e I Rinnegati (Black Orpheus &amp; Bako). Inoltre su ordine del General Manager Extreme Panther deve difendere la sua shot conquistata alla Rebels Rumble contro il suo amico Brutus, riuscendoci.\nLe semi finali hanno luogo a \"La Notte Dei Ribelli\" il 26 maggio, dove I Demoni Del Rock'n Roll e I Rinnegati (Black Orpheus &amp; Bako) accedono alla finale. Sempre all'evento riparte il feud tra Marieddu e Il Marchese, in un Triple Threat Match che coinvolge anche Il Cappellaio Matto, con vittoria di Marieddu. Prende il via anche un feud tra Extreme Panther e JT9, tramite un 2 out of 3 Falls Match che vede vincitore il mascherato con 2 pin a 1.\nIl 27 giugno si conclude la prima stagione di TCW Bersaglio Wrestling per la pausa estiva.\nIl 7 luglio anche gli eventi dal vivo della compagnia si prendono una pausa, durante \"La Notte Dei Ribelli\" vengono assegnati i TCW Tag Team Titles, ma prima, il General Manager a interim, Il Follo, decide che Bako e Black Orpheus dovranno sostenere altri due match in singolo. Marieddu sconfigge Black Orpheus, mentre Darkness ha la meglio su Bako. Nonostante questo il duo de I Rinnegati sconfigge I Demoni Del Rock'n Roll conquistando le cinture.\nDurante l'estate viene annunciata l'apertura di due nuovi poli, uno a Reggio Emilia, gestito da Eight Wonder Paul e a Genova, gestito da Darkness.\nIl 12 settembre viene annunciato che Bako lascia il wrestling per motivi personali, viene ufficializzata la data di inizio della seconda stagione di TCW Bersaglio Wrestling, il 2 ottobre e la collaborazione con l'associazione benefica \"La Caramella Buona ONLUS\".\nIl 29 settembre va in scena \"C'era Una Volta il Wrestling\" per festeggiare i sei anni della federazione. Il Follo e Johnny Puttini si affrontano, il primo sceglie come suo rappresentante Marieddu, il secondo Il Marchese, il vincitore sar\u00e0 il General Manager della TCW e il direttore di TCW Bersaglio Wrestling, grazie alle interferenze \u00e8 Puttini a conquistare entrambe le cariche.\nMaschera Di Morte riconquista il suo vecchio nome e maschera sconfiggendo in un Hardcore Match Brutus; mentre per la Freebird Rule Il Marchese diventa TCW Tag Team Champion con Black Orpheus e quest'ultimo diventa il nuovo TCW Revolution Champion, difendendo la cintura appena conquistata dall'assalto di Extreme Panther che sfrutta la sua title shot.\nBreak Bones difende il TCW Extreme Title in una Battle Royal contro tutti I Rinnegati e il General Manager sancisce un match contro di lui per il TCW Rebel Title che conquista grazie ai suoi ragazzi che stendono a terra il campion.\nA ottobre viene ritardato l'inizio della seconda stagione di Bersaglio Wrestling per disguidi tecnici, ma viene annunciato anche il debutto di un nuovo programma \"Parlando Di Wrestling\", un talk show incentrato sulla TCW e non solo.\nPrima dell'evento \"Risoluzione Estrema 2012\" viene annunciata la cessazione dei rapporti della federazione con RadioLuna TV (i programmi annunciati avrebbero dovuto essere trasmessi su JAL TV, affiliato alla testata giornalistica sportiva JAL SPORT, senza che questo vada in porto), inoltre Johnny Puttini, Il Drago, Eight Wonder Paul e Il Follo vengono licenziati dalla federazione e chiusi i rapporti con il polo di Reggio Emilia, da questo scisma nascer\u00e0 la WIVA Wrestling.\nIl 27 ottobre si assite a una nuova fase per la federazione. Debuttano dei nuovi nomi come Skorpio e Alex G. (l'ex Cappelaio Matto), Black Orpheus difende il TCW Revolution Title contro Pain ed Extreme Panther e Il Marchese, diventato TCW Rebel Champion per la Freebird Rule, viene sconfitto da Darkness; mentre Frank Basilico assume il ruolo di General Manager.\nViene annunciata la presenza per il 1\u00ba dicembre del wrestler canadese Joe E. Legend.\nIl 1\u00ba dicembre va in scena \"La Leggenda Dei Ribelli\", oltre a Legend che in coppia con Darkness sconfigge JT9 e Death Mask c'\u00e8 anche la presenza degli atleti svizzeri Cash Crash, Jay Cruise e Layla Rose. Durante l'evento ritorna in TCW Black Ice, che affronta Extreme Panther, e Marieddu si ritira dal wrestling per gli infortuni patiti durante gli anni.\nSi svolge inoltre un Hardcore Match per il TCW Revolution Title tra Black Orpheus e Scandalo! che si conclude per no contest, dopo l'intervento di Break Bones che mette entrambi i contendenti KO.\nSi tratta dell'ultimo evento al Dardodromo, il locale si vede costretto a chiudere e la TCW non ha pi\u00f9 una TCW Arena.\nIL'invasione della Liguria e il ritorno a Varese (2013-2014).\nQuesta nuova fase della TCW inizia a Mozzate, (CO) il 26 gennaio con l'annuale edizione della Rebels Rumble vinta sia da Extreme Panther che da Black Ice, i due infatti toccano il suolo nello stesso momento. JT9 riesce a sconfiggere il suo rivale Extreme Panther e I Demoni Del Rock'n Roll conquistano i TCW Tag Team Titles dalle mani de Il Marchese &amp; Death Mask. Questa sconfitte sancisce la fine de I Rinnegati come stable.\nI wrestler Mefisto e Black Orpheus prendono parte al programma \"Metal Karaoke\" gestito da DJ Ariele su VirusTV.\nLa TCW debutta a Genova l'8 giugno nell'ambito di Fight Games 2013. In questa occasione debuttano alcuni nomi provenienti dal polo di Genova oltre al debutto di Purple Deestroyer e al ritiro di Violent Joe.\nIl 6 luglio la federazione ritorna a Viconago, (VA), dopo il grande evento del 2011. In questa occasione debutta Carlo Birra, nato come fan della Total Combat Wrestling e ora uno degli atleti di punta. Vengono difesi tutti i titoli, Pain, davanti al suo pubblico di casa, conquista il TCW Extreme Title battendo Break Bones, Skorpio e Brutus in un Fatal-4 Way Match; I Demoni battono Purple Destroyer &amp; Dr. Yama mantenendo i TCW Tag Team Titles, dopo di questo Break Bones attacca Scandalo!; Extreme Panther sfrutta la title shot e sconfigge Black Orpheus conquistando il TCW Revolution Title e Darkness vince una battle royal.\nIl 20 luglio la federazione debutta a Zoagli per \"La Notte Dei Ribelli\", in questa occasione prosegue il feud per i titoli tag, Il Marchese sconfigge Mefisto grazie all'interferenza di Purple Destroyer; il debuttante Big Marcus sconfigge Skorpio; in un match valevole sia per il TCW Rebel e il TCW Revolution Title Extreme Panther sconfigge Darkness e vince anche il titolo. Alla fine del match l'ex campione si ritira dal wrestling e dichiara di chiamarsi Marco Conti, in un match di tributo affronta e sconfigge il suo ex-manager Frank Basilico.\nLa parte finale dell'anno vede la TCW esibirsi a Borzonasca, (GE). Il 7 settembre proseguono i feud dell'annata e di nuovi prendono vita, Mefisto sconfigge Purple Destroyer che viene poi portato via da Marco Conti, il quale annuncia che da adesso \u00e8 un suo protetto con il nome di Darkness II e colpiscono in sincrono l'ex compagno di Purple, Dr. Yama, che sar\u00e0 sconfitto da Scandalo!. Skorpio porta a casa una vittoria contro Marcus.\nNel Main Event Extreme Panther difende entrambi i suoi titoli contro il wrestler olandese Kenzo Richards, per la prima volta in Italia.\nIl 12 ottobre a \"C'era Una Volta Il Wrestling\" debutta l'ex ICW Daniele Raco che viene assalito da Brutus e salvato da Carlo Birra, i due danno vita a un match che vede quest'ultimo vincitore. Brutus attaccher\u00e0 anche i partecipanti al match per il TCW Extreme Title, Pain, Big Marcus e Skorpio, dichiarandosi l'unico wrestler hardcore della federazione.\nIl duo composto da Darkness e Darkness II sconfigge I Demoni e conquistano i TCW Tag Team Titles. Il rientrante Black Ice vuole la title shot conquistata durante la Rebels Rumble, dopo averla difesa in una Battle Royal affronter\u00e0 Extreme Panther uscendone sconfitto.\nL'ultimo evento dell'annata il 21 dicembre vede Il Marchese sconfiggere Carlo Birra grazie all'interferenza di Brutus e il primo match tra Scandalo! e Black Ice, con vincitore il primo. Inoltre Brutus riconquista il TCW Extreme Title contro Pain e Skorpio.\nNel gennaio del 2014 inizia un nuovo Webshow sul canale YouTube della federazione, TCW Rewind, lo show prosegue per sette puntate.\nIl 19 marzo viene ufficializzato che la TCW ha una nuova TCW Arena, di nuovo a Varese. Si tratta de iSoliti.kom a Gazzada Schianno.\nIl 1\u00ba aprile viene rilasciato il video della canzone \"Girl Next Door\" del duo DJ Pellusje, con protagonisti i wrestler TCW Carlo Birra, Mefisto ed Extreme Panther.\nIl 12 aprile con \"A Volte Ritornano\" la TCW debutta nella nuova arena. Si assiste al debutto di Antonino Bellavita che viene sconfitto da Monsterchef (l'ex Big Marcus), mentre Brutus e Carlo Birra mettono da parte i dissapori quando Birra aiuta l'ex rivale a difendere il TCW Extreme Title contro Death Mask che lo aveva attaccato prima durante la serata.\nBlack Ice conquista il TCW Revolution Title sconfiggendo Extreme Panther; mentre i TCW Tag Team Titles cambiano per due volte mano, prima Darkness, dopo aver allontanato Darkness II, viene sconfitto in un Handicap Match da Black Orpheus &amp; Dr. Yama, poi I Demoni Del Rock'n Roll conquistano i titoli dai nuovi campioni.\nIl 17 maggio a \"Senza Esclusione Di Colpi\" nasce una nuova stable, Il Culto Della Luce. Il Marchese, il leader, dice di essere rinato creando una setta i cui membri sono La Contessa, Death Mask, Evil e Cerbero. Il gruppo chiude Skorpio in un sacco per cadaveri e lo fa sparire. Dopo il match per il TCW Rebel Title tra Extreme Panther e Death Mask sembrano voler attaccare il campione, ma vengono fermati dal loro leader.\nNell'evento Monsterchef sconfigge ancora Antonino Bellavita e Carlo Birra &amp; Brutus formano I Birra Brothers.\nIl 21 giugno la Total Combat Wrestling debutta nel Lazio a Carpineto Romano, (Roma). Per l'occasione si svolge un torneo, Cuore Ribelle, vinto da Extreme Panther.\nIl 7 luglio alla TCW Arena si svolge \"Un Ring Di Birra\". Daniele Raco chiede di poter lottare e affronta come Kombat Komedian il TCW Revolution Champion Black Ice, venendo sconfitto. Brutus, grazie all'aiuto dell'amico Carlo Birra, riesce a sconfiggere Black Orpheus; Il Marchese sconfigge Carlo Birra e la coppia di Dr. Yama &amp; Death Mask sconfigge I Demoni conquistando i TCW Tag Team Titles.\nIl 20 luglio Carlo Birra e Mefisto lottano in Spagna per il CIL, in un Three-Way Dance contro Ricky Barcel\u00f2, per il Trofeo Internazionale del CIL. \nMentre il 24 agosto Extreme Panther lotta in Portogallo per la CTW.\nIl 5 settembre Mefisto annuncia tramite Facebook il suo ritiro dal wrestling lottato e vengono chiusi i rapporti con il polo di Genova.\nIl 27 settembre, dopo la pausa estiva, la TCW torna in azione a Gazzada Schianno con \"C'era Una Volta Il Wrestling\". In un Bash Of The Best Elimination Match Il Marchese conquista il TCW Rebel Title, sconfiggendo Extreme Panther, Break Bones, Kombat Komedian e Antonino Bellavita.\nPer la Freebird Rule, il TCW Tag Team Champion \u00e8 Skorpio al posto di Dr. Yama con Death Mask.\nA \"La Notte Dell'Incubo\", il 1\u00ba novembre, I Birra Brothers diventano primi contendenti al TCW Tag Team Titles e si conclude la rivalit\u00e0 tra Monsterchef e Bellavita, con la vittoria del cuoco.\nScandalo! conquista il TCW Revolution Title ai danni di Black Ice, in un match hardcore che ha visto l'ex campione finire su un tavolo ricoperto di neon.\nDopo mesi in cui il suo ruolo da General Manager era messo in prova, il presidente Jacopo Galvani licenzia Frank Basilico e nomina al suo posto Daniele Raco.\nQuesto \u00e8 l'ultimo evento a cui prende parte Extreme Panther che lascia la federazione.\nIl 13 dicembre si svolge l'ultimo evento a iSoliti.kom. In questa occasione in uno speciale Triple Threat Hardcore sono in palio sia il titolo TCW Extreme che il titolo TCW Revolution. Scandalo! sconfigge Brutus e Black Ice e diventa detentore di entrambe le corone.\nIl rientrante Darkness II vince una Battle Royal vincendo una title shot al TCW Rebel Title detenuto dal suo leader, i due si affrontano nella serata venendo sconfitto. Nello stesso match il General Manager, eliminando Frank Basilico intendo a pulire il ring, lo aveva eliminato dichiarandosi vincitore della contesa, la sera stessa anche Kombat Komedian affronta Il Marchese, venendo sconfitto.\nSkorpio e Carlo Birra proseguono la rivalit\u00e0 attorno al titolo di coppia con una vittoria del primo.\nLa nuova TCW Arena a Milano (2015-oggi).\nIl 15 febbraio 2015 la TCW torna in azione a Castiglione Olona, (VA). Per l'occasione \u00e8 presente il wrestler spagnolo Ricky Barcel\u00f2 proveniente dal CIL, il mese prima \u00e8 il TCW Rebel Champion, Il Marchese, a lottare in Spagna.\nIn questa occasione si apre la collaborazione con la WIVA Wrestling. Horus l'Assoluto affronta ed \u00e8 sconfitto da Carlo Birra, Monsterchef batte Tritolo e Gli Stalloni Italiani (Turbo &amp; Saetta) sconfiggono per squalifica i TCW Tag Team Champions Skorpio &amp; Death Mask.\nNel Main Event Il Marchese difende il titolo contro Barcel\u00f2 e Break Bones conquista l'edizione 2015 della Rebels Rumble.\nIl 1\u00ba aprile viene annunciato che la Total Combat Wrestling ha una nuova TCW Arena a Rozzano, (MI) in via Sesia 10 presso l'Elyon Club e viene aperto il nuovo polo a Rapallo, (GE).\nAllo show di debutto I Rinnegati mantengono i titoli di coppia contro Gli Stalloni Italiani; Kombat Komedian forma un nuovo tag con il suo nuovo mentore, Black Ice, chiamato Black Komedians.\nIl Marchese sconfigge Break Bones che sfrutta la title shot conquistata per il TCW Rebel Title.\nInizia una sanguinosa rivalit\u00e0 tra Scandalo! e Darkness II attorno ai titoli TCW Extreme e TCW Revolution, nella prima contesa \u00e8 il campione a vincere.\nNello show successivo il 10 maggio parte la collaborazione con la UIW. Carlo Birra sconfigge Joker e Stige Mask mentre Il Marchese difende il titolo contro Apollo. Il Last Man Standing Match tra Darkness II e ScandalO! finisce in No Contest e diventa il match pi\u00f9 estremo della storia italiana.\nNel periodo estivo partono altre collaborazioni. Il 30 e il 31 maggio la TCW partecipa alla prima edizione di Rock Inn Comix a Somma Lombardo, (VA). Oltre a quella con la federazione inglese T2W e con il locale Legend di Milano.\nIl 6 giugno l'atleta inglese Richy D-Light conquista, con l'aiuto di Darkness II, il TCW Extreme Title dalle mani di Scandalo!.\nNella seconda serata organizzata al Legend debuttano gli atleti UIW Caronte e Nacho Ispanico.\nIl 5 luglio la federazione svolge il primo show a Rapallo, con il debutto di Sami Grayson allievo di Violent Joe.\nTitoli e riconoscimenti.\nTornei.\nSono differenti i tornei che si sono svolti in TCW. Alcuni per assegnare delle cinture rimaste vacanti, altri per il ruolo di numero 1 contender e altri ancora per occasioni speciali. Come il trofeo Cuore Ribelle, assegnato in occasione di un evento benefico.\nRoster.\nRoster attuale.\nLa TCW ha un roster composto sia da veterani dei ring italiani come Pain e Break Bones che da giovani leve, come Rocco Gioiello e Did\u00f2.\nRiunisce wrestler provenienti da tre regioni diverse: Lombardia, Emilia-Romagna e Lazio.\nInoltre ha una serie di collaborazioni con altre federazioni con cui spesso scambia wrestler. Come l'inglese NFW (New Force Wrestling). Nel settembre 2017 Rocco Gioiello ha difeso il TCW Revolution Title in un evento della NFW e nell'aprile 2018 Alexander Roth ha difeso l'NFW Title, prima difesa assoluta del titolo.\nOspiti internazionali.\nNel corso dei suoi dieci anni di storia la TCW ha potuto vantare una lunga serie di ospiti internazionali, provenienti dall'Europa e da altri continenti.\nVecchie glorie.\nNella storia della TCW sono stati molti i wrestler che erano parte del roster oltre a differenti ospiti internazionali che hanno preso parte a differenti eventi della compagnia. Sia chi si \u00e8 ritirato dal mondo del wrestling e chi ha lasciato la Total Combat Wrestling.\nIn questa sezione si trovano anche gli ex manager."}
{"id": "1360527", "revid": "1442080", "url": "https://it.wikipedia.org/wiki?curid=1360527", "title": "Sexploitation", "text": "Sexploitation o exploitation sessuale \u00e8 un genere cinematografico, sottogenere dell'exploitation, caratterizzato da produzioni indipendenti, a basso costo, diffuse principalmente negli anni sessanta, il cui scopo principale era l'esibizione di situazioni sessuali non esplicite e di nudit\u00e0 gratuite; dopo la legalizzazione dell'hardcore, avvenuta negli anni settanta, il genere \u00e8 stato rinominato softcore.\nI film sexploitation venivano proiettati nei cosiddetti \"grindhouse\", cinema diffusi negli Stati Uniti in cui, con un unico biglietto a basso costo, si potevano vedere pi\u00f9 pellicole consecutivamente.\nAlla fine degli anni sessanta, le leggi sulle oscenit\u00e0 statunitensi vennero messe alla prova dal film svedese \"Io sono curiosa - Giallo\". Grazie alla Corte Suprema degli Stati Uniti, i film vennero legalizzati perch\u00e9 avevano dei contenuti educativi di fondo: durante gli anni sessanta e settanta, i film vennero spesso chiamati \"i film dei medici\" perch\u00e9 spesso venivano introdotti da un dottore che indicava cosa si sarebbe mostrato in questo film. Film come \"K\u00e4rlekens spr\u00e5k\" ed altri ancora, sfruttando questa ventata di successo, si moltiplicarono nel corso degli anni.\nFilmografia.\nNella seguente lista sono riportati titoli di genere sexploitation."}
{"id": "1360529", "revid": "287204", "url": "https://it.wikipedia.org/wiki?curid=1360529", "title": "J\u00f2zsef Darvas", "text": ""}
{"id": "1360534", "revid": "46291", "url": "https://it.wikipedia.org/wiki?curid=1360534", "title": "Allium lusitanicum", "text": "L'aglio montano (Allium lusitanicum ) \u00e8 una pianta bulbosa erbacea perenne, appartenente alla famiglia delle Amaryllidaceae. \u00c8 caratterizzata da una bella e regolare infiorescenza dal delicato colore roseo.\nEtimologia.\nLa denominazione \"Allium\" (il genere) \u00e8 molto antica ed era usata gi\u00e0 dalle popolazioni romane. Si pensa comunque che l'origine sia celtica e/o greca.\nDescrizione.\nLa forma biologica \u00e8 definita come geofita bulbosa, per cui l'organo sotterraneo \u00e8 un bulbo da cui, ogni anno, nascono fiori e foglie.\nRadici.\nLa radice \u00e8 bulbosa e fascicolata.\nFusto.\nLa dimensione del fusto varia da 10 a 30\u00a0cm ed \u00e8 privo di foglie cauline. La parte ipogea del fusto consiste in un bulbo ovoide avvolto da fasce (tuniche) esterne a forma di reticolo ed \u00e8 inserito direttamente sul rizoma. Mentre la parte epigea \u00e8 eretta e presenta una infiorescenza superiormente, mentre inferiormente \u00e8 avvolto da guaine fogliari.\nFoglie.\nLe foglie sono a forma lineare e piana di larghezza dai 2 ai 4\u00a0mm, lievemente carenate ad apice ottuso.\nInfiorescenza.\nFiori in semplici ma dense ombrelle emisferiche (mezza sfera) posti alla sommit\u00e0 di uno scapo senza foglie.\nIl perigonio del fiore ha 6 tepali rosei disposti in due serie ad apice ottuso; gli stami sono pure in numero di 6 e fuoriescono visibilmente dal fiore. La forma del fiore \u00e8 a pi\u00f9 piani simmetrici raggiati (chiamata attinomorfa). L'ovario \u00e8 sincarpico a tre carpelli posto sopra l'inserzione (chiamata supero) del perianzio. L'impollinazione avviene tramite api e altri insetti.\nFiorisce da giugno ad settembre.\nFrutti.\nIl frutto \u00e8 una capsula triloculare (derivata dai tre carpelli dell'ovario).\nDistribuzione e habitat.\nL'area di origine \u00e8 l'Europa meridionale e comunque zone subsiberiane. La sua presenza sul territorio italiano non \u00e8 molto frequente in quanto preferisce in prevalenza terreni a carattere carsico. Pianta rara, si trova da 0 a 1500 m s.l.m. sulle Alpi e Prealpi. \u00c8 segnalato in modo particolare nel Carso Triestino e nel Goriziano. Predilige i prati magri (anche incolti) a matrice alcalina. Occasionalmente in macereti.\nSistematica.\nIl Sistema Cronquist assegnava la famiglia delle Liliaceae all'ordine Liliales mentre la moderna classificazione APG IV colloca il genere nella famiglia delle Amaryllidaceae (sottofamiglia Allioideae) dell'ordine Asparagales."}
{"id": "1360535", "revid": "767487", "url": "https://it.wikipedia.org/wiki?curid=1360535", "title": "Un sacco d'oro", "text": "Un sacco d'oro (\"Pot o' Gold\") \u00e8 un film diretto dal regista George Marshall.\nSi tratta di una commedia musicale dove Stewart canta alcuni pezzi in compagnia della Goddard e suona.\nTrama.\nJimmy, dopo aver chiuso il suo negozio di musica, va a lavorare da suo zio in una fattoria. Vicino abita una famiglia irlandese amante della musica in lotta con lo zio che non apprezza. Jimmy aiuter\u00e0 e metter\u00e0 pace tra tutti, conquistando la bella Molly."}
{"id": "1360538", "revid": "287204", "url": "https://it.wikipedia.org/wiki?curid=1360538", "title": "Jozsef Karman", "text": ""}
{"id": "1360548", "revid": "765341", "url": "https://it.wikipedia.org/wiki?curid=1360548", "title": "Data Envelopment Analysis", "text": "Il Data Envelopment Analysis (DEA) \u00e8 un curiosidad matematico utilizzato in ricerca operativa per la stima delle frontiere della funzione di produzione. Esso, generalmente di tipo non-parametrico, \u00e8 utilizzato per misurare empiricamente l'efficienza produttiva relativa delle unit\u00e0 produttive (UP, in inglese Decision Making Unit: DMU) del campione di imprese analizzato. \nMolto spesso la funzione di produzione e la frontiera di efficienza non sono note, ma si dispone soltanto di un insieme di osservazioni riguardanti ogni singola UP. Nella letteratura economica e statistica si confrontano due metodologie di analisi: da un lato la stima econometrica delle funzioni di costo o di produzione, dall'altro l'impiego di tecniche di programmazione matematica. I due filoni di analisi vengono identificati correntemente con i termini di metodi parametrici (\"Deterministic Frontier Analysis\" - DFA; \"Stochastic Frontier Analysis\" - SFA) e non parametrici (\"Data Envelopment Analysis\" - \"DEA\"; \"Free Disposal Hull\" - FDH).\nLe analisi di tipo parametrico richiedono l'esplicitazione a priori di una funzione di produzione, mentre quelle di tipo non parametrico si caratterizzano per la possibilit\u00e0 di determinare l'efficienza relativa di unit\u00e0 decisionali simili attraverso tecniche di programmazione lineare senza bisogno di specificare n\u00e9 l'importanza relativa dei diversi fattori di produzione, n\u00e9 dei i prezzi, n\u00e9 la distribuzione dell'efficienza. In questo senso i risultati dei metodi non parametrici sono oggettivi, in quanto non richiedono specificazioni a priori. D'altro canto per\u00f2 il loro svantaggio, essendo metodi deterministici, non ammettono l'errore; i risultati potrebbero quindi esserne influenzati in quanto errore statistico e inefficienza vengono confusi.\nData Envelopment Analysis (DEA).\nData Envelopment Analysis si caratterizza per la possibilit\u00e0 di determinare l'efficienza relativa di unit\u00e0 decisionali simili (dove per simili si intende UP che utilizzano gli stessi input per produrre gli stessi output in condizioni di produzione identiche). Ci\u00f2 che rende il metodo DEA flessibile e facilmente applicabile a diverse situazioni di produzione \u00e8 il fatto che le misure di efficienza possono venir eseguite pur in assenza di una dettagliata descrizione del processo produttivo, al contrario delle tecniche parametriche (quale per esempio SFA).\nIl metodo DEA, sviluppato, nella sua prima formulazione, da A. Charnes, W. Cooper e E. Rhodes (1978) determina l'efficienza di ciascuna unit\u00e0 produttiva comparando la sua tecnologia con tutte le possibili tecnologie derivanti dalla combinazione lineare delle produzioni osservate per le altre unit\u00e0 produttive considerate. Il metodo \u00e8 alquanto flessibile in quanto non richiede la definizione di una funzione obiettivo valida per tutti e lascia, anzi, a ciascuna unit\u00e0 decisionale la possibilit\u00e0 di ponderare gli input e gli output in modo da massimizzare il proprio indice di efficienza. Le UP con indice di efficienza maggiori andranno a formare la frontiera di produttivit\u00e0. Esse avranno efficienza pari a 1 e saranno definite efficienti. Le UP restanti avranno un indice di efficienza compreso tra 0 e 1 inversamente proporzionale alla loro distanza dalla frontiera.\nAssumiamo che ci siano \"n\" DMU, ciascuna delle quali utilizza varie quantit\u00e0 di differenti \"m\" input per produrre \"s\" differenti output. Pi\u00f9 precisamente, formula_1 utilizza la quantit\u00e0 formula_2 dell'input i-esimo e produce l'ammontare formula_3 dell'output r-esimo. Si assuma inoltre [Banker, Charnes e Cooper (1984)] che formula_4 e formula_5 e che ciascuna unit\u00e0 abbia almeno un input e un output non nulli.\nLa caratteristica essenziale della metodologia DEA \u00e8 la riduzione del rapporto multi-output / multi-input in quello tra un singolo output \u201cvirtuale\u201d e un singolo input \u201cvirtuale\u201d. In questo modo per ciascuna DMU il rapporto tra singolo output virtuale e singolo input virtuale fornisce una misura dell'efficienza tecnica dell'unit\u00e0 stessa.\nIn linguaggio di programmazione matematica, questo rapporto, sottoposto a massimizzazione, costituisce la funzione oggetto per la particolare DMU che si sta valutando, cio\u00e8 in simboli:\nformula_6\nsotto i seguenti vincoli (senza i quali la funzione formula_7 \u00e8 priva di limiti)\nformula_8\nIl precedente rapporto produce per\u00f2 un numero infinito di soluzioni; se (\"u*\", \"v*\") \u00e8 un punto di ottimo, allora la soluzione (\"au*\", \"av*\") \u00e8 un ottimo per ogni \"a \u2265 0\".\n\u00c8 intuitivo che il problema appena esposto pu\u00f2 essere svolto in due modi: massimizzando il numeratore e fissando il denominatore (metodo output-oriented) o, viceversa, tenendo costante il numeratore e minimizzando il denominatore (metodo input-oriented). La distinzione \u00e8 importante in quanto da essa discende la forma di efficienza che si sta valutando.\nUna DMU si dice output-efficiente se non esiste alcun'altra unit\u00e0 che con gli stessi input realizza un output maggiore, una unit\u00e0 produttiva \u00e8 detta invece input-efficiente se non esiste alcun'altra che realizza il medesimo output utilizzando una quantit\u00e0 inferiore di input.\nIl merito di Charnes, Cooper e Rhodes \u00e8 di aver trasformato la funzione [1] in un pi\u00f9 semplice problema lineare (noto con la sigla CCR), mediante l'aggiunta di un vincolo che normalizza all'unit\u00e0 la somma ponderata degli input (metodo input-oriented) o degli output minimizzando gli input(metodo output-oriented).\nUn'importante innovazione \u00e8 dovuta invece a Banker, Charnes e Cooper (1984), i quali hanno permesso alla DEA di superare il limite dell'ipotesi restrittiva dei rendimenti di scala costanti; il metodo BCC (dal nome dei tre autori) permette cos\u00ec di costruire frontiere sotto l'ipotesi di rendimenti di scala variabili.\nIl metodo input-oriented.\nIl metodo input-oriented [2] \u00e8 il seguente:\nformula_9\nsotto i vincoli\nformula_10\nIl problema duale [3], espresso in forma matriciale, associato alla programmazione lineare [2] \u00e8:\nformula_11\nsotto i vincoli\nformula_12\nIntervenendo con opportune restrizioni sui parametri a (nella [2]) e g (nella [3]) \u00e8 possibile generare differenti tipologie di frontiere di efficienza.\nPonendo infatti\n- formula_13, o nell'equivalente problema duale, formula_14, si ottengono frontiere con rendimenti di scala costanti (metodo DEA CCR),\n- formula_15, oppure formula_16, non sono ammesse frontiere con rendimenti di scala crescenti,\n- formula_17, oppure formula_18, non sono ammesse frontiere con rendimenti di scala decrescenti,\n- formula_19, oppure formula_20, si hanno frontiere con rendimenti di scala variabili (metodo DEA BCC).\nIl metodo output-oriented.\nIl metodo output-oriented [4] \u00e8 il seguente:\nformula_21\nsotto i vincoli\nformula_22\nIl problema duale [5] associato alla [4] \u00e8:\nformula_23\nsotto i vincoli\nformula_24\nPonendo inoltre rispettivamente per la [4] o per la [5]\n- formula_25, oppure formula_26, si ottengono frontiere con rendimenti di scala costanti (metodo CCR),\n- formula_27, oppure formula_28, frontiere con rendimenti di scala non crescenti,\n- formula_29, oppure formula_30, frontiere con rendimenti di scala non decrescenti,\n- formula_31, oppure formula_32, frontiere con rendimenti di scala variabili (metodo BCC)."}
{"id": "1360552", "revid": "110157", "url": "https://it.wikipedia.org/wiki?curid=1360552", "title": "Kovdor", "text": "Kovdor \u00e8 una cittadina della Russia nordoccidentale, situata nell'Oblast' di Murmansk; \u00e8 capoluogo del Kovdorskij rajon. Sorge all'estremit\u00e0 occidentale della penisola di Kola, a pochi chilometri dal confine finlandese, 373\u00a0km a sud-ovest del capoluogo Murmansk.\nFondata nel 1953 come centro minerario per lo sfruttamento di importanti giacimenti di minerali di ferro, ottenne lo \"status\" di citt\u00e0 nel 1965.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1360553", "revid": "838137", "url": "https://it.wikipedia.org/wiki?curid=1360553", "title": "Andrea Pangrazio", "text": "Biografia.\nMons. Andrea Pangrazio nacque a T\u00e0ht\u00e0szada in Ungheria il 1\u00ba settembre 1909 da Anna Rosele e da Domenico Pangrazio originari di Camporovere (Altopiano di Asiago). Quinto di sette fratelli, rientr\u00f2 in Italia con la famiglia prima dell'inizio del primo conflitto mondiale.\nIl 3 luglio 1932 ricevette l'ordinazione sacerdotale a Padova e fu scelto dal vescovo Carlo Agostini come segretario particolare. Negli anni seguenti il suo ministero si svolse particolarmente a servizio delle aggregazioni cattoliche: assistente regionale dell'Azione Cattolica Italiana delle Tre Venezie, vice assistente nazionale dei Laureati Cattolici, delegato vescovile dell'Azione Cattolica a Padova, assistente provinciale delle ACLI.\nNominato vescovo il 26 agosto 1953 da Pio XII, fu consacrato nella cattedrale di Padova il 4 ottobre seguente (col titolo di vescovo titolare di Cesarea di Tessalia e coadiutore di Verona) dal vescovo di Padova Girolamo Bartolomeo Bortignon.\nIl 19 maggio 1955 fu nominato coadiutore di Livorno. Succedette alla medesima sede il 10 febbraio 1959 in seguito alla morte di Mons. Giovanni Piccioni.\nIl suo ministero episcopale fu caratterizzato da speciale attenzione al mondo del lavoro, dalla riorganizzazione territoriale delle parrocchie, dalla costruzione di nuove chiese, dalla solidariet\u00e0 verso i bisognosi. Si dedic\u00f2 alla formazione del Clero e dei laici.\nIl 4 aprile 1962 fu promosso arcivescovo metropolita di Gorizia e Gradisca dove inizi\u00f2 il suo ministero episcopale il 27 maggio successivo. Nel 1964 fond\u00f2 il settimanale \"Voce Isontina\", il cui primo numero usc\u00ec il 16 febbraio.\nQuesti anni furono contrassegnati dalla intensa partecipazione ai lavori del Concilio Ecumenico Vaticano II. Da ricordare in particolare, un suo intervento sul concetto di \"gerarchia delle verit\u00e0\", che confluir\u00e0 nel decreto Unitatis Redintegratio.\nL'8 agosto 1966 fu nominato segretario generale della Conferenza Episcopale Italiana, incarico che ricopr\u00ec fino al 1972.\nIl 2 febbraio 1967 fu nominato arcivescovo \"ad personam\" di Porto e Santa Rufina.\nIn questi anni l'attivit\u00e0 della Conferenza assunse modalit\u00e0 e periodicit\u00e0 assai vicini a quelli attuali e fu avviata l'organizzazione della Segreteria Generale in uffici, in particolare con la costituzione dell'Ufficio Catechistico Nazionale. Da ricordare la pubblicazione del documento sul Rinnovamento della Catechesi (1970), l'approvazione della traduzione italiana della Bibbia per l'uso liturgico (1971), l'avvio della traduzione definitiva dei Libri Liturgici (1969), nonch\u00e9 l'approvazione del documento che ripristinava in Italia il Diaconato permanente (1970).\nIl 6 settembre 1972 fu nominato visitatore dei seminari italiani. Con il compimento del 75\u00ba anno, nel dicembre 1984 in conformit\u00e0 alle norme canoniche, present\u00f2 la rinuncia al governo pastorale della diocesi di Porto e Santa Rufina. Gli ultimi venti anni della sua esistenza li ha vissuti nella Chiesa dove, da ultimo ha esercitato il suo ministero episcopale.\nMor\u00ec il 2 giugno 2005 all'et\u00e0 di 95 anni.\nLe spoglie mortali riposano nella cattedrale della sede suburbicaria di Porto e Santa Rufina.\nGenealogia episcopale.\nLa genealogia episcopale \u00e8:"}
{"id": "1360560", "revid": "944090", "url": "https://it.wikipedia.org/wiki?curid=1360560", "title": "Nazionale di calcio di Tuvalu", "text": "La nazionale di calcio di Tuvalu \u00e8 la rappresentativa calcistica nazionale dell'omonimo stato. La Federazione di Tuvalu non \u00e8 affiliata alla FIFA, ma \u00e8 membro associato dell'OFC.\nStoria.\nNel 1979 la nazionale tuvaluana ha disputato i primi incontri nelle Figi, dove ottenne la sua prima vittoria per 5-3 contro e la sua peggiore sconfitta per 0-18 contro . Fu sconfitta ai quarti di finale dalla per 0-11.\nNel 2003 ha partecipato nuovamente ai Giochi del Sud Pacifico, disputati nelle Figi, giocando quattro partite. Dopo aver sconfitto per 3-2 nella loro partita d'esordio, la squadra tuvaluana perse le rimanenti tre partite e fin\u00ec quarta su cinque.\nLa Nazionale ha partecipato per quattro volte ai Giochi del Sud Pacifico. Nel 2007 \u00e8 stata la prima nazionale non affiliata alla FIFA a partecipare a un torneo FIFA, le qualificazioni alla Coppa del Mondo - Sudafrica 2010, poich\u00e9 i Giochi del Sud Pacifico tenutisi in Samoa sono utilizzati come turno preliminare di qualificazione alla Coppa del Mondo.\nNel 2011 ha preso parte ai Giochi del Pacifico, disputando cinque incontri e piazzandosi al quarto posto nel girone con quattro punti.\nDopo che ottenne la sua vittoria con pi\u00f9 gol di scarto, battendo le Samoa Americane per 4-0 nella partita di esordio, venne sconfitta nelle successive tre partite dalle per 5-1, dalla per 8-0, dalle per 6-1 e pareggi\u00f2 l'ultima partita contro per 1-1."}
{"id": "1360564", "revid": "287204", "url": "https://it.wikipedia.org/wiki?curid=1360564", "title": "Mikl\u00f2s Radn\u00f2ti", "text": ""}
{"id": "1360568", "revid": "228587", "url": "https://it.wikipedia.org/wiki?curid=1360568", "title": "Stadiazione", "text": ""}
{"id": "1360570", "revid": "228587", "url": "https://it.wikipedia.org/wiki?curid=1360570", "title": "Stadio del tumore", "text": ""}
{"id": "1360571", "revid": "108107", "url": "https://it.wikipedia.org/wiki?curid=1360571", "title": "Nazionale di calcio di Kiribati", "text": ""}
{"id": "1360578", "revid": "767487", "url": "https://it.wikipedia.org/wiki?curid=1360578", "title": "Vieni a vivere con me", "text": "\"Vieni a vivere con me (Come Live with Me)\" \u00e8 un film del 1941 diretto da Clarence Brown.\nTrama.\nUna ragazza austriaca, entrata clandestinamente negli Stati Uniti, viene scoperta e rischia di essere rimpatriata. La soluzione per ottenere la carta verde \u00e8 sposare un americano ma la donna ha una relazione clandestina con un uomo purtroppo sposato che per\u00f2 \u00e8 anche un famoso editore e insieme decidono che la soluzione pi\u00f9 semplice \u00e8 che l\u2019amante trovi un giovane squattrinato che accetti di sposarla in cambio di un compenso e poter cos\u00ec rimanere negli Stati Uniti. La donna propone l\u2019accordo ad uno scrittore in difficolt\u00e0 economiche che per\u00f2 inizialmente rifiuta per orgoglio ma poi finisce per accettare alle condizione che lei gli paghi solo lo stretto indispensabile per comprare carta e altri articoli di cancelleria per poter continuare a scrivere. A quel punto lo scrittore ha l\u2019idea di scrivere un romanzo sulla strana storia che lo coinvolge con la bellissima donna misteriosa di cui nel frattempo si \u00e8 innamorato. Dopo un po\u2019 lei riesce a convincerlo a far leggere il manoscritto al suo amante editore ma nel momento in cui quest\u2019ultimo lo\nlegge \u00e8 presente anche la moglie di lui la quale capisce immediatamente che il romanzo parla di suo marito e della sua amante.\nAlla fine la bellissima straniera sposer\u00e0 lo scrittore squattrinato avendo nel frattempo scoperto di amarlo e faranno fortuna con un romanzo sulla loro storia.\nProduzione.\nProdotto dalla Metro-Goldwyn-Mayer (MGM) (con il nome Loew's Inc.) L'idea di base ripresa nel film del 1991 \"Green Card - Matrimonio di convenienza\".\nDistribuzione.\nData di uscita.\nIl film venne distribuito in varie nazioni, fra cui:\nAccoglienza.\nCritica.\nLa critica \u00e8 benevola sottolineando i dialoghi definiti \u00abspumeggianti\u00bb."}
{"id": "1360580", "revid": "38096", "url": "https://it.wikipedia.org/wiki?curid=1360580", "title": "Leopold Auer", "text": ""}
{"id": "1360581", "revid": "919135", "url": "https://it.wikipedia.org/wiki?curid=1360581", "title": "Generatore lineare congruenziale", "text": "In matematica il generatore lineare congruenziale (LCG dall'inglese Linear Congruential Generator) \u00e8 un algoritmo per la generazione di numeri pseudo-casuali vecchio e molto conosciuto. La teoria sulla quale poggia \u00e8 semplice da capire e da implementare; inoltre ha il vantaggio di essere computazionalmente leggero.\nIl generatore \u00e8 definito ricorsivamente:\ndove formula_2 \u00e8 un valore della successione dei numeri pseudocasuali e\nIl periodo di un LCG \u00e8 al pi\u00f9 \"m\", e per alcune scelte di \"a\" pu\u00f2 essere molto pi\u00f9 piccolo. Il LCG ha un periodo pieno se e solo se:\nNonostante gli LCG siano generalmente in grado di produrre numeri pseudocasuali decenti, la loro qualit\u00e0 \u00e8 molto sensibile alla scelta dei coefficienti \"c\", \"m\" ed \"a\".\nStoricamente, scelte sbagliate hanno portato a implementazioni inefficienti di LCG. Un esempio significativo \u00e8 RANDU che \u00e8 stato usato largamente nei primi anni '70 e ha portato a dei risultati che attualmente sono messi in dubbio a causa dell'uso di un LCG di scarsa qualit\u00e0.\nSe un generatore congruenziale lineare \u00e8 inizializzato con un carattere e iterato, il risultato \u00e8 un semplice cifrario classico chiamato cifrario affine; questo cifrario \u00e8 facilmente forzabile con un'analisi frequentista standard.\nEsempi.\nGeneratori di base.\nUn esempio di generatore di base pu\u00f2 essere dato da\nOssia:\nLa sequenza generata \u00e8:\nIl periodo \u00e8 uguale a quattro.\nEsempi di utilizzo.\nIl generatore congruenziale lineare pi\u00f9 efficiente ha \"m\" uguale a una potenza di 2, spesso \"m = 232\" o \"m = 264\" perch\u00e9 questo consente di calcolare l'operazione modulo semplicemente troncando i 32 o i 64 bit meno significativi. La seguente tabella lista i parametri degli LCG di uso comune, inclusa le funzioni \"rand()\" di alcuni compilatori.\nCome mostrato sopra, LCG non usa sempre tutti i bit che produce. L'implementazione Java produce 48 bit ad ogni iterazione ma sono ritornati come risultato solo i 32 bit pi\u00f9 significativi. Questo poich\u00e9 i bit pi\u00f9 significativi hanno un periodo pi\u00f9 lungo. Gli algoritmi che usano questa soluzione sono migliori.\nVantaggi e svantaggi.\nI generatori congruenziali lineari richiedono una memoria minima (tipicamente 32 o 64 bit) per memorizzare lo stato.\nGli LCG non dovrebbero essere usati in applicazioni dove \u00e8 critico l'utilizzo dell'alta casualit\u00e0.\nPer esempio, non sono adatti per simulazioni Monte Carlo poich\u00e9 hanno una correlazione tra di loro. Non devono essere usati in crittografia.\nInoltre questi algoritmi tendono ad avere alcuni difetti. Per esempio, se un LCG \u00e8 usato per scegliere i punti in uno spazio n-dimensionale, i punti giacciono su iperpiani al massimo m1/n-dimensionali (teorema di Marsaglia). Questo \u00e8 dovuto ad una correlazione tra valori successivi della successione.\nUn altro problema \u00e8 che negli LCG i bit meno significativi della sequenza generata hanno un periodo pi\u00f9 corto di quello della sequenza se \"m\" \u00e8 posto ad essere una potenza di 2. In generale, la \"n\"-esima cifra meno significativa nella base \"b\" della sequenza prodotta, dove formula_25 per qualche intero \"k\", si ripete con un periodo al pi\u00f9 formula_26.\nNonostante ci\u00f2, gli LGC possono essere una buona scelta in alcuni contesti, come per esempio nei sistemi embedded, dove la memoria disponibile \u00e8 spesso molto limitata; anche nel caso di un videogioco, prendere un piccolo numero dei bit pi\u00f9 significativi potrebbe essere sufficiente. I bit meno significativi di un LCG dove m \u00e8 una potenza di 2 non dovrebbero mai essere usati.\nConfronto con altri metodi.\nSe \u00e8 necessario avere numeri pseudocasuali di qualit\u00e0 e una certa memoria \u00e8 disponibile (~ 2 kilobytes), allora l'algoritmo Mersenne Twister fornisce un periodo molto maggiore (2^19937-1)"}
{"id": "1360582", "revid": "38096", "url": "https://it.wikipedia.org/wiki?curid=1360582", "title": "Johannes Caioni", "text": ""}
{"id": "1360588", "revid": "1272592", "url": "https://it.wikipedia.org/wiki?curid=1360588", "title": "Manuale dei Piani", "text": "Il Manuale dei Piani \u00e8 un manuale del gioco di ruolo fantasy \"Dungeons &amp; Dragons\". Questo manuale si dedica alla cosmologia planare dell'universo del gioco, descrivendo cio\u00e8 i vari piani di quest'ultimo tra cui, fra gli altri, \"Baator\", \"l'Abisso\", \"Le Distese selvagge delle Terre Bestiali\", \"Il Dominio concordante delle Terre Esterne\" e il \"Primo Piano Materiale\". Si tratta di una notevole espansione del manuale Dei &amp; Semidei, che presenta anch'esso una sezione dedicata ai piani.\nIl Manuale dei Piani spiega come ognuno dei piani sia collegato ai vari allineamenti dei personaggi esistenti in D&amp;D. Ad esempio \u201cI Sette Cieli\u201d sono la destinazione finale di riposo, quando moriranno, di tutti i personaggi di allineamento Legale-Buono.\nIl Manuale dei Piani oggi in commercio \u00e8 stato pubblicato nel 2001 da Wizards of the Coast (Twenty Five Edition in Italia), mentre la versione originale (destinata all'uso con la prima edizione di \"Advanced Dungeons &amp; Dragons\") fu pubblicata nel 1987 da TSR, Inc.\nTrama e struttura.\nIl libro \u00e8 suddiviso in nove capitoli. Dopo una tipica introduzione, comune a molte delle guide di D&amp;D 3\u00aa Edizione, il libro presenta, nel primo capitolo, uno sguardo complessivo ai Piani in generale: cosa sono, qual \u00e8 la loro natura e la loro funzione nel gioco. Successivamente troviamo una descrizione approfondita dei vari piani (Piani Materiali, Piani Interni ed Esterni e cos\u00ec via), suddivisi in gruppi secondo la loro natura, e di alcune creature che li abitano. Vi \u00e8 poi una sezione dedicata al viaggio planare, ovvero a come spostarsi da un piano all'altro, e infine troviamo alcune tabelle e diagrammi che descrivono le creature e i piani in dettagli utili ai fini del gioco."}
{"id": "1360595", "revid": "287204", "url": "https://it.wikipedia.org/wiki?curid=1360595", "title": "Nazionale di calcio degli Stati Federati di Micronesia", "text": "La nazionale di calcio degli Stati Federati di Micronesia \u00e8 la squadra nazionale degli Stati Federati di Micronesia ed \u00e8 gestita dalla Federated States of Micronesia Football Association. Attualmente la squadra non \u00e8 affiliata alla FIFA, ma \u00e8 un membro associato dell'OFC.\nLa squadra principalmente partecipa ai Giochi del Sud Pacifico (South Pacific Games)."}
{"id": "1360603", "revid": "1494169", "url": "https://it.wikipedia.org/wiki?curid=1360603", "title": "Rete di comunicazione", "text": ""}
{"id": "1360610", "revid": "466539", "url": "https://it.wikipedia.org/wiki?curid=1360610", "title": "Nazionale di calcio di Palau", "text": "La nazionale di calcio di Palau \u00e8 la rappresentativa calcistica delle isole Palau, poste in Oceania, nell'Oceano Pacifico. La squadra non \u00e8 affiliata alla FIFA, ma \u00e8 un membro associato dell'OFC. Gioca le partite in casa nello Stadio Nazionale di Palau di Koror (4.000 posti).\nIl suo debutto internazionale risale al 1987. Nel 1998 ha partecipato ai Micronesia Games, ospitati dalla stessa Palau, vincendo due gare e perdendone altrettante."}
{"id": "1360614", "revid": "122483360", "url": "https://it.wikipedia.org/wiki?curid=1360614", "title": "Aprilia AF1", "text": "La AF1 \u00e8 una motocicletta sportiva prodotta della casa Aprilia dal 1986 al 1992 in due cilindrate, 50 e 125\u00a0cm\u00b3.\nIntroduzione.\nLa peculiarit\u00e0 di questo modello sportivo \u00e8 dato dal forcellone monobraccio e dal posizionamento esterno e non interno della corona di trasmissione, questo consentiva una veloce sostituzione, senza essere costretti a dover sfilare la ruota, mentre il disco freno rimaneva interno.\nLe principali concorrenti erano la Cagiva, con la Cagiva Freccia (C9, C10, C12) prima e la Mito poi, la Gilera prima con le SP, poi con la Crono poi, la Yamaha con la TZR e l'Honda con l'NSR.\nAprilia AF1 50.\nL'Aprilia AF1 50 esce nel 1986 e monta un motore 49,7\u00a0cm\u00b3 2 tempi monocilindrico, raffreddato a liquido, con miscelatore automatico e cambio a 4 rapporti.\nIl motore era un Minarelli RV 3-4 alimentato da un carburatore Dell'Orto SHA 14/12, sprovvisto di contralbero di bilanciamento e avente 4 marce, (in seguito la quarta era bloccata perch\u00e9 per legge un ciclomotore doveva avere un numero massimo di 3 rapporti).\nAd un motore abbastanza grintoso agli alti, questa moto abbinava una ciclistica degna di moto da corsa, aveva 2 freni a disco, una forcella teleidraulica a perno centrale, un monoammortizzatore idraulico e un telaio doppio trave in acciaio ad alta resistenza.\nMontavano questo motore l\"Aprilia AF1 50 Project 108\", prodotta fino al 1988, sostituita poi dalla AF1 50 Replica nel 1989, con una nuova livrea, e con l'aggiunta del numero 4 sul codino, e l\"Aprilia AF1 50 Futura\" prima serie, fino a quando nel 1992 usc\u00ec l'ultimo modello di Aprilia AF1, la \"50 Futura Sport Pro\" che montava un motore con immissione nel carter e contralbero di bilanciamento, chiamato Minarelli AM3, sempre con la limitazione delle tre marce, alimentato da un carburatore Dell'orto SHA 14/12.\nNel 1993 la AF1 venne sostituita dall'Aprilia RS 50, che montava un motore a 5 rapporti, il Minarelli AM5.\nAprilia AF1 125.\nQuesta motocicletta \u00e8 uscita in varie serie e con innumerevoli modifiche anche nelle serie stesse\nPrima serie.\nL\"Aprilia AF1 125\" o \"AF1 125 Project 108\" esce nel 1987, con un motore Rotax V 127 2 tempi monocilindrico da 124,7\u00a0cm\u00b3, raffreddato a liquido con miscelatore automatico e cambio a 6 rapporti, questo motore, alimentato da un carburatore Dell'Orto PHBH 26 ND sviluppava 27\u00a0CV a 8.800 rpm e faceva arrivare la moto a 158\u00a0km/h.\nQuesta motocicletta montava una forcella a perno centrale da 38\u00a0mm, un monoammortizzatore idraulico, con forcellone monobraccio (con la corona di trasmissione esterna al forcellone), 2 freni a disco e un telaio doppio trave in acciaio, le ruote erano da 16\" a tre raggi ciascuna, con pneumatici da 100/80 all'anteriore e 120/80 al posteriore, con un freno anteriore da 260\u00a0mm Brembo, mentre il posteriore era da 240\u00a0mm.\nQuesta prima versione, montava una carenatura molto aerodinamica e moderna, ma con una sella unica per passeggero e pilota, a due livelli d'altezza diversi; il cupolino era munito d'un faro rettangolare e la carenatura laterale presentava dei doppi estrattori dell'aria per il radiatore.\nNel 1988 usc\u00ec l\"Aprilia AF1 125 Replica Reggiani\", che era uguale alla versione base, con la sola differenza delle colorazioni della Squadra Corse, ma questa versione risulta essere molto diversa da quella dell'anno precedente, con un coprisella per il posto del passeggero, l'estrattore dell'aria ai lati della carenatura non \u00e8 pi\u00f9 doppio e il cupolino \u00e8 leggermente differente, con due piccolissime prese anteriori sotto al nuovo bifaro rotondo.\nQuesta versione \"replica\" celebra la vittoria di Loris Reggiani al GP di San Marino classe 250 sul circuito di Misano Adriatico (30 agosto 1987), prima vittoria di una moto Aprilia in gran premio del campionato del mondo, inoltre venne aggiornato il motore, montando di serie un carburatore Dell'Orto VHSB34LD permettendo di arrivare a una potenza di 29,24 \u00a0CV a 10250 giri\nSeconda serie.\nSempre nel 1988 usc\u00ec la \"AF1 125 Sintesi\" che montava una forcella a steli rovesciati sempre da 38\u00a0mm, ruote da 17\", con pneumatici da 100/80 all'anteriore e 130/70 al posteriore, con dei nuovi cerchi, con 7 raggi all'anteriore e 9 al posteriore, un nuovo disco anteriore da 320\u00a0mm e il nuovo motore Rotax 123 al posto del 127 (che incrementa la corsa di 0,5\u00a0mm, portando le misure a 54x54,5) con l'adozione del contralbero e della nuova valvola RAVE 2 al posto della precedente Rave, in modo da avere una migliore linearit\u00e0 del motore, con una potenza di 29,06\u00a0CV (21,37\u00a0kW) a 10.500 giri ed una velocit\u00e0 max di 167\u00a0km/h.\nQuesta moto non si differenzia dal modello dell'anno precedente solo per la meccanica, ma anche per la carenatura, che viene rivista in toto, a partire dal codino pi\u00f9 sottile e squadrato, con degli estrattori dell'aria, mentre la parte bassa della carena adesso copre ancora di pi\u00f9 il blocco motore e telaio, ma ha delle piccole feritoie in pi\u00f9 nella parte bassa a estrarre l'aria, il parafango ora \u00e8 decisamente pi\u00f9 sottile, date le forcelle rovesciate.\nLa AF1 Sintesi \u201889 Replica presentata il 3 dicembre 1988 al Salone di Bologna e commercializzata nel Maggio 1989, prende il posto della precedente Sintesi appena sei mesi dopo la sua presentazione.\nLa versione '89 si presenta leggermente aggiornata sia esteticamente, con un differente cupolino, che meccanicamente con l'adozione di una valvola allo scarico a controllo elettronico. Il prezzo nel 1989 \u00e8 di Lire 5.690.000\nLa Sintesi '89 viene proposta in due inedite colorazioni. Dopo aver sperimentato con successo sulle Project 108 e sulla Sintesi \u201888 colorazioni con accostamenti di colore tono su tono, l'ufficio stile di Noale si diletta con la nuova Sintesi introducendo elementi grafici assolutamente inediti. Pi\u00f9 precisamente triangoli di colore. \nL'amatissima versione Didier De Radigues Replica \u00e8 un vero e proprio omaggio ai colori sgargianti, e alla moto del campione belga che per la stagione \u201889 sostituisce Loris Reggiani alla guida della AF1 250. Parafango e ruote sono rossi. Un triangolo colora sempre di rosso parte del serbatoio e della carena. Il lilla domina la parte mediana della carena, la parte posteriore del serbatoio e una porzione del codone che integra i fianchetti. La parte inferiore della carena \u00e8 bianca e come sulla Project 108 Replica adotta una spettacolare grande \u201cA\u201d simbolo del logo Aprilia e vari adesivi degli sponsor tecnici del team che corre nel mondiale di velocit\u00e0. I tre quarti del codone che ospita il numero 4 (del pilota belga De Radigues) sono invece colorati di un vivace acquamarina che colora anche la sella passeggero.\nLa seconda colorazione pensata per chi non ama le repliche da gare adotta toni meno sgargianti, ma forse risalta ancora di pi\u00f9 i nuovi elementi grafici introdotti. Cupolino e parte superiore del serbatoio e della sella sono viola, con un filo lilla, mentre la parte mediana della moto \u00e8 bianca. A ravvivare il tutto, ed a ribadire l'indole grintosissima della Sintesi, pensa l'ampio triangolo inferiore della carenatura rosso fuoco.\nAl Salone di Bologna, la Replica sfoggia il numero 6 sul codone, tuttavia conquistato da Loris Reggiani nella stagione 1987 e non nel 1988, dove di fatto si classifica solo tredicesimo. Reggiani \u2013 ed il CR1 Racing Team che lo segue\u00a0\u2013 non rinnovano quindi l'accordo con Aprilia per la stagione '89 e passano alla Honda RS ufficiale sponsorizzata dalla HB portando con s\u00e9 il n\u00ba6 assegnato. Pertanto, la squadra Aprilia utilizzer\u00e0 il numero 4 (che in quel momento era un numero \u201clibero\u201d) assegnato d'ufficio dalla FIM al belga Didier De Radigues (che veniva dalla classe 500 e che quindi non aveva un \u201csuo\u201d numero), nuovo pilota del team ufficiale.\nPertanto, \u00e8 corretto parlare di due Sintesi Replica mod. '89: una versione \u201cinizio-serie\u201d Reggiani Replica caratterizzata dal numero 6 sul codone e commercializzata in pochissimi esemplari nei primi mesi del \u201889 e la successiva ed identica De Radigues Replica caratterizzata per\u00f2 dal numero 4 sul codone.\nLa Sintesi '89 si dimostra anche una moto molto competitiva e vince con Davide Bulega il campionato italiano Sport Production 125 nella categoria under 21.\nLa Sintesi viene sostituita nel febbraio \u201891 dalla AF1 Futura, sebbene l'ultima Sintesi prodotta sar\u00e0 la successiva Sport dal ott. \u201889 dedicata a coloro che vogliono correre nel campionato Sport Production.\nLa Sintesi \u201889 non si presenta troppo differente dalla progenitrice del 1988, sebbene le poche modifiche apportate le abbiano donato una linea pi\u00f9 moderna e sportiva. Queste le modifiche:\nLa ciclistica non presenta differenze rispetto alla Sintesi '88, sebbene la taratura delle sospensioni sia differente. La Sintesi '89 rileva un peso a secco di 130\u00a0kg. (131\u00a0kg la versione 88)\nIl motore della Sintesi \u201889 \u00e8 sempre il Rotax 123 montato sulla precedente e mantiene lo stesso gruppo termico (codice 223362 riportato sul lato dx del cilindro). Vengono tuttavia apportate piccole modifiche:\nA seguito delle modifiche apportate la potenza massima alla ruota cresce a 29,7\u00a0CV a 10500 giri al minuto (in luogo dei 28,66\u00a0CV a 10500 giri/min rilevati dalla Sintesi '88). Da notare come l'abile lavoro di affinamento sul motore abbia prodotto non solo un motore pi\u00f9 potente, ma anche pi\u00f9 alastico: la Sintesi '89 rileva infatti sui 400 metri da 50\u00a0km/h un tempo di 18,645\u00a0s e una velocit\u00e0 di uscita di 106,51\u00a0km/h (19,352\u00a0s e 96,26\u00a0km/h la Sintesi '88).\nLa Sintesi '89 non risulta quindi solo pi\u00f9 docile e potente della versione precedente, ma anche pi\u00f9 veloce, facendo registrare una velocit\u00e0 massima ai vertici per la categoria di 166,2\u00a0km/h (163,9\u00a0km/h la versione 88).\nLe maggiori prestazioni velocistiche della Sintesi '89 per\u00f2 non sono dovute solo al suo motore, ma anche ad uno spoiler appositamente studiato dagli uomini Aprilia dopo mesi di collaudi. Difatti, la carena della Sintesi '89 adotta un nuovo cupolino leggermente meno aerodinamico rispetto alla Sintesi '88 e quindi nei collaudi in velocit\u00e0 perde qualcosa rispetto al precedente modello. Quindi, dopo aver fatto diversi esperimenti, viene adottato con successo un piccolo spoiler a posto sotto al cupolino che rende la moto pi\u00f9 aerodinamica e quindi pi\u00f9 veloce.\nDai manuali Dell'Orto, ci sono due diversi tipi di regolazione della carburazione per Aprilia AF1\u00a0125 '89, entrambe con carburatore PHBH28RD:\nL'ultimo modello della serie Sintesi viene presentata il 18 ottobre '89 con la versione SP ridenominata \"AF1 125 Sport\", che celebra la vittoria di Davide Bulega nel campionato Sport Production, viene ricolorata e dove venne munita di una valvola rave elettronica, con un carburatore Dell'Orto VHSB 34 LD, perch\u00e9 questa \u00e8 una moto pronto campionato SP, difatti fino a quest'anno era consentito montare carburatori fino a 34\u00a0mm, portando la potenza a 31,23\u00a0CV (22,9\u00a0kW) a 10.500 giri.\nTerza serie.\nNel 1990 uscirono la \"AF1 125 Futura\", che aveva le caratteristiche della 125 Sintesi solo con la differenza delle carenature e sellini meno bombati e pi\u00f9 sottili, quindi pi\u00f9 taglienti e al ritorno del faro rettangolare, risultando molto simile alle future RS 125, i cerchi ora hanno meno raggi 5 all'anteriore e posteriore (questa versione sostituita la versione sintesi negli anni successivi) e la \"AF1 125 Sport\" che per merito di alcune piccole modifiche, come il carburatore Dell'orto PHBH 28 ND (misura vincolata dal regolamento S.P.) raggiungeva i 170\u00a0km/h e accelerando sui 400 metri in 14 secondi. Nello stesso anno viene presentata anche la versione derivata \"Europa\" sprovvista di carenatura.\nNel 1991 usc\u00ec la \"AF1 125 Replica\", uguale alla versione base, ma con forcelle da 40\u00a0mm con la nuova copertura da 110/70 al posto della 100/80, un forcellone nuovo per poter adoperare uno pneumatico da 140/70 invece di 130/70, nuovi cerchi da 5 razze, e come la AF1 Replica Reggiani, riportava le colorazioni della Squadra Corse.\nNel 1992 usc\u00ec l'ultima della serie AF1, la \"AF1 Futura Sport Pro 125\", con un codino leggermente differente, con delle piccole prese d'aria e leggermente pi\u00f9 fino nella parte terminale e con un nuovo parafango anteriore, infine l'AF1 venne sostituita dall'RS 125, con il nuovo motore Rotax V 123, pi\u00f9 potente e affidabile."}
{"id": "1360620", "revid": "4175", "url": "https://it.wikipedia.org/wiki?curid=1360620", "title": "Coppa del Mondo di rugby (2011)", "text": ""}
{"id": "1360621", "revid": "87909", "url": "https://it.wikipedia.org/wiki?curid=1360621", "title": "Narcolettico", "text": ""}
{"id": "1360625", "revid": "287204", "url": "https://it.wikipedia.org/wiki?curid=1360625", "title": "Aprilia AF1 50", "text": ""}
{"id": "1360626", "revid": "20931", "url": "https://it.wikipedia.org/wiki?curid=1360626", "title": "Tivoizzazione", "text": ""}
{"id": "1360629", "revid": "62004", "url": "https://it.wikipedia.org/wiki?curid=1360629", "title": "Arena A. Le Coq", "text": ""}
{"id": "1360643", "revid": "120668237", "url": "https://it.wikipedia.org/wiki?curid=1360643", "title": "Sonata per pianoforte n. 9 (Beethoven)", "text": "La Sonata per pianoforte n. 9, Op. 14 n. 1 in mi maggiore venne composta da Ludwig van Beethoven nello stesso periodo della celebre \"Patetica\" e della compagna sonata n. 10, Op. 14 n. 2. Questi lavori, oltre ad essere presi in gran considerazione dal compositore per diverso tempo, riscontrarono anche numerosi pareri favorevoli da parte della critica musicale. Nel 1801 Beethoven ricav\u00f2 da questa composizione un arrangiamento per quartetto d'archi, nella pi\u00f9 comoda tonalit\u00e0 di fa maggiore.\nStruttura.\nIl primo movimento si apre nei toni alti con una serie di quarte ascendenti, poi seguite dall'echeggiare di una frase in diverse ottave. Il secondo tema, in si maggiore, si basa su una scala cromatica ascendente. Lo sviluppo \u00e8 pieno di arpeggi in semicrome nei toni bassi, e scale in semicrome nei toni alti accompagnano l'inizio della ripresa. Il movimento termina comunque dolcemente.\nIl secondo movimento \u00e8 paragonabile ad un minuetto; la sezione principale non si risolve in una cadenza completa, ma termina su una corda in mi maggiore che somiglia alla dominante del la minore. All'inizio essa precede, senza modulazione intermedia, il trio - definito \"Maggiore\" - in do; dopo il suo ritorno, la coda riprende brevemente l'accordo in do maggiore prima di tornare al mi minore.\nIl terzo movimento \u00e8 un vivace rond\u00f2. Nel ritorno finale, il tema principale viene sincopato in tripletti.\nEccetto qualche passaggio nel rond\u00f2 (come appunto il ritorno finale), la sonata \u00e8 di facile esecuzione. Stilisticamente, tuttavia, essa introduce quel carattere di \"Sturm und drang\", con cui molto spesso Beethoven venne identificato. Egli dona un colore drammatico al contrasto tra i passaggi lirici dall'agile sviluppo, e le sezioni tematiche strutturali; inoltre sfrutta la variazione e la dinamiche contrastanti fra maggiore e minore, usando la minore parallela e la sottodominante della maggiore corrispondente (da mi minore a do maggiore).\nAnalisi del primo movimento.\nIl primo movimento della nona sonata per pianoforte di Beethoven \u00e8 un \"Allegro\" in tempo quattro quarti, tagliato nella tonalit\u00e0 di base di mi maggiore. La struttura \u00e8 quella della forma-sonata: esposizione (due temi) \u2013 sviluppo \u2013 ripresa e coda finale.\nEsposizione: primo tema.\nIl primo tema (esposto nella tonalit\u00e0 di base: mi maggiore) \u00e8 un'ampia e distesa melodia di minime poste in progressione ascendente su intervalli di quarta con un guizzo finale [bb. 1-4]:\nAlla battuta 5 inizia subito la codetta del tema (bb. 5-12). Nelle prime due battute appare un rapido inciso, che echeggiando scende per ottave verso il registro basso del pianoforte; il ritmo quindi si fa pi\u00f9 ampio e la struttura pi\u00f9 polifonica, fino alla ricomparsa del tema (battuta 13), per una seconda esposizione di chiusura. Interessante, in questa seconda esposizione, \u00e8 il progressivo infittirsi della trama del tessuto musicale: un crescendo ed una salita cromatica porta l'accento dall'inizio della battuta a met\u00e0 battuta, grazie all'inserimento di diversi elementi sincopati e un progressivo spostamento delle legature [bb. 13-22]:\nSecondo tema.\nIl progressivo cromatismo delle ultime fasi del primo tema porta ad alcuni accordi sulla sopratonica (fa diesis maggiore), per preparare l'entrata del secondo tema alla dominante (si maggiore). In ambiente tonale di mi maggiore, il fa diesis maggiore \u00e8 la dominante della dominante: si maggiore. In effetti questa seconda esposizione del primo tema assume anche la funzione di ponte modulante (di preparazione armonica all'entrata del secondo tema). I cromatismi (la diesis) sono importanti anche da un punto di vista strutturale, perch\u00e9 \u00e8 in questa zona che \u201d\u00e8 collocata la tradizionale semicadenza sulla dominante della dominante\u201d.\nIl secondo tema (dal carattere poco pianistico, ma ben contrapposto al primo tema) si basa su una scala cromatica ascendente di minime e semiminime preceduta da una quartina discendente di crome in posizione di anacrusi. Il tema \u00e8 sviluppato su due frasi simmetriche [bb. 21-30]:\nLa codetta al secondo tema (bb. 30-38), che riprende con insistenza l'inciso iniziale delle quattro crome, si riallaccia direttamente alla coda dell'esposizione (bb. 38\u201360) in ambiente armonico della dominante (si maggiore). Questa pu\u00f2 essere divisa in quattro parti: (1) misure 38\u201346; (2) misure 46\u201349; (3) misure 49\u201356; (4) misure 57\u201360. Le parti (1) e (3) sono \u201cforti\u201d, mentre le parti (2) e (4) sono \u201cdeboli\u201d. La quarta parte di questa coda \u00e8 dedicate ad un'ultima apparizione del tema principale alla dominante (si maggiore \u2013 elemento armonico \u201cdebole\u201d rispetto alla tonica). Il segno di ritornello indica che tutta l'esposizione va ripetuta.\nSviluppo.\nLo sviluppo propone subito il tema fondamentale alla tonica (mi maggiore), ma dopo sole quattro misure appare un nuovo tema appassionato alla sottodominante minore (la minore) trasformando questo sviluppo in un episodio lirico (bb. 66-70):\nQuesto nuovo tema formato da arpeggi di semicrome dei toni bassi e da scale di crome nel soprano, viene lungamente esposto. Nella parte centrale una modulazione porta l'ambiente armonico al do maggiore (battuta 76) e solamente alla fine un'ulteriore modulazione alla dominante (si maggiore) e una nuova frase (battuta 82), pi\u00f9 vicina alle figurazioni del tema di base, prepara il ritorno del tema fondamentale alla tonica (mi maggiore).\nRipresa.\nNella ripresa il primo tema si ripresenta con una nuova veste: le minime del tema sono rinforzate da poderosi accordi a quattro note, mentre l'accompagnamento che prima era realizzato da accordi sincopati di crome ribattute viene sostituito da rapide scale ascendenti di semicrome sempre sincopate (manca la prima semicroma di ogni scaletta) (bb. 92-95):\nLa codetta del tema (bb. 96-103) invece non viene cambiata rispetto all'esposizione. La seconda esposizione del tema, sempre rispetto all'esposizione, si prolunga di una misura, mentre l'ambiente armonico si sposta dalla tonica (mi maggiore) alla sopradominante (do maggiore). Alla fine per\u00f2 un'ulteriore modulazione alla dominante (si maggiore), prepara l'entrata del secondo tema, come previsto dalle norme della forma-sonata alla tonica (mi maggiore). Il secondo tema, a parte il cambio tonale, si ripresenta simile all'esposizione. La codetta del secondo tema, come di consueto, si riallaccia alla coda finale del movimento. Riappaiono le quattro frasi conclusive dell'esposizione, ora per\u00f2 esposte nella tonica (mi maggiore): (1) misure 130\u2013138; (2) misure 138\u2013142; (3) misure 142\u2013148; (4) misure 149\u2013163. L'ultima parte o frase (quella del tema fondamentale) si prolunga alquanto e porta direttamente a un finale \u201cdolce\u201d e tranquillo, in quanto Beethoven mantiene il carattere \u201cdebole\u201d della frase fino in fondo.\nAnalisi del secondo movimento.\nIl secondo movimento \u00e8 un \"Allegretto\" in tempo tre quarti nella tonalit\u00e0 di mi minore. La forma \u00e8 quella di un minuetto tripartito con la sezione centrale in modo maggiore\nPrima parte: minuetto.\nLa prima parte \u00e8 costruita da tre periodi di due frasi ognuno. Il primo periodo \u00e8 dedicato al tema del movimento (esposizione del minuetto): la prima frase (battute 1\u20138; domanda) inizia alla tonica \u00e8 si chiude con una semicadenza alla dominante (si maggiore); la seconda frase (battute 9\u201316; risposta) \u00e8 quasi identica alla prima: inizia alla tonica (la melodia per\u00f2 \u00e8 suonata ad un'ottava pi\u00f9 alta) e si chiude con una cadenza perfetta sulla tonica (mi minore) (bb. 1-16)\nAnche la seconda parte (sviluppo del minuetto) \u00e8 formata da un periodo a due frasi: la prima frase (battute 17\u201324; domanda) riprende l'inciso iniziale della battuta 1, lo ripropone tre volte e termina con una cadenza sul relativo maggiore (sol maggiore); analogamente all'esposizione la seconda frase (battute 24\u201332; risposta) ripete la prima ad una ottava pi\u00f9 alta, terminando con una semicadenza sulla dominante (si maggiore) arrestandosi su una corona. L'ultimo periodo (ripresa e coda finale) \u00e8 anch'esso formato da due frasi: la prima ripropone il tema alla tonica (bb.32\u201340); la seconda (bb. 40\u201362) chiude questa prima parte con una coda modulando alla fine sul mi maggiore.\nSeconda parte: maggiore.\nLa seconda parte \u00e8 il classico trio del minuetto. La tonalit\u00e0 \u00e8 do maggiore (sopradominante di mi minore). Il brano \u00e8 diviso in tre parti: (1) esposizione del tema (di due frasi, l'ultima con codetta) con ripetizione (battute 63\u201378):\n(2) breve sviluppo (battute 79\u201387); (3) ripresa del tema con cadenza finale sul si maggiore (dominante del mi) attraverso i gradi VI\u2013V\u2013I (do maggiore \u2013 la minore \u2013 mi minore):\nTerza parte.\nNella terza parte si riprende integralmente il minuetto in mi minore e si conclude con una coda di sedici misure, dove viene riproposto il trio, e nelle ultime battute si riprende la cadenza conclusiva del trio per risolvere definitivamente sulla tonica (mi) [bb. 163-176]:\nL'ultima battuta (con corona) pur essendo vuota \u00e8 necessaria per chiudere adeguatamente l'unit\u00e0 modulare \u201cforte-debole\u201d di due battute, con la quale \u00e8 costruito quest'ultimo periodo. Ci\u00f2 indica quanto importante sia per Beethoven il senso ritmico e la sua quadratura.\nAnalisi del terzo movimento.\nIl terzo movimento \u00e8 un rond\u00f2 in quattro quarti tagliato, in tempo di \"Allegro comodo\" e nella tonalit\u00e0 di base (mi maggiore). La struttura formale \u00e8 quella tipica di un rond\u00f2 con le classiche tre esposizioni del tema (pi\u00f9 una quarta come coda finale) ed alcuni episodi intermedi.\nPrima esposizione del tema.\nLa prima esposizione del tema occupa le prime 22 battute ed \u00e8 divisa in due parti: (1) esposizione del tema (con conclusione sulla dominante) con una breve codetta (bb. 1\u20139); (2) riesposizione inalterata del tema (alla tonica), con la codetta che si trasforma in un breve sviluppo che modula decisamente sulla dominante (bb. 10\u201322). Il tema, molto semplice, \u00e8 accompagnato da terzine di crome in arpeggio:\nPrimo episodio intermedio.\nAlla battuta 23 appare il primo episodio intermedio (molto breve: termina alla battuta 32) tutto impostato sulla dominante (si maggiore). Hugo Riemann ha visto in quest'idea un secondo tema di sonata, e quindi la possibilit\u00e0 di definire questo movimento come un \"Rond\u00f2-Sonata\". In realt\u00e0 la seconda idea \u00e8 appena abbozzata (si tratta quasi di una cadenza) e nella ripresa si ripresenta alla sottodominante (e non alla tonica come previsto) Il tema di questo episodio \u00e8 sviluppato in due frasi ed una codetta (bb. 23\u201332):\nSeconda esposizione del tema e secondo episodio intermedio.\nLa seconda esposizione del tema (battute 32\u201348) \u00e8 simile alla prima fino alla seconda codetta che modula alla mediante (sol maggiore). Per rompere la monotonia del rond\u00f2 qui Beethoven introduce una specie di trio in sol maggiore, nel quale la mano destra procede per terzine di crome e la mano sinistra si produce in un'idea sincopata di ottave di semiminime appena accennata (bb. 49-55):\nTerza esposizione del tema e terzo episodio intermedio.\nLa terza esposizione del tema (bb. 85-100) \u00e8 sempre nella tonica (mi maggiore), ma abbreviata: viene presentata solamente una frase con una codetta che alla fine modula alla sottodominante (la maggiore). Ed \u00e8 in questa tonalit\u00e0 che torna il primo episodio intermedio (bb. 100-110). Alla fine alcune modulazioni cadenzali concluse da un accordo di settima diminuita preparano l'ultima ripresa del tema del rond\u00f2.\nCoda.\nAlla battuta 110 inizia l'ultima esposizione del tema del rond\u00f2, suonata in stile rubato: prima la mano destra \u00e8 in ritardo rispetto alla mano sinistra, poi viceversa [bb. 110-116]:\nLa coda finale (b. 123) inizia con alcune figurazioni cromatiche in \"pianissimo\" per concludere sulla tonica (mi) con alcuni accordi in ottava, realizzando una cadenza perfetta (V\u2013I)."}
{"id": "1360644", "revid": "119982", "url": "https://it.wikipedia.org/wiki?curid=1360644", "title": "Borobodur", "text": ""}
{"id": "1360653", "revid": "1100311", "url": "https://it.wikipedia.org/wiki?curid=1360653", "title": "Manuel da Costa", "text": "Carriera.\nClub.\nNancy.\nComincia la sua carriera da calciatore prima nel Nancy 2, e successivamente in Ligue 1 sempre con il Nancy, squadra appena promossa ai tempi nella massima serie francese. Bench\u00e9 fosse sceso in campo solo 10 volte nella stagione 2005-2006 di Ligue 1, pur avendo debuttato soltanto a gennaio, Da Costa segn\u00f2 anche un gol memorabile che permise al Nancy di battere il Le Mans nelle semifinali di Coppa di Lega. Il Nancy alla fine alz\u00f2 il trofeo conquistandosi un posto anche in Coppa UEFA.\nPSV Eindhoven.\nAttir\u00f2 le attenzioni di grandi club prendendo parte, con la Nazionale portoghese Under-21, al Torneo Under-20 di Tolone nel maggio del 2006. Ricevette offerte da squadre come Paris Saint Germain, Bordeaux e , ma scelse di trasferirsi in Eredivisie al PSV Eindhoven nei Paesi Bassi, con la possibilit\u00e0 di mettersi in luce al Philips Stadion e soprattutto in Champions League. Accett\u00f2 cos\u00ec un contratto di 5 anni con i campioni dei Paesi Bassi guidati allora da Ronald Koeman, e il suo cartellino venne pagato 1,5 milioni di euro.\nHa fatto il suo esordio nella fase a gironi della Champions League il 31 ottobre 2006 nella partita tra PSV Eindhoven-Galatasaray incontro conclusosi sullo 2-0 per gli olandesi.\nFiorentina.\nIl 29 gennaio 2008 il suo cartellino \u00e8 stato acquistato dalla Fiorentina per una cifra pari a 4,5 milioni di euro ed ha firmato un contratto quinquennale. L'esordio in maglia viola e in Serie A \u00e8 avvenuto per\u00f2 solo nella stagione successiva, il 14 settembre 2008 nell'incontro vinto dal per 2-1 sulla Fiorentina.\nIl prestito alla Sampdoria.\nIl 30 gennaio 2009 viene ceduto alla Sampdoria in prestito fino a giugno 2009. Gli viene assegnata la maglia numero 77. Manuel ha fatto il suo esordio in maglia blucerchiata il 15 febbraio 2009 in Juventus-Sampdoria terminata 1-1. Ha anche fatto il suo esordio in Coppa UEFA nei sedicesimi di finale il 26 febbraio 2009 contro il Metalist nel match terminato 2-0 per la squadra ucraina sulla Sampdoria.\nWest Ham.\nScaduto il prestito alla Sampdoria ha fatto ritorno durante l'estate alla Fiorentina, che il 31 agosto 2009 lo cede a titolo definitivo al West Ham nell'ambito dello scambio con Savio Nsereko, con il suo cartellino che \u00e8 stato pagato circa 2,7 milioni di euro.\nLokomotiv Mosca.\nIl 21 giugno 2011 passa ufficialmente al per 1,5 milioni di euro con cui firma un contratto quadriennale\nNacional.\nNell'agosto del 2012 passa in prestito per un anno alla squadra portoghese del Nacional.\nSivasspor.\nNell'estate del 2013 il giocatore passa al Sivasspor, acquistato per 2,2 milioni di euro e firma un contratto di 3 anni con la squadra allenata dal brasiliano Roberto Carlos: con la squadra turca gioca 25 partite segnando anche 6 gol in campionato.\nNazionale.\n\u00c8 nato in Francia, ma ha giocato per la Nazionale portoghese Under-21 dal momento che suo padre \u00e8 portoghese (mentre sua madre \u00e8 originaria del Marocco). Non \u00e8 mai sceso in campo con la maglia della Nazionale maggiore lusitana, pur essendo stato convocato per alcuni match delle qualificazioni al , precisamente nell'ottobre e nel novembre 2006, e nel marzo 2007.\nNonostante non parli benissimo il portoghese, Da Costa \u00e8 solito affermare di sentirsi portoghese: tale motivo lo ha portato a giocare a livello nazionale con i rosso-verdi e non con la . Nonostante ci\u00f2, il 24 maggio del 2014 esordisce con la Nazionale marocchina in una partita amichevole contro il Mozambico, sfruttando il passaporto ottenuto da parte della madre, originaria maghrebina.\nStatistiche.\nPresenze e reti nei clubs.\n\"Statistiche aggiornate al 21 febbraio 2021.\""}
{"id": "1360667", "revid": "1793900", "url": "https://it.wikipedia.org/wiki?curid=1360667", "title": "Torre della KMOS-TV", "text": "La torre della KMOS-TV (conosciuta anche come \"Rohn Tower\") \u00e8 un trasmettitore della emittente americana KNOS, situata nella citt\u00e0 americana di Syracuse, Missouri.\nCostruita tra il 2001 ed il 2002 nell'ambito della costruzione di un nuovo impianto dell'emittente, \u00e8 stata inaugurata il 24 aprile 2003.\nHa un peso di oltre 450 tonnellate, \u00e8 tenuta insieme da 18.000 bulloni, e con i suoi 609 metri di altezza \u00e8 la costruzione pi\u00f9 alta dello stato del Missouri, ed \u00e8 considerabile come una delle strutture pi\u00f9 alte del mondo.\nLa larghezza della torre \u00e8 di 3 metri, sia la torre che i cavi di sostegno sono in acciaio."}
{"id": "1360668", "revid": "2226591", "url": "https://it.wikipedia.org/wiki?curid=1360668", "title": "Camporeggiano", "text": "Camporeggiano \u00e8 una frazione del comune di Gubbio (PG).\nIl paese si trova lungo la strada statale SS 219 \"Pian d'Assino\" che da Umbertide porta a Gubbio (circa 18\u00a0km a est), percorrendo la valle solcata dal torrente Assino. Si trova a 316 . Sulla piccola altura chiamata Monte Cavallo si intravedono i ruderi dell'omonimo castello raso al suolo nel 1350 per ritorsione dal tiranno di Gubbio Giovanni di Cantuccio Gabrielli. Secondo l'Istat, nel 2001, gli abitanti erano 51 .\nStoria.\nIl toponimo sembra nascere dal termine \"regghia\", che indica un'insenatura o un crepaccio; una seconda ipotesi, meno probabile, lo fa discendere dal latino \"Campus Regis\", con riferimento ai possedimenti dei signori locali, i Gabrielli.\nLe prime costruzioni risalgono al VI secolo, e consistono di alcune torri difensive (monte Cavallo, Sant'Angelo, Castello di Aria, Goregge, Castiglione) poste lungo il corridoio Bizantino, una via che portava da Roma a Ravenna al tempo dei longobardi.\nAttorno a quella di monte Cavallo sorse la pieve di Agnano, un castello fortificato che era feudo dei Gabrielli gi\u00e0 agli inizi del X secolo.\nNel 1057 giunse in visita al castello san Pier Damiani, che a Fonte Avellana aveva come discepolo il piccolo Rodolfo Gabrielli: egli ottenne in dono da Rozia Gabrielli, madre di Rodolfo, il maniero e le terre circostanti, con la promessa di costruire un monastero dedicato all'apostolo san Bartolomeo.\nGi\u00e0 nel 1058 un gruppo di monaci (anche abili muratori) si trasfer\u00ec nel nascente nuovo monastero, con un seguito di maestranze. Essi si prodigarono per migliorare il borgo: costruirono un ponte sull'Assino, ingrandirono un molino ed una fornace, fondarono una vetreria, aprirono un ospedale per i pellegrini.\nGiovanni Gabrielli, fratello di Rodolfo e antico proprietario dei luoghi, fattosi monaco a Fonte Avellana, vi torn\u00f2 come abate: i suoi possedimenti si estesero alle vicine Montone, Umbertide e Citt\u00e0 di Castello.\nSu richiesta di Rodolfo Gabrielli, nel frattempo nominato vescovo di Gubbio, il papa Alessandro II sottrasse nel 1063 l'abbazia alla giurisdizione episcopale eugubina, e la pose sotto la diretta protezione della Santa Sede.\nFino all'inizio del XVIII secolo vi stanziarono gli olivetani, dopo che l'originale gruppo di monaci, dipendenti da Fonte Avellana, venne sciolto nel 1417, mentre poi pass\u00f2 al monastero benedettino di San Pietro di Gubbio.\nNel 1860 l'abbazia e le sue terre vennero demaniate e vendute a proprietari privati.\nRecenti lavori di restauro hanno riportato alla luce la cripta, nella quale sono stati ritrovati anche resti di corpi umani.\nGian Franco Ven\u00e8 per il volume \"Mille lire al mese. Vita quotidiana degli italiani durante il fascismo\", mette \"La febbre spagnola\", libro di memorie di Aurelio Presciutti di Camporeggiano, Il Candelaio edizioni, Firenze 1988, tra i libri pi\u00f9 utilizzati per far rivivere \"la vita realmente vissuta dalla maggioranza del popolo italiano durante la dittatura fascista\". La fine della mezzadria colpisce particolarmente il piccolo borgo per quanto riguarda il numero di abitanti: nel 1951 i residenti erano 917 contro i 51 del 2001\nCamporeggiano faceva parte della tratta ferroviaria \"Ferrovia Appennino Centrale\" a scartamento ridotto in funzione dal 1866 fino al 1944 come stazione situata al chilometro 95 da Arezzo.\nEconomia e manifestazioni.\nLungo il pian d'Assino funzionava fino all'inizio del XX secolo la Ferrovia Appennino Centrale, che collegava Arezzo a Fossato di Vico e a Camporeggiano aveva la sua stazione ferroviaria.\nSport.\nLe strade sterrate che circondano i monti di Camporeggiano sono state pi\u00f9 volte utilizzate per ospitare eventi automobilistici sportivi, come ad esempio alcune tappe del Rally di Sanremo (campionato mondiale rally) e del campionato italiano rally."}
{"id": "1360674", "revid": "42179", "url": "https://it.wikipedia.org/wiki?curid=1360674", "title": "Beta (pianeta)", "text": ""}
{"id": "1360686", "revid": "122579231", "url": "https://it.wikipedia.org/wiki?curid=1360686", "title": "Pace di Catania", "text": "La pace di Catania, fu un accordo diplomatico fra il duca Giovanni d'Aragona (tutore di Ludovico di Sicilia) e la regina Giovanna d\u2019Angi\u00f2, firmato presso il castello Ursino di Catania l'8 novembre 1347\nper porre fine al conflitto fra aragonesi ed angioini.\nL'accordo raggiunto grazie alla diplomazia di papa Clemente VI e del duca Giovanni prevedeva:\nL'accordo per\u00f2 non port\u00f2 i benefici sperati, il duca Giovanni mor\u00ec di peste ed il Parlamento siciliano non ratific\u00f2 l'atto per attriti nei confronti del giustiziere del regno Blasco II Alagona. Quindi il conflitto prosegu\u00ec sino al Trattato di Avignone siglato da Federico IV d'Aragona e Giovanna d'Angi\u00f2 (1372)."}
{"id": "1360689", "revid": "125771802", "url": "https://it.wikipedia.org/wiki?curid=1360689", "title": "Tami Stronach", "text": "Biografia.\nNata a Teheran, in Iran da padre scozzese e madre israeliana. Il padre, David Stronach, \u00e8 stato un noto archeologo che si \u00e8 occupato delle rovine persiane ed \u00e8 stato professore all'Universit\u00e0 di Berkeley. La sua famiglia \u00e8 fuggita durante la Rivoluzione iraniana. Stronach, sua sorella Keren e i loro genitori si trasferirono in California nel 1981.\nHa debuttato cinematograficamente a 11 anni, interpretando l'Infanta Imperatrice nel film \"La storia infinita\" (1984), adattamento cinematografico dell'omonimo romanzo fantastico di Michael Ende. Curiosamente, nonostante il successo del film, non ha avuto altri ruoli nel mondo del cinema.\nSuccessivamente, nel 2005, ha spiegato che i suoi genitori hanno preferito che non recitasse per evitare i pericoli a cui gli attori bambini, nel cinema e nella TV, possono talvolta incorrere.\nHa anche pubblicato un LP in contemporanea con il film \"La Storia Infinita\" intitolato \"Tami Stronach - Fairy Queen\". Le canzoni dell'album si intitolano \"Fairy Queen\" (Regina delle Fate) e \"Riding On a Rainbow\" (Cavalcando l'Arcobaleno).\nNel 1996 \u00e8 diventata membro di un importante corpo di ballo, la Neta Dance Company. \u00c8 inoltre coreografa, ha realizzato, tra le altre: \"The Maid and the Marmalade\" e \"Contain yourself, darling\". I suoi lavori sono solitamente messi in scena a New York City, ma nel giugno 2006 ha effettuato un tour in Australia.\nSposata con Greg Steinbruner dal 30 aprile 2010, ha avuto una figlia, Maya, nel gennaio 2011."}
{"id": "1360692", "revid": "287204", "url": "https://it.wikipedia.org/wiki?curid=1360692", "title": "Aprilia AF1 125", "text": ""}
{"id": "1360697", "revid": "63756", "url": "https://it.wikipedia.org/wiki?curid=1360697", "title": "Joseph Aspdin", "text": "Biografia.\nEra un fabbricante di cemento che brevett\u00f2 nel 1824 un prodotto chiamato \"Portland Cement\", il cui colore era simile ad una pietra da costruzione estratta nella localit\u00e0 Portland. Il materiale brevettato era migliore rispetto a quello brevettato da Parker nel 1795: Aspdin miglior\u00f2 il legante omogeneizzando una miscela di grassello di calce e argilla la quale si cuoceva con minor difficolt\u00e0."}
{"id": "1360704", "revid": "339392", "url": "https://it.wikipedia.org/wiki?curid=1360704", "title": "Aoba Yamashiro", "text": ""}
{"id": "1360706", "revid": "1516087", "url": "https://it.wikipedia.org/wiki?curid=1360706", "title": "Stadio Giacomo Carlini - Marco Bollesan", "text": "Lo stadio Giacomo Carlini \u2012 Marco Bollesan \u00e8 un impianto sportivo multifunzione italiano di Genova.\nAperto al pubblico nel 1927, fu intitolato a lungo solamente all'atleta genovese Giacomo Carlini, cui nel 2021 fu aggiunto anche il nome del rugbista Marco Bollesan.\nStoria.\nLo stadio Carlini fu iniziato dal 1912 e nel corso degli anni ricevette finanziamenti dalla societ\u00e0 petrolifera Nafta (l'allora filiale italiana della Shell); l'apertura ufficiale avvenne il con una rassegna internazionale di gare di atletica leggera e sport motoristici; fin dall'inaugurazione fu noto con il nome di \"Stadio della Nafta\".\nNel dopoguerra divenne l'impianto d'allenamento della neonata formazione calcistica della .\nDal 1982 al 1988 \u00e8 stato completamente ristrutturato, ad opera di Aldo Rizzo.\nOggi ospita numerose partite di rugby, motivate dal fatto che il CUS Genova Rugby \u00e8 il suo principale utilizzatore anche per le partite a livello giovanile.\nLo stadio viene utilizzato anche da diverse squadre di calcio genovesi per gli allenamenti e le gare ufficiali.\nIn preparazione al mondiale di calcio 1990 in Italia la nazionale dell' ivi disput\u00f2 un'amichevole contro il .\nInfine lo stadio ospita gare di ciclismo su pista, essendo provvisto dell'unico velodromo della Liguria.\nDurante il G8 del 2001 lo stadio fu utilizzato dai manifestanti no-global come loro principale base.\nLo stadio \u00e8 stato ristrutturato nel 2012. Le modifiche apportate hanno comportato l'eliminazione della pista da corsa in favore di un campo da rugby in sintetico dalle misure regolamentari e la completa ristrutturazione della pista di ciclismo.\nLa rinnovata struttura dello stadio \u00e8 stata inaugurata il 21 aprile 2012.\nDal 2014 lo stadio \u00e8 gestito dal CUS Genova, che lo utilizza per gli incontri casalinghi della propria squadra di rugby.\nAttualmente \u00e8 anche sede degli allenamenti della principale societ\u00e0 dilettantistica di baseball della citt\u00e0, i Genova Rookies.\nVi trovano anche posto le sale da scherma di due plurimedagliate e plurititolate societ\u00e0 genovesi: la Cesare Pompilio ed il Circolo della Spada Liguria, e il Poligono indoor Interforze Genova, sito su due piani al di sotto delle gradinate, con 4 tunnel, per un totale di 9 postazioni a fuoco e 9 per aria compressa.\nIl furono presentate al comune di Genova due mozioni bipartisan che chiedevano la co-intitolazione dello stadio a Marco Bollesan, rugbista del morto il giorno prima a 79 anni; a seguito dell'accorpamento delle due mozioni e della loro approvazione all'unanimit\u00e0 nella seduta del successivo lo stadio ha assunto il nome di Giacomo Carlini \u2012 Marco Bollesan.\nCaratteristiche.\nLo stadio ha una pianta rettangolare 140x60 metri, ha una capienza di 5.700 posti, l'accesso per i portatori di handicap e conserva ancora la sala stampa da circa 50 posti, utilizzata quando vi venivano giocate importanti partite di calcio."}
{"id": "1360707", "revid": "174852", "url": "https://it.wikipedia.org/wiki?curid=1360707", "title": "Decompositori", "text": ""}
{"id": "1360710", "revid": "339392", "url": "https://it.wikipedia.org/wiki?curid=1360710", "title": "Genma Shiranui", "text": ""}
{"id": "1360711", "revid": "339392", "url": "https://it.wikipedia.org/wiki?curid=1360711", "title": "Hana Inuzuka", "text": ""}
{"id": "1360712", "revid": "339392", "url": "https://it.wikipedia.org/wiki?curid=1360712", "title": "Ibiki Morino", "text": ""}
{"id": "1360713", "revid": "339392", "url": "https://it.wikipedia.org/wiki?curid=1360713", "title": "Hayate Gekko", "text": ""}
{"id": "1360714", "revid": "339392", "url": "https://it.wikipedia.org/wiki?curid=1360714", "title": "Izumo Kamizuki", "text": ""}
{"id": "1360716", "revid": "339392", "url": "https://it.wikipedia.org/wiki?curid=1360716", "title": "Mikoto Uchiha", "text": ""}
{"id": "1360717", "revid": "287204", "url": "https://it.wikipedia.org/wiki?curid=1360717", "title": "Mizuki", "text": ""}
{"id": "1360718", "revid": "339392", "url": "https://it.wikipedia.org/wiki?curid=1360718", "title": "Nawaki", "text": ""}
{"id": "1360719", "revid": "712828", "url": "https://it.wikipedia.org/wiki?curid=1360719", "title": "Obito Uchiha", "text": ", detto anche , \u00e8 uno degli antagonisti principali della serie manga e anime \n\"Naruto\", scritto e disegnato dal mangaka Masashi Kishimoto.\nFa la sua prima apparizione nella copertina del sedicesimo capitolo del manga, dove viene inquadrato in una foto del gruppo del quale faceva parte durante la sua adolescenza, ma viene inserito nella serie solo tra la prima e la seconda parte in un racconto chiamato \"Kakashi Gaiden\". \nDiventer\u00e0 un antagonista nella seconda parte della serie.\nIl personaggio.\nPersonalit\u00e0.\nDurante la sua adolescenza, Obito viene presentato come un ragazzo allegro, vivace e spiccatamente generoso nei confronti delle altre persone, seppur alquanto impacciato e ritardatario; appartiene al prestigioso clan Uchiha, del quale va particolarmente fiero e orgoglioso, bench\u00e9 la sua appartenenza a esso rappresenti spesso e volentieri un compito gravoso da portare sulle spalle per qualcuno senza alcuno spiccato talento ninja. Contrariamente al ferreo rispetto per le regole del suo talentuoso rivale e compagno di squadra Kakashi Hatake, dal quale viene spesso ripreso, Obito pone i propri compagni davanti alle rigide regole ninja e al successo stesso della missione, riuscendo alla fine a ribaltare drasticamente i radicati ideali ninja del rivale. Era perdutamente innamorato della sua giovane compagna di squadra, oltrech\u00e9 amica d'infanzia, Rin Nohara, della quale ricercava costantemente le attenzioni, sebbene quest'ultima fosse invece attratta da Kakashi.\nIn seguito alla sua presunta morte durante la Terza guerra mondiale ninja, Obito viene fortuitamente tratto in salvo da un anziano Madara Uchiha e, impossibilitato a far ritorno al Villaggio a causa delle gravissime ferite riportate, tenta di rimettersi al solo scopo di poter in seguito ritrovare i propri compagni. Venuto per\u00f2 a sapere che Rin e Kakashi, nel corso degli scontri, si siano ritrovati praticamente da soli e braccati da dei ninja della Nebbia, Obito si precipita subito in loro aiuto; arrivato sul posto, per\u00f2, il giovane Uchiha assiste alla morte involontaria di Rin per mano di Kakashi: questo evento capovolge radicalmente l'animo di Obito, il quale giunge alla conclusione che il mondo reale sia un mero inferno in terra, portatore di odio e disperazione sconfinati, decidendo cos\u00ec di aderire al progetto espostogli in precedenza da Madara, ovvero la totale soggiogazione dell'umanit\u00e0 mediante la colossale tecnica dello Tsukuyomi Infinito, grazie al quale, attraverso il rilascio su scala globale d'un eterno \"genjutsu\", sarebbe possibile deportarla in un utopico simulacro della realt\u00e0 in cui nessuno potr\u00e0 pi\u00f9 patire alcuna forma di sofferenza.\nIn seguito all'incontro con Madara, la personalit\u00e0 di Obito cambia dunque in maniera considerevole: questi, infatti, assume un atteggiamento estremamente freddo e serioso, se non addirittura arrogante quando si tratta delle sue abilit\u00e0; disprezza fortemente chi ritiene essere debole e loda invece coloro che riescono a tenergli testa, come dimostrato durante il combattimento con il suo ex-maestro Minato Namikaze, il Quarto Hokage; rinuncia al suo sogno di diventare Hokage e ridicolizza Naruto per la stessa aspirazione. Quest'arroganza si rivolge anche nei confronti di Kakashi, causticamente accusandolo a pi\u00f9 riprese, quando questi cerca inutilmente di dissuaderlo dalle sue diaboliche mire cercando di fargli ricordare chi fosse un tempo, di parlargli a vanvera. Anche in seguito alla morte di Rin per mano del ninja-copia, Obito non gliene d\u00e0 la colpa, accusando invece la \"realt\u00e0 in cui vivono\". Tuttavia, bench\u00e9 Obito continui a ripeterselo, i suoi pensieri e flashback dimostrano che egli vuole attivare il progetto occhio lunare, non per distruggere solo la realt\u00e0 del mondo per vendetta, ma per potere rivedere Rin. Da questo momento in poi, Obito si presenta con due diversi alias, in modo che, durante la seconda parte del manga, la sua vera identit\u00e0 resti nell'ombra per circa trenta volumi: Tobi, identit\u00e0 con la quale si unisce all'Organizzazione Alba, e quella del leggendario Madara Uchiha, nome utilizzato per attirare l'attenzione dei propri avversari ed essere preso pi\u00f9 seriamente.\nNelle sue prime apparizioni come Tobi, Obito \u00e8 uno dei personaggi che meglio incarnano la parte comica del manga, in quanto si presenta come un individuo estremamente buffo, goffo e impacciato, pressoch\u00e9 refrattario a impegnarsi seriamente nello scontro con un nemico e maggiormente propenso, invece, al ripiegare su d'un qualche improponibile piano di fuga, cosa che infastidisce non poco il suo compagno Deidara. La sua comicit\u00e0, tuttavia, \u00e8 molto apprezzata da alcuni membri dell'organizzazione, soprattutto Kisame Hoshigaki, che, venuto a sapere della sua presunta morte a causa dell'esplosione finale di Deidara, se ne rammarica profondamente, avendolo considerato portatore di un po' d'allegria in un'organizzazione cupa come Alba. In seguito alla sua apparente scomparsa, Obito assume una condotta cinica e machiavellica, diventando il principale antagonista del manga, palesandosi come il vero e incontrastato \"leader\" dell'Organizzazione Alba, riassumendo la personalit\u00e0 fredda e misantropistica alla quale era giunto a causa della morte dell'amata Rin.\nAspetto.\nObito fisicamente \u00e8 slanciato ed \u00e8 pi\u00f9 alto di Kakashi, con un'altezza di 182cm e un peso di 76kg. Ha una carnagione chiara e i capelli neri, cos\u00ec come gli occhi; da ragazzo portava inoltre degli occhiali, che coprivano anche le orecchie, dalla visiera arancione e fatti in modo tale da essere isolati dall'esterno. Indossava un abito blu scuro con rifiniture arancioni il cui dorso era adornato dal tipico simbolo a ventaglio del clan Uchiha; indossava il coprifonte del Villaggio della Foglia e legate ai polsi aveva delle placche metalliche di protezione, similmente al compagno Kakashi, suo coetaneo.\nDopo la sua presunta morte, veste la tunica nera decorata con nuvole rosse caratteristica dell'Organizzazione Alba lasciandosi crescere i capelli, per poi tagliarli in seguito. Durante questo periodo nasconde la propria identit\u00e0 grazie a diverse maschere: le prime due possiedono un solo foro in corrispondenza dell'occhio destro (quello con lo sharingan) mentre la terza, utilizzata durante la quarta grande guerra ninja, ne possiede tre per il fatto che nella cavit\u00e0 oculare sinistra si \u00e8 trapiantato il Rinnegan; il motivo di questa terza maschera sembra una fusione tra lo Sharingan e il Rinnegan.\nStoria.\nObito \u00e8 un ninja appartenente clan Uchiha del Villaggio della Foglia. In giovent\u00f9 entra a far parte di una squadra di tre genin, insieme con Kakashi Hatake, suo rivale, e Rin Nohara, capitanata dal jonin Minato Namikaze, futuro Quarto Hokage nonch\u00e9 padre di Naruto Uzumaki. Partecipa all'esame di selezione dei chunin di Konoha, durante il quale, nella seconda sessione, deve affrontare insieme con i suoi compagni di squadra il gruppo formato da Gai Maito, Ebisu e Genma Shiranui. Tenta di affrontare Gai in combattimento ma viene velocemente messo fuori combattimento a causa di un incidente. Superata la seconda prova dovr\u00e0 battersi con lo stesso avversario subendo, tuttavia, la stessa fine. Al torneo solo Kakashi riesce a ricevere la nomina di chunin, mentre Obito la conseguir\u00e0 successivamente, nello stesso periodo in cui il suo compagno viene promosso al rango di jonin. Nel frattempo scoppier\u00e0 uno dei pi\u00f9 grandi e sanguinosi conflitti del mondo ninja, che vedr\u00e0 il coinvolgimento di pi\u00f9 paesi e le loro rispettive forze militari: la terza grande guerra ninja.\nDurante la terza grande guerra ninja, insieme con Kakashi, Rin e il maestro Minato, Obito viene incaricato di svolgere una missione segreta ai confini del Villaggio dell'Erba, con l'obiettivo di intrufolarsi alle spalle del nemico e di distruggere il ponte Kannabi, da dove i ninja nemici ricevono rifornimenti. Dopo la partenza, il team viene attaccato da un ninja della Roccia e, in questo frangente, Obito si dimostra inutile agli occhi del rivale, che invece esibisce l'impetuoso Mille Falchi, appena sviluppato, ma incompleto, contro il nemico. La notte stessa, Minato racconta a Obito che il padre di Kakashi aveva fallito una missione preferendo salvare i suoi compagni e che, per disonore, si era tolto la vita: questo \u00e8 il motivo per cui Kakashi era ossessionato dal rispetto delle regole.\nIl giorno seguente, una volta separatosi dal maestro, Obito, insieme con Kakashi e Rin, viene attaccato da due ninja del Villaggio della Roccia e nello scontro Rin viene rapita. Obito intende andare subito a salvarla, ma Kakashi gli risponde di concentrarsi sulla missione, di vitale importanza ai fini della guerra. Nonostante l'opposizione del compagno, Obito si reca a salvare Rin. Kakashi decide di aiutarlo, ma nello scontro con i nemici perde l'occhio sinistro; durante il salvataggio di Rin, Obito riesce a dimostrare le proprie capacit\u00e0 al rivale, attivando per la prima volta lo Sharingan, uccidendo un nemico e riuscendo a recuperare Rin. Tuttavia uno dei ninja rimasti cerca di uccidere i ninja della Foglia, facendo franare la volta di una grotta. Kakashi non si accorge di un masso che \u00e8 in procinto di franargli addosso: interviene quindi Obito, che riesce a spingerlo via in tempo prima che la grotta collassi completamente, salvandogli la vita. La parte destra del corpo dell'Uchiha viene comunque schiacciata sotto il peso delle macerie: sapendo di essere in fin di vita, il giovane Obito decide di donare a Kakashi, come regalo per la sua promozione a jonin, il suo occhio sinistro contenente lo Sharingan, facendolo trapiantare da Rin.\nCon la frana causata dal ninja della Roccia, il corpo immobilizzato di Obito viene completamente sepolto dalle pietre, causando per\u00f2 una piccola apertura nel terreno a lui sottostante che lo far\u00e0 miracolosamente finire in uno dei corridoi dei quali \u00e8 composto il nascondiglio sotterraneo di Madara Uchiha, centenario ninja creduto morto dal suo clan. Obito viene curato dallo stesso Madara, il quale ricostituir\u00e0 la met\u00e0 distrutta del suo corpo tramite le cellule del Primo Hokage coltivate tramite il chakra della Statua Diabolica: in questo modo il giovane Uchiha ottiene, oltre ai geni naturali del suo clan, anche quelli dei Senju. Una volta ripresosi, Obito ha assoluta intenzione di ricongiungersi a Kakashi e Rin, ma a causa della lunga riabilitazione dovr\u00e0 sostare nella caverna di Madara per un certo periodo di riposo, durante il quale gli viene esposto dal vecchio ninja il \"progetto dell'occhio lunare\". Intanto Obito stringe amicizia con gli Zetsu bianchi, in particolare con uno Zetsu dal volto a spirale. Dopo diversi mesi, Obito viene a sapere che Kakashi e Rin sono caduti in una trappola dei ninja della Nebbia; non essendo ancora totalmente ristabilito, Obito usa il corpo dello Zetsu a spirale come armatura e raggiunger\u00e0 il campo di battaglia, dove la vista dell'assassinio di Rin per mano di Kakashi causa in lui un violento cambio di personalit\u00e0.Lo shock fa s\u00ec che Obito risvegli lo Sharingan Ipnotico (sia il suo sia quello di Kakashi) e, preso da un raptus omicida, fa terra bruciata dei ninja della Nebbia per poi stringere tra le braccia il corpo senza vita di Rin, ignorando totalmente lo svenuto Kakashi.Tornato al rifugio, convinto che il mondo riservi solo disperazione, Obito accetta il progetto di Madara, finalizzato a creare una realt\u00e0 illusoria e fallace in cui non esiste alcuna forma di sofferenze e Rin sia ancora viva.\nObito \u00e8 il responsabile dell'attacco al Villaggio della Foglia il giorno della nascita di Naruto Uzumaki: approfittando del parto di Kushina Uzumaki, l'Uchiha, una volta liberato Kurama, il demone novecode, ne prende il controllo inviandolo a distruggere il villaggio, ma, dopo aver combattuto contro l'ex maestro Minato Namikaze, ora Quarto Hokage, viene costretto alla ritirata. Lo stesso Minato, in seguito, sigilla parte del chakra della volpe nel corpo del figlio Naruto, in modo da donargli i poteri del demone con i quali poter sconfiggere Obito in un futuro non troppo lontano. In seguito partecipa allo sterminio del clan Uchiha, aiutando Itachi nella sua missione e, nel periodo in cui il villaggio della Nebbia era chiamato \"la Nebbia Insanguinata\", prende il controllo del Quarto Mizukage, Yagura, attraverso una tecnica illusoria. In questo periodo arruola personalmente Kisame Hoshigaki tra i suoi subordinati e si mette in contatto con Nagato, nel Villaggio della Pioggia, per spingerlo a creare l'organizzazione Alba.\nDopo la morte di Sasori, Obito entra ufficialmente nell'organizzazione, assumendo l'identit\u00e0 di Tobi, come nuovo compagno di Deidara, con il quale cattura senza troppa fatica il demone a tre code. Successivamente i due affrontano Sasuke Uchiha: al termine dello scontro, tuttavia, Deidara si suicider\u00e0 tramite il C0. In seguito rivela, mentendo, di essere il leggendario Madara Uchiha, e di voler dare inizio alla Quarta grande guerra ninja e ordina a Nagato di catturare Naruto, forza portante della Volpe. Poco dopo affronta i ninja della Foglia in modo da non farli interferire nello scontro tra Sasuke e Itachi. In questa occasione Shino Aburame tenta di attaccarlo con i suoi insetti, ma fallisce a causa della abilit\u00e0 del nemico, apparentemente capace di smaterializzarsi e teletrasportarsi.\nIn seguito, avvertito da Zetsu che lo scontro tra Itachi e Sasuke era terminato, cambia completamente personalit\u00e0, diventando freddo e serio, ed \u00e8 allora che Kakashi intravede il suo Sharingan. Subito dopo, mediante il Kamui, si teletrasporta in un covo di Alba, dove porta anche i corpi dei fratelli Uchiha. Racconta quindi a Sasuke la verit\u00e0 dietro lo sterminio del suo clan: il massacro fu commissionato a Itachi da Danzo, dai consiglieri Homura Mitokado e Koharu Utatane e da Hiruzen Sarutobi, nonostante quest'ultimo avesse sperato in una risoluzione pacifica, per annullare la minaccia rappresentata dal clan Uchiha, che pianificava un colpo di Stato contro la Foglia. Obito rivela che Itachi accett\u00f2 di farsi carico della missione e di vivere nell'ignominia per salvare il Villaggio e l'onore del clan, chiedendo per\u00f2 al Terzo Hokage di proteggere il fratellino e di nascondergli la verit\u00e0; Obito, inoltre, confessa di essere stato complice di Itachi quella notte. Dopo questa rivelazione, Sasuke decide di unirsi a lui, colmo di ira e vendetta, per distruggere il Villaggio della Foglia e vendicare il fratello.\nDopo la sconfitta di Pain, Obito si dirige al summit dei Kage avendo per\u00f2 prima un dialogo con Naruto, Kakashi e Yamato, ai quali racconta la verit\u00e0 su Itachi, per poi introdursi alla riunione. Qui salva Sasuke e chiede ai kage che gli vengano consegnate le due forze portanti rimanenti. \u00c8 in questa occasione che Tobi illustra le ragioni dietro le sue azioni: l'attuazione del , con cui intende portare la pace nel mondo dei ninja. Al rifiuto dei kage di collaborare, proclama l'inizio della quarta guerra ninja.\nSuccessivamente interferisce nel ritorno di Danzo al Villaggio della Foglia e cattura le guardie del corpo di quest'ultimo, Fuu e Torune, lasciando poi campo libero a Sasuke, che affronter\u00e0 e uccider\u00e0 Danzo. In seguito stringe un'alleanza con Kabuto Yakushi, soprattutto dopo che questi gli mostra la Tecnica della resurrezione impura. Successivamente, dopo un duro scontro con Konan, recupera il Rinnegan dal cadavere di Nagato e, rivelando di essere stato lui a donare quegli occhi al ninja della Pioggia, si trapianta il Rinnegan nell'occhio sinistro.\nUna volta cominciata la guerra mette Kabuto alle strette affinch\u00e9 gli riveli i segreti della Tecnica di Resurrezione ed entra in possesso dei cinque tesori dell'Eremita delle Sei Vie della Trasmigrazione. Grazie al Rinnegan controlla le precedenti forze portanti catturate, uccise dall'Organizzazione Alba e resuscitate da Kabuto, le quali posseggono, come Obito, lo Sharingan e il Rinnegan e con queste si prepara a catturare le ultime due forze portanti: Naruto e Killer Bee. Durante lo scontro giungono in soccorso delle due forze portanti Kakashi Hatake e Gai Maito. Dopo che i cercoteri da lui controllati vengono liberati dal suo controllo da Naruto, egli scende personalmente in campo. Nel frattempo Obito fa assorbire il chakra della Volpe a Nove Code, contenuto nei corpi di Kinkaku e Ginkaku, alla , incominciando a risvegliare il Decacoda. Kakashi analizza le sue tecniche, intuendone i segreti, cos\u00ec da combinare gli attacchi dalle due differenti dimensioni sfruttate da Obito e riuscire a far distruggere la sua maschera da Naruto e scoprire finalmente la sua vera identit\u00e0, rimasta nell'ombra fino ad allora. Contemporaneamente Madara Uchiha, resuscitato dalla tecnica di resurrezione, liberatosi dal controllo di Kabuto e avendo ridotto in fin di vita i cinque kage suoi avversari, viene a dare supporto al compagno Obito e il Decacoda viene risvegliato. L'alleanza ninja giunger\u00e0 sul campo di battaglia a dar manforte a Kakashi, Gai, Naruto e Bee; la lotta si far\u00e0 sempre pi\u00f9 disperata e Kakashi utilizzer\u00e0 il Kamui sul dieci code per sconfiggerlo e farlo sparire una volta per tutte. Obito lo intercetter\u00e0 e, resosi conto della pericolosit\u00e0 del ninja-copia, ingagger\u00e0 uno scontro con lui all'interno dell'altra dimensione per poterlo isolare dal campo di battaglia e allontanarlo dal mostro. Obito verr\u00e0 sconfitto dall'ex compagno di squadra e, ormai in fin di vita, decide di teletrasportarsi fuori dalla dimensione e scappare prima che Kakashi gli dia il colpo di grazia. Madara, a questo punto, rivela che dentro Obito c'\u00e8 una parte nera, identica a quella dello Zetsu nero, che racchiude la sua volont\u00e0: grazie a essa Madara forza il corpo di Obito a eseguire i sigilli per il Rinne Tensei, in modo che Obito sacrifichi la sua vita per far tornare in vita Madara con un corpo in carne e ossa, con cui possa diventare la forza portante del Decacoda. Inaspettatamente Obito riesce a ribaltare all'ultimo momento la situazione divenendo egli stesso la forza portante del Decacoda e riuscendo a emulare l'Eremita delle Sei Vie.\nNonostante ci\u00f2 non riesce a resistere a Kurama, circondato dal Susano'o di Sasuke, che si scaglia su di lui con una spada estraendogli il Decacoda sotto forma delle sette bestie codate assorbite dalla Statua Diabolica. Obito cade a terra e poco dopo arriva Kakashi pronto a ucciderlo quando Minato lo ferma. Poco dopo lo Zetsu nero spunta dal terreno e prende controllo di Obito facendogli usare il Rinne Tensei per far tornare in vita Madara. Zetsu gli dice inoltre che gli rimane poco da vivere e che una volta morto Madara si riprender\u00e0 il suo Rinnegan. Madara allora estrae da Obito la Statua Diabolica e si prepara a usare la tecnica Rinbo Hengoku. In seguito quando Madara va a riprendersi il suo occhio dal corpo di Obito, lo Zetsu nero, che ormai controlla quest'ultimo, si avvicina a Madara per passargli anche l'altra met\u00e0 del novecode che gli servirebbe a diventare l'Eremita delle sei vie perfetto. Ma con un colpo di scena la volont\u00e0 di Obito surclassa lo Zetsu nero tramite il suo Sharingan. A questo punto Obito rivela a Madara di non essere quest'ultimo ma bens\u00ec l'Obito che voleva diventare Hokage, a questo punto lo trafigge con una mano allo stomaco sottraendogli il chakra. In seguito riesce a trasportare Naruto nella dimensione parallela grazie alla tecnica del Kamui, con un'azione combinata con Kakashi, allo scopo di infondergli parte del chakra della volpe a nove code racchiuso nella sua met\u00e0 di corpo occupata dallo Zetsu nero. Dopo avergliela passata riporta Naruto nella dimensione reale; infine chiede a Sakura di distruggere il suo Rinnegan per impedire che Madara se ne impossessi. Il suo tentativo fallisce, infatti Madara penetrato nella dimensione del Kamui cerca di uccidere Sakura. Il tentativo viene vanificato da Obito che riesce a salvarla riportandola nella dimensione reale venendo, in seguito, aggredito da Madara che gli rivela di essere il vero responsabile della morte di Rin per indurre Obito a lasciarsi consumare dall'odio. Infine gli porta via il Rinnegan sinistro mentre glielo rimpiazza con l'occhio che don\u00f2 a Kakashi tempo addietro venendo soggiogato dalla volont\u00e0 dello Zetsu nero che prende pieno possesso del suo corpo.\nTornato nella dimensione reale con Madara assiste all'attivazione dello Tsukuyomi Infinito rimanendo immunizzato dagli effetti della tecnica. Ormai posseduto dallo Zetsu nero trafigge Madara in pieno petto dopo che lo Zetsu nero rivela di essere la volont\u00e0 di Kaguya Ootsutsuki. Fatto ci\u00f2 rivela che lo Tsukuyomi Infinito trasformer\u00e0 tutti coloro che ne sono imprigionati in Zetsu bianchi, detto questo lascia il corpo di Obito che cade a terra privo di forza. Obito viene poi curato da Naruto tramite il chakra dell'Eremita delle Sei Vie e dopo essere stato informato della situazione, nota che la tecnica usata da Kaguya per spostarsi nelle dimensioni \u00e8 simile al Kamui e decide di recuperare Sasuke dalla dimensione in cui Kaguya l'ha portato, dopo aver ricordato le parole che gli aveva detto Naruto si prepara a combattere affermando di essere disposto a morire per salvare il mondo. Insieme con Sakura usa il Kamui per teletrasportarsi nella dimensione di Kaguya per recuperare Sasuke. Riesce nell'intento anche grazie all'abilit\u00e0 oculare del Rinnegan di Sasuke, che permette al ninja di scambiare la sua posizione con oggetti che lo circondano. Obito fa ritorno assieme ai due ninja nella dimensione dove Naruto combatte contro Kaguya, e viene teletrasportato da quest'ultima in una dimensione con un'altissima gravit\u00e0. Nel tentativo di proteggere Naruto e Sasuke, Obito prende in pieno petto un attacco che ne provoca la morte, non prima per\u00f2 di aver salvato Kakashi dallo stesso attacco usando il Kamui un'ultima volta. Nell'altro mondo, incontra Rin che dice a Obito, tornato giovane, che lei lo avrebbe sempre protetto. Obito, tuttavia, per restare da solo con Rin (o, almeno, come dice lui) vuole impedire a Kakashi di raggiungerli e, quindi, di morire. Fa quindi ritorno nel mondo reale e dona a Kakashi un potere temporaneo, ma fondamentale, che permetter\u00e0 a quest'ultimo di evocare il Susanoo tramite entrambi gli occhi con lo Sharingan. Prima di fare tutto ci\u00f2, rivela a Kakashi che lui sar\u00e0 il Sesto Hokage e Naruto il Settimo Hokage.\nCapacit\u00e0 ninja.\nCome del resto tutti i membri del clan Uchiha, Obito presenta una predisposizione naturale per il chakra di tipo fuoco e infatti ricorre frequentemente alla tecnica della Palla di fuoco suprema; in seguito apprende altre tecniche, anche molto avanzate, sempre appartenenti allo stesso elemento. Nel corso della Terza Guerra Ninja, Obito attiva per la prima volta in assoluto la potente arte oculare dello Sharingan, peculiarit\u00e0 del suo clan, con due tomoe per occhio.\nIn seguito all'incidente a causa del quale fu dato per morto, per continuare a vivere Obito necessita di una particolare sostanza bianca derivata dal chakra della che attraversa la parte destra del suo corpo permettendogli cos\u00ec un \"ricambio\" degli arti persi e l'immortalit\u00e0 biologica; quando poi si trova a diretto contatto con uno Zetsu bianco o con il , Obito, oltre al primo Hokage e il capitano Yamato, diviene in grado di utilizzare la potente Arte del Legno.\nLa morte di Rin causa nell'animo del giovane Obito un violento shock, che porter\u00e0 al risveglio del suo Sharingan Ipnotico: ci\u00f2 si verifica anche nell'occhio donato all'ex compagno Kakashi, sebbene questi divenga in grado di utilizzarlo solo in un periodo molto successivo. Il potere caratteristico dello Sharingan Ipnotico di Obito \u00e8 una tecnica spazio-temporale chiamata \"Kamui\" (\u795e\u5a01? letteralmente \"Potere degli Dei\"), che gli permette di trasportare s\u00e9 stesso o altre persone in un'altra dimensione e di rendersi intangibile attraversando apparentemente la materia. In realt\u00e0 il primo effetto di Kamui implica il secondo per il fatto che, trasportando in un'altra dimensione la parte del corpo interessata dal colpo nemico o la materia che pare oltrepassare, il suo corpo sembra essere attraversato da esso, dando l'impressione di essere intangibile; per attaccare, tuttavia, Obito deve tornare tangibile.\nDurante la notte della nascita di Naruto ha agevolmente superato la strettissima sorveglianza predisposta dal Quarto Hokage a tutela di Kushina, estraendo da quest'ultima la Volpe a Nove Code (che ha poi soggiogato con il suo Sharingan e scatenato sul villaggio), costringendo il suo ex maestro ad affrontarlo personalmente e a ricorrere al secondo stadio della Dislocazione Istantanea per fermarlo; in questa occasione Minato afferma di conoscere un solo ninja capace di tanto, Madara Uchiha, considerando quindi pari il livello dei due. In seguito aiuta Itachi nello sterminio del clan.\nNello scontro con Konan dimostra di essere in grado di utilizzare Izanagi, un Genjutsu proibito degli Uchiha necessitante sia dello Sharingan sia del potere del clan Senju capace, per poco pi\u00f9 di un minuto, di riscrivere la realt\u00e0 in modo favorevole all'utilizzatore. La tecnica, tuttavia, come contraltare del potere che concede richiede il sacrificio di uno Sharingan, rendendolo cieco per sempre.\nPoco prima dell'inizio della Quarta Guerra Ninja si trapianta nell'occhio sinistro il Rinnegan di Nagato, che gli consente di realizzare una sua versione delle Sei Vie di Pain con cui tenere sotto controllo sei forze portanti riportate in vita (dotate anch'esse di Sharingan e Rinnegan): i redivivi possono utilizzare tutte le tecniche possedute in vita e trasformarsi nei rispettivi cercoteri, ma visto l'eccessivo sforzo per tenere a bada le bestie Obito non \u00e8 capace di sfruttare anche i poteri tipici del Rinnegan. Nella prosecuzione del conflitto diventa la forza portante del Decacoda ottenendo un potere tale da permettergli di combattere contemporaneamente contro Naruto, Sasuke, Minato e Tobirama Senju; ottiene inoltre una nuova abilit\u00e0, superiore anche all'Arte della Polvere, che si presenta sotto forma di nove sfere nere che pu\u00f2 modellare a suo piacimento capaci persino di annullare l'effetto rigenerante della Resurrezione."}
{"id": "1360720", "revid": "339392", "url": "https://it.wikipedia.org/wiki?curid=1360720", "title": "Raido Namiashi", "text": ""}
{"id": "1360721", "revid": "275619", "url": "https://it.wikipedia.org/wiki?curid=1360721", "title": "Sakumo Hatake", "text": ""}
{"id": "1360723", "revid": "339392", "url": "https://it.wikipedia.org/wiki?curid=1360723", "title": "Yoshino Nara", "text": ""}
{"id": "1360724", "revid": "339392", "url": "https://it.wikipedia.org/wiki?curid=1360724", "title": "Shibi Aburame", "text": ""}
{"id": "1360729", "revid": "253269", "url": "https://it.wikipedia.org/wiki?curid=1360729", "title": "Bijou Phillips", "text": "Biografia.\nNata a Greenwich nel Connecticut, \u00e8 figlia di John Phillips dei The Mamas &amp; the Papas e dell'attrice Genevi\u00e8ve Wa\u00efte, e sorellastra di Mackenzie Phillips e Chynna Phillips. Il suo nome, che in francese significa \"gioiello\", \u00e8 stato preso dall'omonimo brano di Lambert, Hendricks &amp; Ross. Fin da piccola pratica equitazione.\nAll'et\u00e0 di tredici anni, per sfuggire alla famiglia e agli studi, inizia a lavorare come modella, apparendo su riviste importanti come \"Vogue\", \"Interview\" e \"Playboy\". Diventa inoltre testimonial per Calvin Klein. Inizia anche a diventare bersaglio della stampa scandalistica, a causa delle sue amicizie con le festaiole Paris Hilton, Britney Spears, Tara Reid e Nicole Richie.\nInfluenzata dal padre, impara a suonare la chitarra e nel 1999 pubblica l'album \"I'd Rather Eat Glass\".\nCon l'aiuto di Leonardo DiCaprio, con cui ha avuto una breve relazione, riesce ad entrare in contatto con un regista, che le offre un ruolo in \"Black &amp; White\". Nel 2000 ottiene un piccolo ruolo in \"Quasi famosi\". In seguito lavora nella commedia \"Tart - Sesso, droga e... college\" e nel film drammatico \"Bully\". Nel 2003 ha una parte nel film \"Octane\", nel quale recita assieme alla giovane Mischa Barton.\nNel 2004 recita al fianco di Jeff Bridges e Kim Basinger in \"The Door in the Floor\" e l'anno successivo \u00e8 nel cast di \"Havoc - Fuori controllo\" di Barbara Kopple. Nel 2007 recita nell'horror di Eli Roth, \"\". Dal 2010 entra nel cast della serie televisiva \"Aiutami Hope!\" come personaggio ricorrente."}
{"id": "1360730", "revid": "339392", "url": "https://it.wikipedia.org/wiki?curid=1360730", "title": "Moegi", "text": ""}
{"id": "1360731", "revid": "599013", "url": "https://it.wikipedia.org/wiki?curid=1360731", "title": "Udon", "text": "L'udon (, generalmente scritto ) \u00e8 una variet\u00e0 di pasta preparata con farina di grano tenero tipica della cucina giapponese.\nServiti solitamente come tagliolini in brodo, possono essere cucinati in diverse maniere, utilizzando vari tipi di brodo ed accompagnandoli con diversi tipi di contorni aggiunti alla minestra.\nStoria.\nPer quanto riguarda la data di introduzione di tale pietanza in Giappone non vi \u00e8 una data condivisa, bens\u00ec vi sono date diverse, mentre storicamente il maggiore consumo di tale cibo si registra nel periodo Edo (1603-1868).\nLa pi\u00f9 antica descrizione della loro preparazione la si ritrova nel libro di ricette Ryori monogatari (\u6599\u7406\u7269\u8a9e, storie di cucina), del 1643 e in quel periodo era molto diffusa nella zona intorno Osaka e Kyoto.\nCaratteristiche.\nComposto da farina di frumento, sale e acqua, la sua consistenza \u00e8 morbida ed elastica, ed \u00e8 facile la sua preparazione al pari del soba.\nTipi di Udon.\nUdon freddi.\nEssi possono includere:\nVarianti.\nEsistono diverse varianti sia per forma che per spessore.\nNella cultura di massa.\nLa Prefettura di Kagawa ha investito molto nella promozione di tale cibo. Particolarmente famosa \u00e8 una raccolta di 5 libri intitolati , il cui primo volume venne pubblicato da Kazutoshi Tao, e che con il tempo \u00e8 diventata una guida per appassionati.\nNel 1984 venne fondata la ; si tratta di una societ\u00e0 in cui molti membri hanno dei rapporti molto stretti con la varie aziende produttrici di Udon, ma vi sono anche molti docenti universitari.\nOgni anno, il 2 luglio, sempre nella Prefettura di Kagawa si festeggia il giorno dell'Udon.\nIl 2006 \u00e8 uscito il film \"Udon\", regia di Katsuyuki Motohiro, basato su una storia vera, che narra della crescita improvvisa della richiesta del prodotto e il ricavo economico che ne consegu\u00ec."}
{"id": "1360732", "revid": "339392", "url": "https://it.wikipedia.org/wiki?curid=1360732", "title": "Dan (Naruto)", "text": ""}
{"id": "1360733", "revid": "125857088", "url": "https://it.wikipedia.org/wiki?curid=1360733", "title": "Marsili", "text": "Il Marsili \u00e8 un vulcano sottomarino localizzato nel Tirreno meridionale e appartenente all'arco insulare Eoliano. Si trova a circa 140\u00a0km a nord della Sicilia e a circa 150\u00a0km a ovest della Calabria ed \u00e8 il pi\u00f9 esteso vulcano d'Europa.\n\u00c8 stato indicato come potenzialmente pericoloso, perch\u00e9 potrebbe innescare un maremoto che interesserebbe le coste tirreniche meridionali.\nMorfologia.\nScoperto negli anni venti del XX secolo e battezzato in onore dello scienziato italiano Luigi Ferdinando Marsili, questo vulcano sottomarino \u00e8 stato studiato a partire dal 2005 nell'ambito di progetti strategici del CNR per mezzo di un sistema sonar multifascio e di reti integrate di monitoraggio per osservazioni oceaniche. Con i suoi 70\u00a0km di lunghezza e 30\u00a0km di larghezza (pari a 2100 chilometri quadrati di superficie) il Marsili rappresenta uno dei vulcani pi\u00f9 estesi d'Europa. Il monte si eleva per circa 3000 metri dal fondo marino, raggiungendo con la sommit\u00e0 la quota di circa 450 metri al di sotto della superficie del mar Tirreno.\nBacino del Marsili.\nL'area batiale costituita dal bacino del Marsili \u00e8 caratterizzata da un basamento a crosta oceanica (o pseudooceanica) con uno spessore crostale ridotto a soli 10\u00a0km, analogo a quello dell'area batiale dell'adiacente bacino del Vavilov, sito a occidente del Marsili. La presenza di una crosta sottile \u00e8 tipica del vulcanismo di retro-arco, dove predominano le rocce tholeiitiche. I bacini di Marsili e Vavilov sono divisi da una soglia batimetrica con direzione Nord-Sud e spessore crostale di 15\u00a0km, quindi pi\u00f9 elevato. Il bacino del Marsili \u00e8 il settore oceanizzato pi\u00f9 recente (2 Ma) del bacino di retro-arco del Mar Tirreno, ancora immaturo, e il monte sottomarino Marsili, che ne occupa la parte assiale, costituisce l'unico elemento significativo, dal punto di vista topografico, della piana abissale. Secondo l'interpretazione di Marani, il vulcano sottomarino Marsili \u00e8 un centro di espansione dilatato del bacino Marsili. Nel bacino del Marsili, ma anche del Vavilov, a circa 80 metri di profondit\u00e0 sono stati trovati grandi giacimenti di depositi di rame, ferro, piombo, zinco e manganese che in un prossimo futuro potrebbero essere sfruttati economicamente.\nRischi potenziali.\nI fenomeni vulcanici sul monte Marsili sono tuttora attivi e sui fianchi si stanno sviluppando numerosi apparati vulcanici satellitari. I magmi del Marsili sono simili per composizione a quelli rilevati nell'arco Eoliano, la cui attivit\u00e0 vulcanica \u00e8 attribuita alla subduzione di antica crosta Tetidea (subduzione Ionica). Si stima che l'et\u00e0 d'inizio dell'attivit\u00e0 vulcanica del Marsili sia inferiore a 200.000 anni. Sono state inoltre rilevate tracce di collassi di materiale dai fianchi di alcuni dei vulcani sottomarini i quali potrebbero aver causato maremoti nelle regioni costiere tirreniche dell'Italia meridionale.\nAssieme al Magnaghi, al Vavilov e al Palinuro, il Marsili \u00e8 inserito fra i vulcani sottomarini \"pericolosi\" del mar Tirreno. Mostra, come gi\u00e0 avvenuto per il Vavilov, il rischio di un esteso collasso in un unico evento di un crinale del monte. Inoltre, rilievi idrogeologici fatti in acque profonde indicano l'attivit\u00e0 geotermica del Marsili insieme a quella di:\nEnareta, Eolo, Sisifo, la Secca del Capo e altre fonti idrotermali profonde del Tirreno meridionale.\nNel febbraio 2010 la nave oceanografica Urania, del CNR, ha iniziato una campagna di studi sul vulcano sommerso. Sono stati rilevati rischi di \"crolli potenzialmente pericolosi\" che testimoniano una notevole instabilit\u00e0. Una regione significativamente grande della sommit\u00e0 del Marsili risulta inoltre costituita da rocce di bassa densit\u00e0, fortemente indebolite da fenomeni di alterazione idrotermale; cosa che farebbe prevedere un \"evento di collasso di grandi dimensioni\".\nIl sismologo Enzo Boschi, ex presidente dell'Istituto Nazionale di Geofisica e Vulcanologia (INGV), ha dichiarato:\nScrive il giornalista Giovanni Caprara sul Corriere della Sera, del 29 marzo 2010, intervistando Enzo Boschi:\nL'effettiva probabilit\u00e0 di un collasso tale da innescare un maremoto non \u00e8 per\u00f2 ancora chiara.\nTirreno Meridionale 1 e Marsili 1.\nLa zona \u00e8 sottoposta a un permesso di ricerca per fluidi geotermici denominato \"Tirreno Meridionale 1\". In questo ambito \u00e8 stato presentato un progetto di realizzazione di un pozzo geotermico esplorativo a mare, denominato \"Marsili 1\", per il quale il 15 maggio 2015 la Direzione Generale per le Valutazioni e le Autorizzazioni Ambientali del Ministero dell'Ambiente e della Tutela del Territorio e del Mare ha disposto una valutazione di impatto ambientale."}
{"id": "1360734", "revid": "174925", "url": "https://it.wikipedia.org/wiki?curid=1360734", "title": "Monumento di Urbano VIII (Bernini)", "text": ""}
{"id": "1360736", "revid": "339392", "url": "https://it.wikipedia.org/wiki?curid=1360736", "title": "Alexandr Kolobnev", "text": ""}
{"id": "1360738", "revid": "108107", "url": "https://it.wikipedia.org/wiki?curid=1360738", "title": "Rhodesia del nord", "text": ""}
{"id": "1360741", "revid": "339392", "url": "https://it.wikipedia.org/wiki?curid=1360741", "title": "Yugao Uzuki", "text": ""}
{"id": "1360744", "revid": "122579338", "url": "https://it.wikipedia.org/wiki?curid=1360744", "title": "Trattato di Avignone", "text": "Il trattato di Avignone firmato il 20 agosto 1372 da Federico IV d'Aragona e Giovanna d'Angi\u00f2 e con l'aiuto di papa Gregorio XI, fu un atto per chiudere gli scontri dopo la conclusione della guerra del vespro con la Pace di Caltabellotta. Con la mediazione di papa Gregorio XI, Federico fu riconosciuto re di Trinacria, Giovanna Regina di Sicilia."}
{"id": "1360745", "revid": "275619", "url": "https://it.wikipedia.org/wiki?curid=1360745", "title": "Nii Yugito", "text": ""}
{"id": "1360746", "revid": "108107", "url": "https://it.wikipedia.org/wiki?curid=1360746", "title": "Rhodesia del Sud", "text": ""}
{"id": "1360747", "revid": "124853397", "url": "https://it.wikipedia.org/wiki?curid=1360747", "title": "Societ\u00e0 meteorologica italiana", "text": "La Societ\u00e0 meteorologica italiana (SMI) \u00e8 una onlus italiana che si propone lo studio e la divulgazione della meteorologia, della climatologia e della glaciologia.\nIn 150 anni di vita la Societ\u00e0 \u00e8 sempre stata indipendente, sostenuta con donazioni private, iscrizioni, le pubblicazione del suo magazine (\"Nimbus)\" e grazie all'5xmille (il quale ammonta mediamente a 33.000 euro l'anno devoluti da circa 700 persone)\nStoria.\nLa societ\u00e0 fu fondata nel 1865 da Francesco Denza, padre barnabita presso l'osservatorio meteorologico di Moncalieri. Cofondatore fu il padre scolopio Filippo Cecchi.\nDopo svariati anni di attivit\u00e0 SMI ad assunse ruolo di guida nel panorama meteorologico italiano. Ma con la scomparsa del Padre Denza nel dicembre 1894 , la SMI inizi\u00f2 un lento declino, che la vedr\u00e0 estinguersi definitivamente con la Seconda Guerra Mondiale (Roma, 1943).\nNel 1993, su ispirazione dei Padre Denza, nacque a Torino, grazie a un gruppo di studiosi ed amatori, la Societ\u00e0 Meteorologica Subalpina, Organizzazione non governativa senza fine di lucro per lo sviluppo e la diffusione della conoscenza meteorologica, climatologica e glaciologica delle Alpi occidentali.\nNei primi anni 90 del XX secolo ha assunto la presidenza il meteorologo Luca Mercalli fondando la rivista Nimbus, ideale continuazione dell'antico \"Bullettino\" di Padre Denza.\nAl fine di favorire ulteriormente quest'opera di aggregazione, nel Novembre 2000 viene rifondata la Societ\u00e0 Meteorologica Italiana, della quale fa parte anche la SMS in qualit\u00e0 di socio fondatore e la rivista \"Nimbus\" diventa organo ufficiale della SMI. La SMS continua la sua opera, localmente all'Italia NW in qualit\u00e0 di sezione locale SMI.\nDal 2015, dopo alcuni trasferimenti l'ultimo dei quali a Castel Borello (Bussoleno), ha nuovamente sede presso il Real Collegio Carlo Alberto di Moncalieri (Torino), nel cui annesso Osservatorio venne fondata nel 1865.\nIl 1 aprile del 2017 a Torino viene organizzato il primo 'Forum del meteo e del clima' italiano dal Wmo (Organizzazione meteorologica mondiale) e dal Ipcc (Gruppo intergovernativo sul cambiamento climatico).\nAttivit\u00e0.\nPubblica la rivista \"Nimbus\" e cura le previsioni meteorologiche per il quotidiano \"La Stampa\".\nil gruppo accoglie circa 1500 collaboratori e mediamente le sue rilevazioni vengono utilizzate da pi\u00f9 di 70.000 persone\nAttualmente gestisce:\nCollegamenti esterni.\nSito ufficiale"}
{"id": "1360750", "revid": "133260", "url": "https://it.wikipedia.org/wiki?curid=1360750", "title": "Doki", "text": ""}
{"id": "1360751", "revid": "92920", "url": "https://it.wikipedia.org/wiki?curid=1360751", "title": "Storia di Legnano", "text": "La prima traccia documentata della storia di Legnano, comune della citt\u00e0 metropolitana di Milano nell'Altomilanese, si riferisce a una testimonianza scritta del 23 ottobre 789 che cita il quartiere di Legnanello.\nNel Medioevo Legnano fu teatro di un'importante battaglia (29 maggio 1176), che vide l'esercito imperiale di Federico Barbarossa sconfitto dalle truppe della Lega Lombarda. Grazie a questo scontro armato, Legnano \u00e8 l'unica citt\u00e0, oltre a Roma, a essere citata nell'inno nazionale italiano.\nLegnano, che ha avuto una rilevante storia industriale, ancora nel XXI secolo \u00e8 inserita in un contesto produttivo molto avanzato, che la colloca in una delle zone pi\u00f9 sviluppate e industrializzate d'Italia.\nOrigine geologica del territorio.\nDall'era primaria a quella terziaria il territorio appartenente a Legnano si trov\u00f2, per la maggior parte del tempo, sotto il livello del mare; per tale motivo il sottosuolo legnanese, da un punto di vista geologico, \u00e8 molto vario, dato che \u00e8 il frutto di ripetute e differenti stratificazioni di sedimenti che si sono succedute nel mare primordiale. La geologia del territorio di Legnano \u00e8 per\u00f2 soprattutto legata alle glaciazioni che coinvolsero il Nord Italia nell'era quaternaria e che diedero l'aspetto definitivo alla morfologia del territorio. Durante questa era geologica si form\u00f2 la Pianura padana e il suolo legnanese, in particolare, si arricch\u00ec di depositi alluvionali che furono portati dai ghiacciai e - in seguito - dai fiumi che scendevano dalle Alpi e dalle Prealpi. Nel Legnanese, in questi processi di sedimentazione, ebbe un ruolo da protagonista il corso d'acqua che attraversa la zona, l'Olona.\nPer via dell'accumulo di depositi alluvionali il territorio legnanese, in origine, era costituito essenzialmente da groane, ovvero da un habitat caratterizzato da una scarsa fertilit\u00e0 del terreno per via della mancanza di humus e della presenza di un sottosuolo secco e sassoso, dove crescevano spontaneamente soltanto piccoli arbusti come la \"Calluna vulgaris\", chiamata volgarmente \"brugo\" (da cui \"brughiera\", termine pi\u00f9 comune con cui \u00e8 conosciuta la groana).\nCon l'arrivo dell'uomo, il suolo fu reso fertile e coltivabile grazie all'opera dei contadini e alla realizzazione di rogge e, successivamente, di canali artificiali. Dopo questi interventi, sul territorio legnanese si diffusero campi coltivati e boschi; questi ultimi erano costituiti principalmente da platani, frassini, querce, farnie, carpini, castagni, noccioli, pioppi, olmi, aceri e ontani.\nOrigini del nome.\nIl toponimo \"Legnano\" ha origini incerte, visti i molteplici nomi con cui il borgo \u00e8 chiamato nelle fonti storiche. L'appellativo della citt\u00e0 potrebbe essere un aggettivo prediale e quindi sarebbe formato da una prima parte che deriverebbe dal nome del pi\u00f9 importante proprietario terriero della zona e da un suffisso che definirebbe questa appartenenza. Nel caso di Legnano, il nome di tale possidente potrebbe essere stato \"Lemennius\" o \"Limenius\", a cui venne aggiunto il suffisso .\nQuesta propriet\u00e0 terriera era pi\u00f9 estesa della moderna Legnano e doveva avere le caratteristiche di un latifondo. I nomi dei comuni limitrofi hanno un'origine pi\u00f9 recente e quindi l'antica \"Lemoniano\", \"Leminiano\" o \"Lemegniano\", in seguito divenuto \"Limnianum\" e infine \"Legnanum\", si estendeva ragionevolmente su un territorio piuttosto vasto. Il suffisso confermerebbe che la latinizzazione del territorio fosse completamente avvenuta. Per altre localit\u00e0, dove l'influenza celtica era presente in maniera maggiore, il suffisso aggiunto corrispondeva ad .\nUn altro studio suffraga l'ipotesi che uno degli appellativi con cui la citt\u00e0 era conosciuta nel Medioevo (\"Ledegnanum\") derivi dal toponimo fondiario \"Latinanium\". Sono invece da scartare le supposizioni che farebbero risalire il nome della citt\u00e0 al toponimo celtico \"Lemonianum\" (ovvero \"luogo del bosco sacro\") oppure all'aggettivo prediale \"Laenianum\", che deriverebbe a sua volta dal nome del proprietario terriero \"Laenius\".\nNon si conosce il periodo di fondazione di questa primigenia comunit\u00e0: il toponimo \"Legnano\" avrebbe origini almeno medievali. Secondo alcune ipotesi la genesi dell'antica \"Ledegnanum\" risalirebbe a prima della nascita di Cristo.\nPreistoria.\nNei tempi pi\u00f9 antichi gli abitanti di Legnano vissero a una certa distanza dall'Olona, su terreni che difficilmente sarebbero stati invasi dalle piene del fiume. I pi\u00f9 rilevanti ritrovamenti archeologici scoperti nella zona, dalla preistoria fino alla dominazione romana, sono stati trovati in prossimit\u00e0 dei pendii della valle scavata dall'Olona; questi scavi hanno portato alla luce principalmente necropoli, spesso ricche di oggetti di uso quotidiano. \nI reperti preistorici pi\u00f9 antichi scoperti a Legnano sono delle ossa di uro risalenti alla glaciazione W\u00fcrm; portate alla luce in localit\u00e0 Costa San Giorgio, sono conservati al museo civico Sutermeister. Per quanto riguarda la presenza dell'uomo, il pi\u00f9 antico reperto antropico scoperto nel Legnanese risale a un periodo compreso tra il 3400 a.C. e il 2200 a.C. ed \u00e8 venuto alla luce, insieme ad altre suppellettili di et\u00e0 romana, grazie agli scavi effettuati da Guido Sutermeister tra il 1926 e il 1928. Si tratta di un piccolo frammento di un vaso campaniforme realizzato nell'et\u00e0 del rame e collegabile alla cultura di Remedello. Trovato durante i lavori di costruzione della strada statale 527 Bustese in localit\u00e0 \"Paradiso\" a Castellanza, nei pressi del confine con Legnano, \u00e8 conservato presso il museo civico Sutermeister. I rapporti che queste popolazioni insediate lungo le rive dell'Olona intrattenevano con quelle di Remedello sono per\u00f2 perlopi\u00f9 sconosciuti, nonostante sia stato ipotizzato che ci fosse un legame commerciale.\nMolto probabilmente il territorio corrispondente alla moderna Legnano era gi\u00e0 abitato in precedenza; tali popolazioni, secondo le ipotesi degli studiosi, provenivano dalla Lagozza di Besnate o dalle altre comunit\u00e0 palafitticole presenti sulle rive dei laghi varesini, e migrarono a sud in seguito a un forte incremento demografico.\nNel Legnanese non sono stati trovati reperti della prima et\u00e0 del bronzo, cio\u00e8 databili tra il 2200 a. C. e il 1400 a. C.; si collocano infatti ottocento anni dopo il frammento collegato alla cultura di Remedello, i reperti archeologici appartenenti cosiddetta cultura di Canegrate. Durante i primi scavi, furono individuate 200 tombe riconducibili all'et\u00e0 del bronzo recente e risalenti al XIII secolo a.C., mentre ritrovamenti successivi hanno dato evidenza al fatto che questa cultura si sia sviluppata fino all'et\u00e0 del ferro. La scoperta di queste suppellettili a Canegrate non esclude che le popolazioni appartenenti a questa cultura preistorica fossero insediate anche sul territorio della Legnano moderna.\nNegli anni ottanta del XX secolo sono venuti alla luce, tra Legnano e Castellanza, resti di abitazioni databili tra il XII secolo a.C. e il X secolo a.C.; i ritrovamenti hanno fatto ipotizzare che queste dimore fossero costituite da fondamenta in materiale sassoso, mura in legno e tetto formato da diversi strati di foglie secche. Oltre alle fondazioni delle case, sono anche stati trovati vari oggetti di uso quotidiano.\nI reperti archeologici successivi, che si riferiscono a due punte di lancia in bronzo venute alla luce tra il 1892 e il 1895 a Legnanello lungo corso Sempione, sono databili tra il IX e l'VIII secolo a.C. (prima et\u00e0 del ferro) e sono legate alla cultura di Golasecca arcaica. A Legnano, in via Calatafimi, nel 1925 e nel 1937 sono state scoperte suppellettili che appartengono alla cultura di Golasecca, questa volta recente (VI-V secolo a.C.). Durante le due campagne di scavo sono state individuate due necropoli, all'interno delle quali erano presenti, oltre ad alcune urne cinerarie, anche degli oggetti di uso comune.\nPopolazioni preromane.\nIn una campagna di scavi effettuata lungo corso Sempione a Legnano sono stati scoperti dei bronzi risalenti all'insediamento in pianura padana dei Celti, che sono databili tra il IV e il I secolo a.C. e che sono collegati alla cultura di La T\u00e8ne. Questo non fu l'unico ritrovamento di suppellettili legato a queste popolazioni preromane: anche altri scavi di minore importanza effettuati a Legnano hanno portato alla luce oggetti che si riferiscono all'insediamento celtico nell'Alto Milanese. Nel Legnanese non sono stati invece trovati reperti collegati agli Etruschi e ai Veneti.\nLe suppellettili risalenti al periodo storico immediatamente successivo alla conquista romana della pianura padana continuarono a essere caratterizzate da forti tratti celtici, che si dissolsero gradualmente fino a scomparire durante l'Et\u00e0 augustea, cio\u00e8 fino a quando la romanizzazione della zona venne completata.\nEpoca romana.\nI reperti archeologici.\nI ritrovamenti archeologici si sono poi fatti pi\u00f9 frequenti per i reperti risalenti al periodo iniziato nel II secolo a.C., cio\u00e8 quando la conquista militare romana era gi\u00e0 stata completata. Dal tenore e dalla ricchezza dei reperti trovati, si pu\u00f2 dedurre che la media valle Olona fosse all'epoca una rilevante via di comunicazione.\nDurante numerose campagne di scavo effettuate nel XIX e nel XX secolo, sono state trovate molte suppellettili di epoca romana. In questi scavi, che sono uniformemente distribuiti sul territorio comunale, sono venuti alla luce resti murari di abitazioni, tubazioni in cotto, embrici, laterizi, necropoli, oggetti di uso comune in ceramica, metallo e vetro, monete, resti di are e di cippi votivi. Molti di questi reperti sono esposti al museo civico Sutermeister.\nI pi\u00f9 importanti reperti di epoca romana sono stati scoperti tra il 1925 e il 1926 da Sutermeister in una necropoli tra via Venegoni (all'epoca chiamata via Novara) e via Firenze. Si tratta di monete, piatti, coppe, bicchieri, balsamari, specchi, utensili in ferro trovati in un centinaio di tombe. La datazione di questi suppellettili fu eseguita grazie alle monete, che si riferivano a un periodo di tempo corrispondente ai regni di Augusto e Caligola, e quindi databili tra il I secolo a.C. e il I secolo d.C.. \nAltre tombe risalenti allo stesso periodo furono trovate nel 1985 in via Micca. Questi ritrovamenti sono costituiti da 36 tombe che contenevano, oltre alle urne cinerarie, anche oggetti di uso quotidiano tra cui alcune monete, che hanno ne permesso la datazione a un periodo compreso tra il I e il II secolo.\nSono state poi scoperte anche necropoli contenenti oggetti di tarda et\u00e0 romana come monete, ciottoli, coltelli, rasoi e fibbie che risalgono ai regni di Licinio e Costantino. Tra i reperti tardo imperiali, \u00e8 degno di nota uno scavo effettuato nel quartiere \"costa San Giorgio\", dove \u00e8 stato trovato materiale databile tra il I e il IV secolo; tale corredo \u00e8 formato da anfore e monete.\nNel 1997, sempre nel medesimo sito archeologico di via Venegoni e di via Firenze scoperto dal Sutermeister nel 1925, sono stati trovati reperti tardo imperiali risalenti a un periodo compreso tra il II e il IV secolo. La presenza di questo ricco sito archeologico lungo una via che collega la citt\u00e0 con Novara e la Valle del Ticino potrebbe non essere casuale: forse l'antica Legnano aveva strettissimi rapporti con le popolazioni che abitavano le aree geografiche citate.\nLa Legnano romana.\nI Romani non perseguirono un'assimilazione forzata delle popolazioni conquistate, ma consentirono agli abitanti del Legnanese di continuare a professare la loro religione, utilizzare la loro lingua e mantenere le proprie tradizioni. La romanizzazione della zona avvenne quindi per gradi.\nIn epoca romana gli abitanti del Legnanese facevano parte di un'unica comunit\u00e0 amministrativa e non erano quindi frazionati in molteplici divisioni geografiche: la presenza a Legnano di un \"vicus\" \u00e8 suffragata dall'abbondante presenza di siti archeologici. La tipologia dei ritrovamenti di epoca romana scoperti nella citt\u00e0 del Carroccio, che sono di povera fattura, fa pensare che i cittadini meno abbienti stessero a Legnano, mentre quelli pi\u00f9 ricchi risiedessero da altre parti, per esempio sul territorio della moderna Parabiago. In quest'ultima localit\u00e0 \u00e8 stata infatti ritrovato un reperto particolarmente prezioso, la patera di Parabiago.\nDalla tipologia dei reperti trovati si pu\u00f2 dedurre che all'epoca i cittadini romani residenti nel Legnanese conducessero un'esistenza serena e industriosa particolarmente indirizzata verso l'agricoltura, l'allevamento, l'artigianato e la tessitura. Inoltre, considerando l'ampio periodo storico rappresentato dai reperti (dal I secolo a.C al IV secolo d.C), \u00e8 assai probabile che il Legnanese fosse all'epoca un territorio molto frequentato e popoloso, perlomeno tenendo in considerazione la densit\u00e0 abitativa media dell'epoca.\nCon la crisi dell'Impero romano, anche il Legnanese conobbe una fase di decadenza sociale ed economica. Tale ipotesi \u00e8 suffragata dalla minore ricchezza dei reperti collegati al tardo Impero. Invece, da un punto di vista religioso, con l'avvento del cristianesimo, i residenti tornarono a seppellire i morti tramite inumazione. Questo tipo di sepoltura, che si ritrova nei reperti preistorici pi\u00f9 antichi trovati nel Legnanese, venne abbandonata con la cultura di Canegrate, il cui corredo \u00e8 infatti composto da urne cinerarie.\nNel complesso, considerando la discontinuit\u00e0 cronologica dei reperti preromani e, di contro, la ricchezza dei ritrovamenti ascrivibili all'epoca romana, si pu\u00f2 affermare che a partire da quest'ultimo periodo storico il Legnanese pass\u00f2 da una presenza antropica saltuaria e contenuta, a insediamenti stanziali e popolosi. L'antico \"vicus\", che apparteneva alla \"regio XI Transpadana\", di Legnano era poi collegato alle zone limitrofe attraverso importanti vie di comunicazione, la pi\u00f9 importante delle quali era una strada romana costruita nel I secolo, la via Severiana Augusta, che costeggiava l'Olona in corrispondenza del moderno corso Sempione e che collegava l'antica Milano al Verbano.\nMedioevo.\nAlto Medioevo.\nI Longobardi e i Franchi.\nCon le invasioni barbariche i territori un tempo appartenenti all'Impero romano conobbero un fase di involuzione sociale ed economica, e il Legnanese non fece eccezione. Tra le popolazioni barbariche che invasero l'Italia settentrionale, furono i Longobardi quelli che lasciarono nella zona l'impronta pi\u00f9 importante. L'influsso dei longobardi ebbe conseguenze anche nella lingua parlata. Ad esempio, il termine dialettale legnanese \"schirpa\", che era in uso fino al XIX secolo e che indicava la dote della sposa, \u00e8 di origine longobarda. La dominazione longobarda lasci\u00f2 a Legnano anche lasciti tangibili; nel 1894, durante alcuni scavi effettuati lungo il moderno corso Garibaldi, furono trovate della armi (delle spade e un umbone di uno scudo), nel 1926, in un'area adiacente, venne scoperta una necropoli e tra il 1950 e il 1951, in zona Galleria INA, degli oggetti di uso quotidiano. Tutti i ritrovamenti sono databili al VII secolo.\nNel Medioevo Legnano era al confine tra i contadi del Seprio (capoluogo Castelseprio) e della Burgaria (probabilmente sotto Parabiago), due contee dipendenti dalla Marca di Lombardia (suddivisione territoriale derivante dai Longobardi e mutuata dai Franchi). Durante l'Impero carolingio, Carlo Magno mantenne pressoch\u00e9 inalterata la struttura amministrativa del Regno longobardo, rimpiazzando i duchi longobardi con i conti, che erano invece di origine franca. Nello specifico, la fortificazione di Castelseprio, fondata dai Longobardi, fu messa a capo del Contado del Seprio. Legnano originariamente gravitava intorno a quest'ultimo, sebbene \u00e8 di questo periodo l'inizio del processo che porter\u00e0 il borgo a essere strettamente legato a Milano anche da un punto di vista economico e militare.\nIl primo documento che riguarda Legnano fu redatto durante la dominazione franca e cita il quartiere di Legnanello. Questo atto documentato si riferisce a una permuta di terreni tra Pietro I Oldrati, arcivescovo di Milano, e il monastero di Sant'Ambrogio di Milano. Tale testimonianza scritta, che \u00e8 datata 23 ottobre 789, \u00e8 compresa nel \"Codice diplomatico longobardo\" al numero \"LIV\". All'interno di essa si pu\u00f2 leggere:\nSembra che il rione esistesse gi\u00e0 nel 687, quando ebbe inizio la celebrazione religiosa della Candelora, che fu introdotta da papa Sergio I e che si officiava ogni 2 febbraio. Non \u00e8 un caso che il documento che cita Legnanello fosse collegato ai monaci di Sant'Ambrogio. Durante il Medioevo i conventi delle citt\u00e0 pi\u00f9 importanti erano il riferimento dei contadini dei borghi pi\u00f9 piccoli, a cui fornivano protezione e sostegno, e gli agricoltori legnanesi avevano come riferimento il monastero di Sant'Ambrogio di Milano. \u00c8 infatti del periodo di dominazione franca la rifioritura dei centri cittadini dopo le invasioni barbariche; anche Legnano segu\u00ec questa tendenza, conoscendo una fase di crescita economica anche grazie alla ripresa dei commerci, che tornarono a sfruttare l'antica strada romana costeggiante l'Olona.\nLa prima menzione del borgo principale di Legnano \u00e8 invece legata alla cattura di Arialdo, capo della Pataria, che avvenne all'interno del castello dei Cotta. Sulla \"Historia Mediolanensis\" scritta da Landolfo Seniore nell'XI secolo che tratta della storia di Milano nel Medioevo possiamo infatti leggere che Arialdo sia stato catturato:\nLa Legnano altomedievale.\nLa Legnano altomedievale era dominata da un palazzo fortificato che era servito ai legnanesi come difesa contro le incursioni degli Ungari e in seguito per difendere palazzo Leone da Perego, sede saltuaria dell'arcivescovo di Milano. Il castello dei Cotta, questo il suo nome, pass\u00f2 nel 1014 all'omonima famiglia, che lo fortific\u00f2 in un vero e proprio castello dandogli il nome; questo maniero si trovava sull'area occupata dal moderno palazzo Leone da Perego, che \u00e8 stato ricostruito alla fine del XIX secolo. La famiglia Cotta era strettamente legata all'arcivescovo di Milano attraverso i monaci del convento di Sant'Ambrogio; fu l'imperatore stesso a riconoscere il potere sul Seprio di questa famiglia e il loro legame con l'arcivescovo.\nLegnano, nell'Alto Medioevo, era circondata da un fossato non molto profondo ma allagabile che aveva origine all'altezza della moderna piazza 4 novembre e che prelevava l'acqua da una derivazione proveniente da una diramazione naturale dell'Olona, l'Olonella. Descrivendo un largo perimetro, il fossato riconfluiva nel corso principale del fiume tra le moderne vie Corridoni e Ratti. All'interno di questa prima opera di difesa, esisteva un muraglione che correva, per un tratto, parallelo al fossato. Di queste fortificazioni e del castello dei Cotta si sono trovati i resti durante due campagne scavi avvenute a met\u00e0 degli anni cinquanta del XX secolo tra l'erigenda Galleria INA e un'area adiacente situata poco pi\u00f9 a nord verso corso Garibaldi.\nNell'Alto Medioevo Legnano si presentava quindi come una cittadella fortificata formata dalla chiesa di San Salvatore, cio\u00e8 l'edificio religioso a cui la comunit\u00e0 legnanese faceva riferimento prima della costruzione della basilica di San Magno, dal castello dei Cotta, che era la sede del potere politico, e da un piccolo gruppo di case raccolte intorno alla piazza, il tutto racchiuso da mura difensive e da un fossato allagabile. La forma del centro abitato della Legnano altomedievale era ancora riconoscibile dal profilo della citt\u00e0 disegnato sulla mappa del Catasto Teresiano, che venne realizzata nel 1722, mentre l'andamento di parte delle mura \u00e8 identificabile ancora nel XXI secolo seguendo il percorso delle moderne vie Palestro, Giulini e Corridoni.\nCome testimonia il documento del 23 ottobre 789, fin dall'epoca della dominazione franca Legnano era divisa in due parti: l'agglomerato pi\u00f9 grande e pi\u00f9 importante ubicato sulla riva destra dell'Olona e che corrisponde al moderno centro della citt\u00e0 (la cosiddetta \"Contrada Granda\", in dialetto legnanese) e un borgo pi\u00f9 piccolo, Legnanello, sulla riva sinistra del fiume. All'epoca le due comunit\u00e0, che avevano un'esistenza indipendente, erano in comunicazione grazie alla presenza di alcuni di ponti. I terreni compresi tra i due abitati, che erano attraversati dall'Olonella e dal corso principale dell'Olona, erano liberi ed erano conosciuti come \"Braida arcivescovile\" essendo di propriet\u00e0 dell'arcidiocesi di Milano; la Braida Arcivescovile rest\u00f2 libera da costruzioni fino al XX secolo perch\u00e9 era spesso allagata dalle acque del fiume. \nL'Olonella aveva origine dal fiume poco prima del centro abitato principale e, dopo aver lambito il borgo principale vicino alla moderna basilica di San Magno e a Palazzo Malinverni, rientrava poco pi\u00f9 a valle nell'Olona. L'Olonella \u00e8 stata poi interrata nella prima parte del XX secolo. La Legnanello dell'epoca era costituita da poche case che erano situate lungo la strada parallela al corso principale dell'Olona nota fin dall'epoca romana (il moderno corso Sempione, conosciuto popolarmente, anche in precedenza, come \"strada magna\"), mentre il borgo principale era formato da un agglomerato di abitazioni che si sviluppava intorno a una piazza (la moderna piazza San Magno).\nNel Medioevo si inizi\u00f2 a seppellire i morti nei pressi delle chiese. Pi\u00f9 precisamente i nobili erano inumati all'interno del perimetro degli edifici religiosi, mentre i defunti del popolo erano sepolti in fosse comuni al di fuori delle chiese. Nel Medioevo i templi legnanesi che erano maggiormente interessati al fenomeno erano la chiesa di San Martino, la chiesa di Sant'Ambrogio e soprattutto la chiesa di San Salvatore. Il cimitero principale di Legnano era quindi ubicato nella moderna piazza San Magno, e continu\u00f2 a essere adoperato anche dopo la costruzione della basilica. Successivamente fu realizzata una grande stanza sotterranea dove venivano inumati i defunti, conosciuta come \"il foppone\" e che venne utilizzata fino al 1808.\nBasso Medioevo.\nLa Legnano bassomedievale.\nL'agglomerato urbano principale di Legnano, anche durante il Basso Medioevo, inizi\u00f2 a svilupparsi con forma allungata seguendo la direttrice tracciata da una strada che costituiva, insieme alla gi\u00e0 citata strada realizzata dagli antichi Romani che attraversava Legnanello, il principale sistema di comunicazione con la zona circostante. La strada passante per l'abitato principale, che seguiva anch'essa il percorso dell'Olona e che corrisponde ai moderni corso Magenta e Garibaldi, attraversava l'agglomerato urbano da nord a sud; questa strada proveniva dalla valle Olona e metteva in comunicazione Castellanza, Legnano, il moderno quartiere legnanese Costa di San Giorgio e Milano; all'ingresso e all'uscita da Legnano furono costruite due porte di accesso di cui una, conosciuta come \"Porta di Sotto\", fu demolita nel 1818 perch\u00e9 rendeva difficoltosa la circolazione dei carri degli agricoltori. Era situata a sud dell'abitato, lungo il moderno corso Magenta, che all'epoca si chiamava via Porta di Sotto, poco pi\u00f9 avanti dell'ingresso di Palazzo Leone da Perego e vicino all'antico Castello dei Cotta. La \"Porta di Sotto\", che era arricchita da un affresco cinquecentesco, si presentava come un'apertura ad arco al di sopra del quale era stato ricavato un passaggio coperto che collegava il complesso architettonico formato da Palazzo Leone da Perego e dall'adiacente Palazzo Visconti al castello dei Cotta e, dopo la demolizione di quest'ultimo, a una costruzione situata dall'altra parte del moderno corso Magenta. A nord era presumibilmente situata una \"Porta di Sopra\" della quale, per\u00f2, non sono rimaste testimonianze tangibili, dato che fu verosimilmente abbattuta in tempi pi\u00f9 remoti.\nNel Medioevo i pellegrini che percorrevano una delle vie romee diretti a Milano, la cosiddetta \"via romana\", avevano tra le soste anche l'ospizio Sant'Erasmo di Legnano. Legnano era infatti la quarta sosta dal passo del Sempione e l'ultima prima di Milano; dal capoluogo meneghino i pellegrini si dirigevano poi a Roma oppure a Venezia, dove potevano imbarcarsi per la Terra Santa. L'ospizio Sant'Erasmo aveva quindi funzione di luogo di ricovero, di preghiera e di cura per i malati, oltre che di ospedale e orfanotrofio per gli abitanti locali.\nCome \u00e8 riportato in due elenchi di chiese compilati nel 1304 e nel 1389, a Legnano esistevano, oltre a San Salvatore, altri edifici dedicati al culto religioso; nello specifico erano presenti la chiesa di Sant'Agnese (che sorgeva nell'area occupata dalla sede principale della moderna Banca di Legnano e che venne demolita nel periodo di costruzione della basilica di San Magno), la chiesa di San Martino (che venne eretta nello stesso luogo di quella moderna) e la chiesa di Santa Maria del Priorato, alla quale era annesso il convento degli Umiliati. Nell'elenco del 1389 \u00e8 presente anche una chiesa dedicata a Sant'Ambrogio che era situata nello stesso luogo di quella moderna. Dalla presenza di ben cinque chiese, si pu\u00f2 dedurre che Legnano, all'epoca, fosse una comunit\u00e0 piuttosto attiva e operosa.\nFin dal Medioevo il borgo era ricco di mulini ad acqua. Il pi\u00f9 antico scritto giunto sino a noi nel quale si menziona un impianto molinatorio sull'Olona \u00e8 del 1043; questo mulino, che era di propriet\u00e0 di Pietro Vismara, si trovava tra Castegnate e la localit\u00e0 Gabinella a Legnano.\nGi\u00e0 nel Medioevo Legnano non era considerato un villaggio, bens\u00ec un borgo, cio\u00e8 un centro abitato fornito di una fortificazione e di un mercato. Dopo l'epoca medievale, in una data impossibile da definire a causa dell'assenza di documenti che testimonino l'avvenimento, il mercato di Legnano fu chiuso.\nLo scontro con Federico Barbarossa.\nNel Medioevo Legnano fu teatro di un'importante battaglia. In diverse campagne militari prima del celebre scontro, l'imperatore tedesco Federico I (detto \"il Barbarossa\") ambiva ad affermare il suo dominio sui Comuni dell'Italia settentrionale. Questi ultimi superarono le loro rivalit\u00e0 unendosi nella Lega Lombarda, ovvero in un'alleanza militare presieduta da papa Alessandro III, che sconfisse l'esercito dell'imperatore del Sacro Romano Impero nei pressi di Legnano (29 maggio 1176) ponendo fine ai sogni egemonici del Barbarossa nel Nord Italia. \nOggi \u00e8 difficile stabilire con precisione dove sia stata combattuta la battaglia. Secondo le vaghe informazioni contenute nei documenti dell'epoca, si pu\u00f2 ipotizzare un luogo nei pressi del rione di San Martino oppure in prossimit\u00e0 del quartiere legnanese della costa San Giorgio, e quindi su un territorio ora appartenente anche al Comune di San Giorgio su Legnano. La scelta di cercare lo scontro con il Barbarossa a Legnano non fu un caso. All'epoca il borgo rappresentava per chi proveniva da Nord un facile accesso al contado milanese, dato che si trovava allo sbocco della Valle Olona, che termina a Castellanza; tale varco doveva essere quindi chiuso e strenuamente difeso per prevenire l'attacco a Milano, che era agevolato anche dalla presenza dell'importante strada che esisteva fin dall'epoca romana, la via Severiana Augusta.\nPer questa funzione strategica, Legnano, a partire dall'XI secolo, inizi\u00f2 a legarsi sempre pi\u00f9 con Milano anche da un punto di vista economico e militare, sebbene appartenesse formalmente al Seprio. Infatti, Legnano e gli altri contadi che gravitavano intorno al capoluogo meneghino fornivano a Milano anche derrate alimentari. Milano influenz\u00f2 anche il dialetto legnanese, che inizi\u00f2 a differenziarsi dal dialetto bustocco. Infatti, grazie ai frequenti contatti tra le due citt\u00e0, il dialetto milanese inizi\u00f2 a \"contaminare\" l'idioma parlato a Legnano. Nonostante questa tendenza, il dialetto legnanese continu\u00f2 a conservare nei secoli una certa diversit\u00e0 rispetto alla parlata meneghina. Il legame di Legnano con Milano acu\u00ec gli attriti con Busto Arsizio, che invece continu\u00f2 a essere legata al Contado del Seprio. Quest'ultimo fu annesso al Ducato di Milano nel 1395.\nIn questo periodo sempre pi\u00f9 famiglie nobiliari milanesi iniziarono a soggiornare a Legnano in vari periodi dell'anno e ad acquistare immobili nel borgo. In questo modo, a Legnano, che all'epoca della battaglia era abitata da circa 1.400 residenti, cominci\u00f2 a formarsi una ricca classe nobiliare; da queste casate, nei secoli successivi, avranno origine molte personalit\u00e0 che segneranno la vita politica e culturale di Legnano. Tra essi ci furono gli Oldradi (o Oldrendi); la prima menzione di questa famiglia \u00e8 riportata su un documento datato 1173, dove si firmano come \"da Legniano\" in modo tale da ricordare e rimarcare il loro controllo sul borgo. Dagli Oldrendi discese il noto giurista trecentesco Giovanni da Legnano, che in seguito cambi\u00f2 cognome diventando il capostipite della famiglia chiamata in seguito Legnani.\nLeone da Perego e Bonvesin de la Riva.\nA Legnano soggiorn\u00f2 Leone da Perego, vescovo di Milano dal 1241 al 1257. Visse nel palazzo omonimo, dove mor\u00ec il 14 ottobre 1257. In un primo momento fu sepolto nella chiesa di Sant'Ambrogio, poi la salma scomparve. Come conseguenza della battaglia di Legnano, i Comuni lombardi medievali si affrancarono dal potere imperiale e la loro popolazione ottenne la possibilit\u00e0 di eleggere i consoli. I precedenza, il governo delle citt\u00e0 era detenuto dal vescovo, dai nobili e dall'alta borghesia. Ci\u00f2 comport\u00f2 la nascita, a Milano, di una situazione di instabilit\u00e0 politica e quindi Leone da Perego, che era tra i maggiori fautori del ritorno della supremazia arcivescovile sul governo della citt\u00e0, fu obbligato ad abbandonare a pi\u00f9 riprese la citt\u00e0 meneghina.\nL'arcivescovo scelse spesso Legnano come sua dimora per la funzione strategica del borgo: Legnano era infatti una delle citt\u00e0 fortificate pi\u00f9 vicine a Milano e da essa Leone da Perego poteva controllare gli avvenimenti politici del capoluogo meneghino. Il ruolo di Leone da Perego fu poi assunto da Ottone Visconti, che divent\u00f2 arcivescovo di Milano nel 1262. La lotta ora non si svolgeva pi\u00f9 tra le classi sociali meneghine, ma tra i Della Torre e i Visconti, che si contendevano il primato su Milano. Legnano fu infatti uno dei teatri di questi scontri che videro, alla fine, la vittoria dei Visconti. I Della Torre, prima di essere sconfitti e di scomparire dalla scena politica, acquistarono a Legnano un convento che sorgeva a sud del borgo su un'isola del fiume Olona (dopo aver causato la fuga dei frati agostiniani che lo abitavano), e lo fortificarono convertendolo in una struttura militare. L'avamposto fortificato pass\u00f2 quindi ai nuovi dominatori, da cui prese il nome: nacque cos\u00ec il moderno castello visconteo di Legnano. Dopo la sua fortificazione, il castello visconteo acquis\u00ec il ruolo di baluardo difensivo del contado milanese sostituendo in tale funzione il maniero dei Cotta. Legnano, conservando la sua funzione strategica fino al XV secolo, continu\u00f2 quindi a essere teatro delle vicende politiche collegate a Milano anche dopo la battaglia contro il Barbarossa. La comunit\u00e0 legnanese approv\u00f2, nel 1261, i suoi primi statuti, deliberazione che fece nascere, formalmente, il comune di Legnano.\nDal 1270 visse a Legnano Bonvesin de la Riva, il maggiore poeta e scrittore lombardo del XIII secolo. Nato a Milano, abit\u00f2 presso il convento di Santa Caterina nella contrada Sant'Erasmo, dove scrisse una delle sue opere pi\u00f9 note, il \"De quinquaginta curialitatibus ad mensam\", un manuale di buone maniere da tenera a tavola. Il primo verso di tale opera recita:\nCon questa rima, Legnano fa il suo esordio nella letteratura italiana. Riguardo a Legnano, il poeta scrisse:\nA Legnano Bonvesin de la Riva praticava l'insegnamento e sovvenzion\u00f2, forse, la costruzione dell'ospizio di Sant'Erasmo. Fu uno scrittore prolifico, soprattutto in volgare milanese, di cui rimangono diciotto opere. Della sua produzione in latino ne restano invece solo tre.\nXV secolo.\nLe famiglie nobiliari legnanesi e i loro palazzi.\nDurante il XV secolo Legnano fu dominata da diverse famiglie nobiliari. Nonostante la presenza di queste casate, Legnano non fu mai una vera e propria Signoria tant'\u00e8 che il borgo legnanese, a differenza di molte comunit\u00e0 vicine, non fu mai oggetto di infeudazione.\nTra le famiglie nobiliari legnanesi pi\u00f9 importanti nel Quattrocento spicca quella dei Lampugnani; il loro capofamiglia, Oldrado II Lampugnani, era un nobile di origine milanese che divent\u00f2 segretario e generale dell'esercito di Filippo Maria Visconti. Allo scoppio della guerra tra i Visconti e gli Sforza per il predominio su Milano, Oldrado II Lampugnani pass\u00f2 dall'appoggio ai primi al supporto ai secondi, e i servigi resi a Francesco Sforza gli procurarono importanti possedimenti fondiari. A Legnano, in particolare, scelse come residenza il castello gi\u00e0 di propriet\u00e0 dei Della Torre, che rafforz\u00f2 con la costruzione di nuove fortificazioni. \nIn questo contesto, nel 1448, Legnano fu teatro di una fase degli scontri tra i Visconti e gli Sforza: parte dell'esercito di Francesco Sforza si accamp\u00f2 a Legnano dopo aver conquistato Abbiategrasso; grazie al sostegno di Oldrado II Lampugnani, queste truppe espugnarono poi Busto Arsizio.\nA partire dal Quattrocento, oltre che dai Lampugnani, Legnano inizi\u00f2 a essere dominata anche da altre famiglie nobiliari: le principali furono gli Oldrendi (o Legnani), i Bossi, i Vismara, i Visconti, i Crivelli, i Maino e i Caimi. Tra queste ultime, la pi\u00f9 importante per possedimenti e ricchezza, oltre a quella dei Lampugnani, fu la casata dei Vismara.\nNel corso del secolo, oltre al castello visconteo e a palazzo Leone da Perego, Legnano si arricch\u00ec di molte abitazioni gentilizie. Nel XV vennero infatti costruiti il maniero Lampugnani, la casa di Gian Rodolfo Vismara, casa Corio e la casa dei pittori Lampugnani; di queste, l'unica sopravvissuta, seppur molto rimaneggiata, \u00e8 casa Corio. L'unica struttura civile giunta integra sino al XXI secolo della Legnano quattrocentesca \u00e8 un piccolo edificio di corso Garibaldi, che in seguito \u00e8 stato inglobato in un cortile. \u00c8 conosciuta come Torre Colombera ed \u00e8 arricchita dai resti degli affreschi appartenenti alle menzionate case nobiliari che furono salvati prima delle demolizioni di queste ultime.\nAspetti sociali.\nUn'altra caratteristica che contraddistingueva la Legnano del XV secolo erano i conventi. Nel borgo, infatti, se ne trovavano quattro di importanti, due maschili e due femminili; quelli maschili erano il convento di Sant'Angelo e il convento degli Umiliati, che aveva annessa l'antica chiesa di Santa Maria del Priorato, mentre quelli femminili erano il convento di Santa Chiara e il convento di Santa Caterina.\nIl 20 giugno 1499 i legnanesi chiesero al duca di Milano che il loro mercato, chiuso in data imprecisata, fosse riaperto, ma la richiesta non ebbe seguito perch\u00e9 il duca era nel frattempo coinvolto in un'impegnativa guerra contro i francesi. Probabilmente fu il veto posto dai borghi confinanti a convincere il duca a negare il permesso di ricostituzione del mercato. Dato che i legnanesi furono costretti a chiedere l'intervento governativo, \u00e8 ipotizzabile che il mercato che si teneva a Legnano nei secoli passati non fosse consentito ufficialmente, ma che si fosse costituito spontaneamente senza un'autorizzazione formale.\nXVI secolo.\nLa trasformazione in semplice centro agricolo.\nIl secolo si apr\u00ec con un avvenimento molto importante per la storia di Legnano: nel 1504 inizi\u00f2 la costruzione della basilica di San Magno. I lavori della erigenda basilica subirono un arresto nel 1511, quando della soldataglia svizzera saccheggi\u00f2 Legnano e incendi\u00f2 il cantiere; gi\u00e0 in precedenza, nel 1509, militari provenienti dalla Svizzera e in guerra con il Ducato di Milano avevano devastato Legnano e Busto Arsizio.\nNel XVI secolo, nonostante i fermenti che portarono alla costruzione della basilica, il borgo conobbe una fase di declino, dato che cominci\u00f2 a slegarsi da Milano perdendo gradualmente la sua funzione strategica; in questo modo, da importante avamposto militare si trasform\u00f2 in semplice centro agricolo. Infatti, gi\u00e0 dal secolo precedente, il Seprio perse il suo atteggiamento ribelle nei confronti di Milano, e quindi la presenza di truppe fisse al confine del contado milanese non era pi\u00f9 giustificata.\nL'attivit\u00e0 principale su cui si basava l'economia di Legnano del XVI secolo era quindi l'agricoltura. I contadini legnanesi coltivano principalmente cereali (miglio e frumento), la vite e il gelso, che \u00e8 alla base dell'allevamento dei bachi da seta. Gian Alberto Bossi, poeta, letterato e umanista di Busto Arsizio, descriveva cos\u00ec Legnano in un'iscrizione che ancora oggi \u00e8 collocata su una pietra sopra la porta d'ingresso laterale della basilica di San Magno:\nAspetti amministrativi.\nNel XVI secolo Legnano era suddivisa in nove \"comunetti\", ovvero in divisioni amministrative la cui funzione era quella di amministrare le varie parti in cui era suddiviso il territorio di Legnano. Essi erano il \"comune Vismara\", il \"comune delle Monache\", il \"comune di Camillo Prata\", il \"comune Visconti\", il \"comune Morosinetto\" e il \"Comunetto\". Ogni ente era governato dai proprietari terrieri pi\u00f9 abbienti, che corrispondevano alle famiglie nobiliari. Esse concorrevano alla nomina di un sindaco. Quest'ultimo, che era il rappresentante della comunit\u00e0, era assistito nel governo del proprio comune da due deputati e da un cursore. Fino alle riforme amministrative di Maria Teresa d'Austria a Legnano fu frequente il contrasto tra i possidenti terrieri, che erano di origine nobiliare, e i contadini che lavoravano le loro propriet\u00e0. In questo contesto, all'inizio del XVI secolo, Legnano raggiunse una popolazione di 1.500 abitanti.\nAspetti sociali.\nLo slancio religioso dopo la Controriforma sostenne offerte per la costruzione e l'ampliamento di conventi e chiese. Oltre ai Vismara, anche le altre famiglie nobiliari facevano a gara per accattivarsi il favore degli arcivescovi milanesi legando il proprio nome a opere di carit\u00e0 oppure a opere a beneficio della comunit\u00e0. In questo contesto, il 7 agosto 1584 Carlo Borromeo decise di spostare la prepositura da Parabiago a Legnano. \u00c8 di questo secolo la fondazione della pi\u00f9 antica scuola pubblica a Legnano, che venne istituita presso la chiesa di Sant'Ambrogio nel 1570 per volere di Carlo Borromeo.\nNel 1594 la popolazione legnanese, nonostante fosse stata decimata dalle carestie e dalle epidemie di peste del 1529, del 1540 e del 1576, crebbe a circa 2.500 abitanti, che erano distribuiti in 221 case. Le famiglie erano 470, mentre il numero medio di componenti delle stesse era di cinque persone; l'et\u00e0 media della popolazione era invece di 27 anni. Sempre nel 1594, i mulini ad acqua a servizio dei mugnai legnanesi erano 16.\nXVII secolo.\nAspetti sociali e amministrativi.\nNel XVII secolo le vicende di Legnano seguirono quelle del Ducato di Milano, che pass\u00f2 sotto il dominio spagnolo. La struttura amministrativa dei comunetti fu confermata anche se, per limitare le lagnanze dei contadini nei confronti della nobilt\u00e0, il governo spagnolo riform\u00f2 in parte questo sistema amministrativo: vennero fissate regole di eleggibilit\u00e0 per i sindaci, fu stabilito che gli amministratori dovessero rendere conto al governo del lavoro compito e vennero limitate le risorse che i contadini avrebbero dovuto fornire all'amministrazione legnanese. Quest'ultima rispondeva al Contado del Seprio, che era governato da un capitano o vicario che risiedeva a Gallarate e che sovrintendeva, tra l'altro, alla giustizia e alla polizia, rispondendo direttamente all'amministrazione centrale di Milano. \nLa popolazione legnanese, secondo un censimento del 1620, ammontava a 2.948 abitanti, che erano suddivisi in 474 famiglie. In tale rilevazione statistica furono censiti anche le attivit\u00e0 produttive, l'uso dei terreni e le dimensioni del borgo (che ammontavano a 22.994 pertiche milanesi). In base anche ad altre rilevazioni effettuate in questo secolo, la Legnano del XVI secolo appariva come una comunit\u00e0 basata su un'agricoltura che si fondava sulla fertilit\u00e0 dei terreni e sulla presenza di mulini ad acqua; tale ricchezza attir\u00f2 gli eserciti di passaggio, che si accamparono spesso nei pressi di Legnano depredando e danneggiando le colture.\nNel 1627 i legnanesi chiesero nuovamente, questa volta al governo spagnolo, l'apertura di \u00abun pubblico mercato in ciascun giorno di gioved\u00ec\u00bb: all'istanza si opposero Busto Arsizio, Gallarate e Saronno perch\u00e9 preoccupate di un'eventuale concorrenza, e quindi la richiesta rimase un'altra volta inevasa. In questo contesto, dal 1610 al 1650, fu costruito il santuario della Madonna delle Grazie: tale edificio religioso fu innalzato per celebrare un miracolo occorso a due ragazzi sordomuti.\nAnche Legnano venne funestata dall'epidemia di peste del 1630; questa pandemia, che venne raccontata anche da Alessandro Manzoni ne \"I promessi sposi\", falcidi\u00f2 la popolazione legnanese forse mietendo, secondo alcune interpretazioni delle fonti dell'epoca, fino al 90% degli abitanti.\nIl tentativo di infeudazione e la perdita del ruolo strategico.\nLegnano, come gi\u00e0 accennato, non fu mai infeudata e non venne mai retta da un podest\u00e0. Il 17 settembre 1649 i legnanesi, in seguito a calamit\u00e0 naturali che compromisero l'economia locale e a causa del progetto del governo spagnolo che prevedeva l'infeudazione delle terre del Ducato di Milano, furono costretti a pagare una forte somma di denaro per conservare le loro propriet\u00e0. Grazie al versamento di 6.680 lire, Legnano rimase sotto la sovranit\u00e0 diretta del Duca di Milano senza intermediari.\nNel Seicento continu\u00f2 la progressiva perdita di importanza strategica di Legnano, che allent\u00f2 sempre di pi\u00f9 i contatti con Milano. Questo declassamento pose fine all'epoca d'oro dei palazzi signorili legnanesi costruiti nel XV secolo: queste ville nobiliari cambiarono ripetutamente di propriet\u00e0, divenendo alla fine semplici residenze di contadini, che non si curarono di conservare gli ambienti di pregio cagionando quindi la decadenza degli edifici stessi. Durante il dominio spagnolo sul Ducato di Milano, Legnano fu scelta come residenza da molti nobili iberici. Legnanello, in particolare, divent\u00f2 un vero e proprio quartiere gentilizio abitato da aristocratici spagnoli.\nXVIII secolo.\nAspetti amministrativi.\nNel 1714 gli austriaci subentrarono agli spagnoli come dominatori del Ducato di Milano; tra i primi atti che vennero decretati, ci fu la riforma dell'amministrazione pubblica. L'ente locale primario dell'amministrazione austriaca era la \"comunit\u00e0\", che poteva essere suddivisa in pi\u00f9 \"comuni\". Le comunit\u00e0 erano raggruppate in pievi le quali, a loro volta, formavano un distretto, al cui vertice c'era un cancelliere, che era il rappresentante del Governo austriaco sul territorio. Quando il borgo era di dimensioni modeste il comune era solo uno, se invece la comunit\u00e0 era di grandi dimensioni, era presente una suddivisione in pi\u00f9 comuni. Legnano, in particolare, era frazionata in nove comuni: il \"Comune Dominante\", il \"Comune Trotti\", il \"Comune Lampugnani\", il \"Comune Morosino grande\", il \"Comune Morosinetto\", il \"Comune Visconti\", il \"Comune delle Monache\", il \"Comune Vismara\" e il \"Comune Personale\". L'ulteriore suddivisione territoriale in comuni fu in parte ereditata dall'organizzazione amministrativa che era gi\u00e0 in atto all'epoca della dominazione spagnola. La comunit\u00e0 era retta dagli estimati, ovvero dai cittadini detentori di beni immobili, che erano riuniti in un \"convocato\", il quale nominava un \"esecutivo\" di tre membri. Questi ultimi designavano poi i sindaci (cio\u00e8 coloro che erano a capo dei comuni) e gli esattori. La comunit\u00e0 di Legnano rispondeva poi giuridicamente al vicario del Seprio. \nCon la dominazione austriaca furono organizzati alcuni censimenti per raccogliere dati sui vari borghi che costituivano l'impero: grazie a essi, vennero determinati il profilo anagrafico e quello economico delle singole comunit\u00e0. Al risultato di questo censimento fu dato il nome di Catasto Teresiano. Per quanto riguarda Legnano, nel 1723 fu registrata una superficie totale di 26.422,13 pertiche. In questo censimento vennero anche determinati gli usi dei terreni con la misura precisa delle superfici. La rilevazione statistica fu poi ripetuta nel 1749; da quest'ultima si evinceva che il numero di abitanti fosse di 2.120. Nel 1760 l'amministrazione austriaca riform\u00f2 il sistema fiscale; grazie a tale aggiornamento, i proprietari terrieri ora pagavano le tasse in funzione del rendimento dei loro fondi, che era calcolato al momento del versamento degli oboli e che quindi non era costante potendo variare con il tempo. Dal 1770 al 1784 la popolazione di Legnano pass\u00f2 da 2.256 a 2.525 abitanti.\nAspetti sociali.\nL'economia della Legnano settecentesca era prettamente agricola con colture intensive. Nel 1772 erano 12 i mulini sull'Olona che impiegavano la forza motrice del fiume per far muovere le macine. Alcuni di essi sono raffigurati nel distico di Giuseppe Bossi nella basilica di San Magno. Nei secoli successivi furono gradualmente abbandonati e gli ultimi sette vennero demoliti tra il XIX e il XX secolo dalle grandi industrie cotoniere legnanesi per venire sostituiti da impianti pi\u00f9 moderni che sfruttavano la forza motrice del fiume con maggior efficienza. Le colture erano irrigate dalle acque dell'Olona grazie alle acque prelevate e distribuite dalle ramificazioni e dalle molteplici rogge originate dal fiume.\nOltre alla coltura di cereali, l'economia legnanese si basava anche sull'artigianato e sull'allevamento del bestiame. I legnanesi, che abitavano in cortili o case di ringhiera, facevano parte di gruppi che discendevano da diverse famiglie patriarcali. Essi erano sottoposti a mezzadria, o \"colonia lombarda\", sotto la supervisione del patriarca (in legnanese \"ragi\u00f2\", conosciuto in dialetto milanese con il termine \"regi\u00f9\"), e lavoravano dei terreni coltivati che si sviluppavano dal centro del borgo alle case coloniche di periferia. I rilievi soprastanti l'Olona erano coltivati a frutteti e vigneti. I territori lungo le rogge originate dal fiume, le zone ai lati dei viottoli e i terreni al centro delle case coloniche erano destinati alla coltivazione di gelsi, che erano alla base della produzione della seta.\nI bassi redditi che erano offerti dall'economia agricola incoraggiavano a integrare l'attivit\u00e0 dei campi con altre mansioni alle quali si avvicendavano, durante la giornata, le donne. Alla sera gli agricoltori legnanesi diventavano infatti filatori e tessitori di seta, di cotone, di lana, oppure tintori. Le stoffe erano tinte in calderoni di rame con il colorante stemperato in acqua bollente. Dopo che i tessuti avevano assimilato il colorante, venivano sciacquati nelle acque dell'Olona, in corrispondenza del quale erano montate strutture di legno adeguate. Queste attivit\u00e0 furono la premessa per la nascita dell'industria.\nDopo una disposizione dell'imperatore Giuseppe II emanata nel 1786 che vietava l'uso delle fosse comuni, la comunit\u00e0 legnanesi fu obbligata a dotarsi di un nuovo cimitero posto fuori dal centro abitato che sostituisse il \"foppone\" di origine medievale. Questo nuovo camposanto ebbe una superficie iniziale di 3.000\u00a0m\u00b2, successivamente aumentati a 5.500\u00a0m\u00b2, e si trovava nell'area ora occupata dalle scuole Bonvesin della Riva, vicino al santuario della Madonna delle Grazie. Tra il 1808 e il 1898 accolse le spoglie di 21.896 legnanesi.\nFino alla prima met\u00e0 del XVIII secolo l'istruzione fu praticata da privati, principalmente religiosi, che la esercitavano su un'esigua minoranza di legnanesi senza dipendere dall'autorit\u00e0 comunale. Era comunque un'istruzione che forniva solamente i rudimenti del sapere. Infatti, chi avesse voluto approfondire le proprie conoscenze era obbligato a rivolgersi a centri pi\u00f9 grandi di Legnano. La situazione inizi\u00f2 a mutare nella seconda met\u00e0 del XVIII secolo con un editto imperiale emanato durante la dominazione austriaca e datato 31 ottobre 1787, che imponeva l'apertura di scuole gratuite in Lombardia. A Legnano per\u00f2 esisteva gi\u00e0, prima di questo editto, una scuola gratuita sorta grazie a un lascito testamentario del canonico Paolo Gerolamo Monti datato 15 settembre 1749. Fu organizzata presso la collegiata di San Magno, ma poteva accogliere solo poche decine di scolari legnanesi.\nDi questo periodo \u00e8 anche l'apertura del pellagrosario. Fu inaugurato il 29 maggio 1784 all'interno del monastero di Santa Chiara per contrastare la pellagra, malattia che era diventata comune nel Settecento a causa delle sempre pi\u00f9 marcata diffusione del mais tra le colture. Il 2 ottobre 1795, dopo le vane richieste effettuate nei secoli precedenti, il mercato cittadino fu riaperto; secondo la disposizione governativa, il mercato si sarebbe dovuto tenere ogni marted\u00ec.\nAnche Legnano fu coinvolta dagli sconvolgimenti politici e militari susseguenti alla Rivoluzione francese: dopo l'annessione della Lombardia alla Repubblica Cisalpina, i soldati francesi, durante una delle loro campagne militari, sottrassero l'argenteria dalle chiese legnanesi.\nXIX secolo.\nEpoca napoleonica.\nAnche negli anni della dominazione napoleonica Legnano mantenne il ruolo di importante borgo agricolo. Aiutato dall'abbondanza dei raccolti, fin dal Medioevo il borgo si avvantaggi\u00f2 anche dei traffici commerciali grazie alle vie di comunicazione che lo attraversavano. Fu per\u00f2 Napoleone a costruire la strada del Sempione, che collegava Milano a Parigi attraversando le Alpi (Passo del Sempione). Il tratto Rho-Legnano-Gallarate-Arona di questa importante via di comunicazione, che ricalcava l'antica strada romana e medievale, aiut\u00f2 notevolmente a incrementare la rilevanza strategica di Legnano, seconda stazione di posta da Milano: \u00ab\"Pass\u00e0a a Legn\u00e0n e Castel\u00e0nza se va drizz in Fr\u00e0nza\"\u00bb (\u00abPassando da Legnano e Castellanza si va direttamente in Francia\u00bb), diceva infatti un modo di dire dialettale dell'epoca. Questa importante strada di comunicazione, e la posizione strategica della citt\u00e0 all'interno del triangolo Milano-Como-Varese, gett\u00f2 le basi per la futura industrializzazione del borgo. \nDel 1806 \u00e8 la realizzazione del canale artificiale Cavo Diotti, scavato per irrorare le coltivazioni non raggiungibili dall'Olona, e l'istituzione della fiera annuale del mese di novembre; originariamente si teneva il 2 novembre per commemorare i defunti, poi fu estesa anche ai giorni seguenti. La tradizione della fiera autunnale non si \u00e8 spenta nei secoli: ancora nel XXI secolo viene organizzata nel mese di novembre su un'area nei pressi del castello visconteo. All'inizio del XIX secolo la natura della zona era ancora relativamente selvaggia: fino alla prima met\u00e0 del secolo citato, nei boschi legnanesi, erano presenti i lupi.\nCome riporta un documento del governo napoleonico, nel giugno del 1805 la popolazione di Legnano raggiunse i 2.784 abitanti. L'atto era accluso a un decreto che concedeva a Legnano un moderno organo amministrativo nella forma di un consiglio comunale e di una municipalit\u00e0: il primo era costituito da 15 membri scelti dal prefetto, mentre la seconda era formata da un sindaco e da due \"savi\". In questo periodo Legnano era capoluogo del IV cantone, che faceva parte del distretto di Gallarate, il quale apparteneva a sua volta al dipartimento d'Olona, che invece aveva sede a Milano. Il cantone con a capo Legnano racchiudeva un territorio con una popolazione complessiva di 12.727 abitanti, che erano distribuiti in 17 comuni.\nAll'epoca l'amministrazione comunale di Legnano, che era governata dai grandi proprietari terrieri e dai borghesi pi\u00f9 ricchi, era spesso costretta ad intervenire per stendere regolamenti in materia di agricoltura, pascoli e per la gestione dei terreni, oltre che per risolvere le accese dispute tra gli agricoltori e i mugnai, specialmente nei periodi di magra dell'Olona. Gli agricoltori, per essere protetti, si associarono al consorzio del fiume Olona, cio\u00e8 all'ente che venne fondato nel 1606 e che possedeva gi\u00e0 i diritti sulle rogge. Nel 1818, dopo aver pagato 8.000 scudi al governo napoleonico, il consorzio ottenne i diritti demaniali sull'Olona.\nNapoleone attravers\u00f2 Legnano il giorno precedente alla sua incoronazione a re d'Italia. L'evento \u00e8 documentato da una circolare del prefetto del dipartimento d'Olona destinata alle amministrazioni comunali: con essa erano fissate le prescrizioni e le modalit\u00e0 dell'accoglimento del sovrano francese.\nDalla Restaurazione all'Unit\u00e0 d'Italia.\nAlla fine del dominio napoleonico, con la Restaurazione, la Lombardia fu annessa all'Impero austriaco. Sotto il dominio di Vienna, le amministrazioni locali furono riorganizzate. Il 12 febbraio 1816, con decreto imperiale di Maria Teresa d'Austria, entr\u00f2 in vigore la nuova organizzazione territoriale della Lombardia: Legnano smise di essere capoluogo e fu unita al XV distretto di Busto Arsizio. Per quanto riguarda i servizi, \u00e8 di questi anni (1827) l'inaugurazione del primo ufficio postale.\nIl primo intervento dell'amministrazione comunale legnanese riguardo alla pubblica istruzione \u00e8 dell'inizio del XIX secolo, quando il governo cittadino affid\u00f2 a due maestri la gestione di due classi di scolari, una maschile e una femminile. L'allestimento di locali a uso esclusivo della scuola \u00e8 invece del 1832; precedentemente le lezioni si tenevano in ambienti di fortuna. In un documento del 1848 \u00e8 riportato come il numero di studenti iscritti a questa scuola, la cui ubicazione era nella moderna via Verdi, fosse di 470 per la classe maschile e 475 per quella femminile; nel 1852 questa scuola fu trasferita in alcuni locali del moderno corso Magenta. Di questi anni \u00e8 la fondazione dell'istituto privato da parte di Barbara Melzi (1854), con l'allestimento della scuola materna e della scuola elementare; l'edificio che ospita questo istituto, appartenuto all'omonima famiglia nobiliare, \u00e8 di rilevanza storica. Un forte impulso alla pubblica istruzione si ebbe con la promulgazione della legge Casati (1859), in seguito della quale il comune di Legnano fu obbligato a predisporre una scuola comunale permanente; l'amministrazione risolse il problema affittando dal marchese Cornaggia uno stabile da adibire a edificio scolastico. Qualche decennio dopo, nel 1896, il comune di Legnano acquist\u00f2 il convento di Sant'Angelo convertendolo in scuola elementare; l'antico monastero fu poi demolito nel 1967 e ricostruito (le odierne scuole Mazzini).\nAnche Legnano fu attraversata dai fermenti risorgimentali che coinvolsero l'Italia dalla met\u00e0 del XIX secolo. Durante la prima guerra di indipendenza fu indetto anche a Legnano un referendum per l'annessione al Regno di Sardegna, e il suo risultato fu una schiacciante vittoria a favore dell'annessione, anche se tutto ci\u00f2 non ebbe seguito a causa della successiva sconfitta di Carlo Alberto di Savoia. Tra i legnanesi che ebbero un ruolo di primo piano nel risorgimento ci furono Saule Banfi ed Ester Cuttica: quest'ultima, in particolare, ebbe rapporti diretti anche con Giuseppe Mazzini.\nNelle guerre risorgimentali che seguirono, almeno otto legnanesi parteciparono alle battaglie inquadrati nell'esercito sardo-piemontese; Legnano ebbe anche un caduto nella battaglia di San Fermo (Luigi Fazzini). Una divisa di un garibaldino fu in seguito scoperta in una vecchia casa di Legnano, ed \u00e8 ora tra gli oggetti conservati nel Museo civico Sutermeister: del soldato che la indoss\u00f2 non per\u00f2 \u00e8 noto il nome.\nIn questo contesto, il 20 dicembre 1860, fu inaugurata la stazione ferroviaria di Legnano, che era a servizio della linea Milano-Gallarate, da poco costruita e all'epoca ancora a binario unico. La linea ferroviaria fu poi raddoppiata nell'anno 1900.\nIl 17 marzo 1861, con la proclamazione a re d'Italia di Vittorio Emanuele II di Savoia, anche Legnano entr\u00f2 a far parte del moderno Stato italiano. Il 16 giugno 1862, da un balcone di un edificio non pi\u00f9 esistente che era ubicato lungo il moderno corso Garibaldi nel luogo dove si trova la sede centrale della Banca di Legnano, Giuseppe Garibaldi invit\u00f2 i legnanesi alla costruzione di un monumento a ricordo della battaglia del 29 maggio 1176 con queste parole:\nI legnanesi seguirono l'esortazione di Garibaldi, e innalzarono un primo monumento nel 1876 in occasione settecentesimo anniversario della battaglia; questa statua, che venne realizzata da Egidio Pozzi, fu poi sostituita da quella attuale, che \u00e8 invece opera di Enrico Butti. Una lapide posizionata sul retro dell'edificio della Banca di Legnano in corso Garibaldi ricorda questo avvenimento.\nIl primo censimento effettuato dal neonato Stato italiano (1861) registr\u00f2 un aumento della popolazione legnanese di quasi duemila residenti, dai 4.536 del 1840 e ai 6.349 del 1861. In questo decennio fu anche realizzato (1865) il primo impianto di illuminazione pubblica.\nLa seconda parte del secolo e l'industrializzazione.\nLa fase protoindustriale.\nL'industrializzazione di Legnano \u00e8 avvenuta principalmente tra il 1820 e il 1880. Ci\u00f2 che ebbe un peso determinante nella genesi di questo processo furono la tradizione di artigianato e quella di manifattura domestica che erano presenti nel tessuto produttivo legnanese gi\u00e0 da qualche secolo; tali attivit\u00e0 erano praticate per integrare il lavoro nei campi. Il primo opificio di cui si abbia traccia documentata \u00e8 una manifattura finalizzata alla produzione di lana risalente al XII secolo all'interno di uno conventi degli Umiliati presenti in citt\u00e0. \nNel 1807, su un documento inviato dal comune al governo napoleonico era segnalato che a Legnano esistessero molte filature artigianali, sia di seta che di cotone. Le prime attivit\u00e0 proto-industriali nel senso moderno del termine furono invece due filature di cotone che vennero fondate nel 1821 dall'elvetico Carlo Martin e nel 1823 dai suoi compatrioti Enrico e Giovanni Schoc e Francesco Dapples. Queste primissime attivit\u00e0 preannunciarono di qualche anno la fondazione del Cotonificio Cantoni, aperto a Legnano da Camillo Borgomanero nel 1828.\nIl processo di industrializzazione che port\u00f2 alla graduale trasformazione dell'economia dell'Altomilanese fu accelerato da due calamit\u00e0 naturali che misero in crisi l'agricoltura locale: la crittogamia, malattia che colp\u00ec la vite, e la nosematosi, epidemia che danneggi\u00f2 i bozzoli dei bachi da seta. Per la prima infezione, comparsa tra il 1851 e il 1852, il risultato in Lombardia fu la rapida caduta della quantit\u00e0 di vino prodotta: gli ettolitri di vino prodotti passarono da 1.520.000 nel 1838 a 550.000 nel 1852. Il colpo definitivo alla produzione vinicola venne da altre due malattie della vite che, tra il 1879 e il 1890, colpirono la pianta: la peronospora e la fillossera. In seguito a queste epidemie, le coltivazioni vinicole nell'Altomilanese scomparvero definitivamente e i contadini concentrarono gli sforzi nella produzione di cereali e nell'allevamento di bachi da seta. Prima della scomparsa della vite a Legnano era celebre il vino dei colli di Sant'Erasmo, che si produceva nell'omonimo rione; gli ultimi campi dei Colli di Sant'Erasmo coltivati a vite furono eliminati nel 1987 per consentire la costruzione, tra via Colli di Sant'Erasmo, via Canazza e via Trivulzio, di un parcheggio a servizio dell'ospedale civico.\nPoco dopo la diffusione della malattia della vite comparve un'infezione del baco da seta, la pebrina. Oltre a questo problema, nella seconda parte del XIX secolo, l'Europa fu investita da una crisi agricola che coinvolse le coltivazioni a cereali: ci\u00f2 era dovuto alla diffusione, sui mercati, di granaglie americane a prezzi competitivi. Infatti, vaste zone del Middle West statunitense erano state destinate alle coltivazioni, mentre grazie all'avanzamento tecnologico avvenne un deciso calo dei costi di trasporto via mare. L'effetto fu una profonda crisi che colp\u00ec le coltivazioni di cereali in Europa; questa congiuntura tocc\u00f2 il suo apice negli anni ottanta del XIX secolo e caratterizz\u00f2 l'agricoltura del Vecchio Continente fino all'inizio del XX secolo. Tale avvenimento diede un'ulteriore spinta verso l'industrializzazione dell'Altomilanese, dato che mise in crisi anche il comparto pi\u00f9 importante dell'agricoltura della zona dopo la scomparsa dei vigneti e la crisi dell'allevamento dei bachi: la coltivazione dei cereali.\nL'industrializzazione.\nLa prima fase di industrializzazione di Legnano, che avvenne nella parte iniziale del XIX secolo e che era caratterizzata da un sistema produttivo pre-capitalistico, fu poi seguita da una modernizzazione dei processi di produzione. Ci\u00f2 diede inizio, nella seconda met\u00e0 del secolo, alla seconda fase della rivoluzione industriale a Legnano, che port\u00f2 alla nascita di vere e proprie fabbriche tessili e meccaniche nel senso moderno del termine. Le prime attivit\u00e0 capitalistiche che gradualmente si formarono furono le filature, che trassero origine dalle attivit\u00e0 proto industriali nate nei primi decenni del XIX secolo; alcune di esse crebbero notevolmente fino a essere annoverati tra i principali cotonifici lombardi. Nel 1878 la prima tariffa doganale italiana port\u00f2 a un certo protezionismo, specialmente nei confronti dei filati e dei tessuti di uso comune: questo mise l'industria cotoniera italiana nelle condizioni di sopportare meglio la concorrenza di quella inglese. Ci\u00f2 port\u00f2 alla grande espansione raggiunta dall'industria tessile italiana, che ebbe il suo culmine dal 1890 al 1906. Tra le industrie legnanesi, la principale, per organizzazione e tecnologia, era il Cotonificio Cantoni; questo primato \u00e8 menzionato su un documento del 1876, che descrive la situazione industriale dell'epoca nel Legnanese. \nLe macchine utilizzate nell'industria tessile, sempre pi\u00f9 efficienti e quindi complesse, comportavano la necessit\u00e0 di disporre dell'attrezzatura per la manutenzione. Inoltre c'era il bisogno di riparazioni rapide. Di conseguenza, negli ultimi decenni del XIX secolo, nacquero le prime industrie meccaniche legnanesi, che costruivano e riparavano macchinari tessili; successivamente, nel campo meccanico, si aggiunse una produzione pi\u00f9 ampia. Nel 1876 Eugenio Cantoni assunse l'ingegnere Franco Tosi, appena rientrato da un periodo di tirocinio in Germania, quale direttore della sua azienda. Franco Tosi fond\u00f2 poi nel 1882 l'omonima industria meccanica; la prima macchina a vapore uscita dagli stabilimenti della neo costituita societ\u00e0 fu destinata al Cotonificio Cantoni di Castellanza. \nTra le pi\u00f9 grandi aziende operanti a Legnano tra il XIX e il XX secolo ci furono anche i cotonifici Bernocchi, Dell'Acqua e De Angeli-Frua; ultima grande fabbrica tessile a essere impiantata a Legnano fu la Manifattura di Legnano, che sorse nel 1903. Nel legnanese nacquero poi molti altri piccoli stabilimenti tessili e meccanici. Uno degli aspetti dello sviluppo industriale del legnanese fu anche la nascita, specialmente nel campo della fonderia e della meccanica, di piccole industrie impiantate da ex dipendenti delle grandi aziende che erano divenuti a loro volta imprenditori. Nel 1908 Andrea Pensotti, gi\u00e0 caporeparto della Franco Tosi, costitu\u00ec prima una fonderia e poi un'officina meccanica, entrambe ubicate vicino della ferrovia. L'Andrea Pensotti, che divent\u00f2 in giro di qualche decennio divent\u00f2 il quarto sito produttivo di Legnano per dimensioni, si concentr\u00f2 nella fabbricazione di caldaie che erano esportate anche all'estero.\nDi questo periodo \u00e8 l'apertura delle prime filiali bancarie e la nascita degli istituti di credito legnanesi. Nel luglio 1875 fu inaugurata la succursale legnanese della Cassa di Risparmio delle Provincie Lombarde, mentre l'11 giugno 1887 venne fondata la Banca di Legnano, che apri il suo primo sportello il 16 gennaio 1888. Nel 1923 nacque invece il Credito Legnanese, che fu assorbito nel 1975 dal Banco Lariano.\nAspetti sociali.\nTra il 1885 e il 1915 ci fu la completa trasformazione industriale dell'antico borgo agricolo, che fu accompagnata da un forte incremento demografico. La popolazione di Legnano pass\u00f2 infatti dai 7.041 abitanti del 1885 ai 28.757 del 1915. Con la crescita esponenziale del numero di abitanti, venne deciso di realizzare (1906) l'acquedotto comunale.\nLo sviluppo industriale port\u00f2 a una nuova crisi agricola della zona: molti contadini iniziarono infatti a lavorare nelle fabbriche abbandonando l'agricoltura. L'indice di occupati nell'industria, rispetto ai lavoratori totali, pass\u00f2 dal 12% del 1857, al 28% del 1887 al 42% del 1911: al termine del processo di trasformazione del borgo agricolo in citt\u00e0 industriale moderna, Legnano inizi\u00f2 a essere soprannominata \"piccola Manchester\" d'Italia, titolo conteso in zona con la confinante e altrettanto industrializzata Busto Arsizio. Il ritmo e la portata di questa trasformazione ebbe pochi altri esempi paragonabili nel continente europeo.\nGli impiegati in questi anni nelle aziende legnanesi avevano un orario di lavoro di 12 ore, con un'ora di pausa pranzo. Durante l'industrializzazione di Legnano ci fu un largo impiego della manodopera infantile; nel 1886 venne promulgata una legge per la tutela dei minori, ma il cambiamento fu graduale, essendoci resistenze da parte degli industriali. Ancora nel 1897 i minori di 15 anni impiegati nelle aziende legnanesi corrispondevano al 21,6% del totale per le industrie tessili e all'8,75% per le aziende meccaniche. Nel XIX secolo fu un fenomeno comune in molti Paesi europei, in particolare dell'Inghilterra. In questo contesto, all'inizio degli anni 1880, furono organizzati nelle fabbriche legnanesi i primi scioperi, che non sempre sortirono effetti positivi per le maestranze, e nacquero le prime societ\u00e0 operaie. Il culmine delle agitazioni sindacali si raggiunse durante la prima guerra mondiale a causa delle restrizioni del conflitto, che minarono il gi\u00e0 fragile equilibrio sociale.\nA cavallo dei due secoli ci fu anche un forte sviluppo commerciale. Per questa espansione furono molto importanti le infrastrutture per il trasporto di persone e di merci. Nel 1880, lungo corso Sempione, fu anche costruita la tranvia Milano-Gallarate, che collegava Legnano con il capoluogo lombardo e che venne soppressa nella seconda met\u00e0 del XX secolo. Nel 1882 ci fu una disastrosa esondazione dell'Olona: per le coraggiose e filantropiche azioni dei suoi abitanti, come si pu\u00f2 leggere nella motivazione dell'onorificenza, a Legnano fu conferita la medaglia d'oro al valor civile. Fino al 1898 la sola parrocchia presente a Legnano era quella di San Magno: in seguito nacquero quelle del Santo Redentore (1898), San Domenico (1907) e Santi Martiri (1911), Santa Teresa del Bambin Ges\u00f9 (1964), San Paolo (1970) e San Pietro (1973).\nA causa dell'incremento di popolazione di fine XIX secolo, l'amministrazione comunale di Legnano decise di costruire un nuovo cimitero, poich\u00e9 quello inaugurato nel 1808 non poteva pi\u00f9 essere ingrandito per via delle strade e delle abitazioni che sorgevano intorno. Il cimitero monumentale di Legnano, che fu inaugurato il 24 luglio 1898, aveva inizialmente una superficie di 18.942\u00a0m\u00b2; fu poi ampliato nel 1907 fino a una superficie di 50.000\u00a0m\u00b2.\nXX e XXI secolo.\nDall'inizio del XX secolo alla prima guerra mondiale.\nNel 1903 furono inaugurati i primi bagni pubblici coperti di Legnano, che comprendevano anche una palestra per la ginnastica; terminata la loro funzione, la palestra \u00e8 diventata sede del corpo bandistico municipale, mentre i bagni pubblici, in seguito, hanno iniziato ad ospitare la sede locale della Croce Rossa Italiana. Entrambi gli edifici sono in stile eclettico. Sempre nel 1903 fu costruito il primo padiglione dell'Ospedale civile grazie al contributo degli industriali legnanesi, mentre il 28 novembre 1909 venne inaugurato palazzo Malinverni, che fu destinato a municipio. Nel 1915, alla vigilia dell'entrata dell'Italia nella prima guerra mondiale, Legnano raggiunse i 28.757 abitanti: dall'inizio del XX secolo la citt\u00e0 fu oggetto di un forte incremento demografico che fu dovuto all'immigrazione e che venne determinato dal grande sviluppo dell'industria.\nQuesti anni furono anche caratterizzati dall'estensione della pubblica istruzione, con la fondazione di nuovi plessi scolastici: vennero realizzate scuole elementari, scuole medie e istituti superiori. Gi\u00e0 nel 1897 gli alunni delle scuole legnanesi, sia pubbliche che private, erano 1.648, un numero notevole per l'epoca.\nNella prima parte del XX secolo furono fondati gli istituti tecnici e professionali, che si rivolgevano alle future maestranze delle aziende locali, grazie al contributo degli imprenditori legnanesi; in questa epoca era forte la necessit\u00e0 di formare, da un punto di vista professionale, le future maestranze delle industrie, ovvero operai specializzati e impiegati tecnici e commerciali. Furono quindi fondati l'Istituto tecnico commerciale \"Carlo Dell'Acqua\" (1917-1918) e l'Istituto professionale \"Antonio Bernocchi\" (1917). A quest'ultimo si aggiunse poi, nel 1959, l'Istituto tecnico industriale, sempre intitolato a Bernocchi; nel 1943 venne invece inaugurato il Liceo scientifico, seguito nel 1960 da quello classico con ginnasio.\nNel 1915 l'Italia dichiar\u00f2 guerra agli Imperi Centrali, entrando cos\u00ec nel primo conflitto mondiale. Le conseguenze dell'entrata in guerra si rifletterono anche su Legnano: molti soldati legnanesi partirono per il fronte e perirono sui campi di battaglia. I patimenti e le rinunce per la popolazione civile si acutizzarono con il passare dei mesi e degli anni. Durante la prima guerra mondiale i grandi complessi industriali della citt\u00e0 erano in difficolt\u00e0 per la penuria di materie prime; queste ultime, prima del conflitto, provenivano infatti dalla Germania e dalla Gran Bretagna, cio\u00e8 da due nazioni coinvolte nel conflitto. Durante la guerra le industrie di Legnano convertirono i loro impianti per la produzione di forniture belliche; la Franco Tosi, in particolare, contribu\u00ec ad attrezzare i reparti di artiglieria dell'Esercito.\nDue calamit\u00e0 naturali peggiorarono ulteriormente la situazione causata dalla guerra: una devastante alluvione dell'Olona che ruppe gli argini invadendo il centro abitato (1917) e l'epidemia di spagnola, che falcidi\u00f2 la popolazione a partire dai primi mesi del 1918.\nTra le due guerre mondiali.\nIl primo dopoguerra e il fascismo.\nAl termine della prima guerra mondiale, nel 1918, anche Legnano fu coinvolta da profonde tensioni sociali, che erano conseguenza del conflitto e sfociarono, a livello nazionale, nel biennio rosso prima e nel fascismo poi. In questi anni l'amministrazione comunale estese le reti dell'acquedotto e del gas. \u00c8 di questo periodo anche la forte espansione urbanistica e la trasformazione radicale del centro cittadino che comportarono, tra l'altro, la demolizione di alcuni importanti edifici storici: furono abbattuti anche l'ospizio di Sant'Erasmo (che fu poi ricostruito) e due antichi ponti sull'Olona.\nSul fronte economico, negli anni successivi, l'industria legnanese riprese la crescita sostenuta che l'aveva caratterizzata fino allo scoppio del conflitto. Questo rapido sviluppo era stato rallentato, ma non fermato, dalla guerra. Negli anni del dopoguerra vennero realizzate, dai proprietari dei grandi complessi industriali legnanesi, alcune case operaie, opera che continu\u00f2 anche a secondo conflitto mondiale terminato. Dal punto di vista manifatturiero, il periodo interbellico fu caratterizzato dalla nascita e crescita delle aziende medio-piccole, per lo pi\u00f9 tessili e meccaniche, che si affiancarono alle grandi industrie gi\u00e0 presenti da decenni nel tessuto economico legnanese. In questo contesto, nel 1936, fu fondata la Giovanni Crespi, azienda del ramo chimico specializzata nella produzione di materiali sintetici per calzature e pelletteria.\nA partire dal 1920 si costituirono anche a Legnano i primi gruppi fascisti. In questo contesto avvenne (1921) la prima visita ufficiale di Benito Mussolini nella citt\u00e0; all'epoca si rec\u00f2 come membro del Partito Nazionale Fascista, dato che non era ancora presidente del Consiglio dei ministri. Il primo contatto tra il futuro Duce e Legnano era stato per\u00f2 anteriore: nel 1901, infatti, Mussolini aveva fatto richiesta al sindaco per un posto di maestro elementare supplente, domanda per\u00f2 non accolta. Dopo la visita del 1921, il 5 ottobre 1924 Mussolini torn\u00f2 a Legnano in veste di capo di governo per la consegna del decreto di conferimento del titolo di citt\u00e0 e per l'inaugurazione delle scuole \"Antonio Bernocchi\"; nell'occasione, visit\u00f2 anche l'omonimo cotonificio. Benito Mussolini si rec\u00f2 nuovamente a Legnano il 4 ottobre 1934: parl\u00f2 in piazza San Magno da un palco posizionato sopra una turbina della Franco Tosi davanti qualche migliaio di persone. In questa occasione visit\u00f2 anche il cotonificio Dell'Acqua.\nNel 1920 fu costituita la \"Federazione industriali legnanesi\", che ebbe il suo momento di massimo sviluppo nel 1924 (in precedenza gli imprenditori della citt\u00e0 facevano capo alla \"Federazione industriali Altomilanese\"). L'associazione fu poi abolita con una legge il 3 aprile 1926: questa norma, infatti, eliminava le federazioni locali, facendole confluire in unioni provinciali.\nIl ventennio fascista.\nIl 15 agosto 1924 a Legnano fu riconosciuta l'elevazione del comune a \"citt\u00e0\"; il titolo venne assegnato con regio decreto da re Vittorio Emanuele III. In base a un censimento del 1927, la popolazione di Legnano era di circa 30\u00a0000 abitanti, con 677 attivit\u00e0 industriali o artigianali; la forza lavorativa era invece costituita da 9.926 addetti negli stabilimenti tessili, 4.056 lavoratori nelle fabbriche meccaniche, 1.762 addetti nel commercio, nel credito, nelle assicurazioni e in altri servizi, e 287 impiegati nei trasporti e comunicazioni. In questo contesto nacque il marchio ciclistico Legnano; all'epoca il mezzo di trasporto pi\u00f9 diffuso era infatti la bicicletta. Il 1927 fu anche l'anno della riforma amministrativa voluta dal regime fascista: venne soppressa la carica di sindaco con l'istituzione della figura del podest\u00e0, che era di nomina governativa, e furono eliminati la giunta e il consiglio comunale. Il podest\u00e0 era affiancato da una consulta municipale, nominata dal prefetto.\nNel ventennio fascista furono realizzate e terminate molte opere pubbliche, tra cui il completamento dell'ospedale e le ricostruzioni dell'ospizio di Sant'Erasmo e di Palazzo Lampugnani. Furono anche realizzati gli edifici delle istituzioni del Partito fascista, come la Casa del Balilla in via Milano e la Casa del Littorio (oggi Palazzo Italia in largo Tosi, sede del comando della Polizia di Stato). Fu ingrandito il cimitero monumentale e venne allargato corso Sempione. Il 19 giugno 1923 fu inaugurato il sanatorio intitolato alla regina Elena in via Colli di Sant'Erasmo per contrastare la tubercolosi; la struttura, che \u00e8 in stile liberty e che non \u00e8 stata demolita terminata l'emergenza sanitaria, in seguito \u00e8 diventata sede di un centro socio-educativo per disabili e di istituzioni assistenziali. Nel maggio 1935 venne organizzato il primo Palio di Legnano per ricordare la vittoria dei Comuni della Lega Lombarda contro Federico Barbarossa nella battaglia del 29 maggio 1176.\nIl 16 dicembre 1937 Benito Mussolini assegn\u00f2 a una rappresentanza di industriali e lavoratori legnanesi invitati a Palazzo Venezia a Roma circa tre milioni di lire per l'erezione di una colonia elioterapica e per la costruzione di una piscina; questi fondi vennero donati da imprenditori e operai della zona e poi consegnati solennemente dal Duce. L'edificio che un tempo ospitava la colonia elioterapica esiste ancora oggi ed \u00e8 la sede del centro psico-sociale, ovvero di una struttura sanitaria facente capo al reparto di psichiatria dell'ospedale di Legnano.\nIl 23 luglio 1937, con regio decreto firmato da Vittorio Emanuele II, a Legnano venne concesso l'utilizzo di un gonfalone civico. All'epoca la citt\u00e0 aveva come giornale il settimanale \"La voce di Legnano\". A questo organo di stampa \u00e8 associato uno degli episodi di violenza che i fascisti perpetrarono a Legnano. Il giornale, infatti, non si era schierato alla volont\u00e0 dei gerarchi fascisti e quindi la sua sede venne devastata. Il quotidiano varesino \"Cronaca Prealpina\" aveva, gi\u00e0 all'epoca, una pagina dedicata agli eventi del Legnanese, cos\u00ec come il periodico \"Luce\", giornale cattolico.\nLa seconda guerra mondiale e la Resistenza.\nDalla prima parte della guerra all'armistizio dell'8 settembre.\nNel 1940 l'Italia entr\u00f2 nel secondo conflitto mondiale e le vicende della guerra si ripercossero, di conseguenza, anche su Legnano. Molti soldati legnanesi morirono sul campo di guerra e gli effetti delle privazioni sui civili si acutizzarono con il passare dei mesi e degli anni. Le industrie di Legnano furono convertite per le commesse militari; per esempio, negli stabilimenti Cantoni era stato allestito un reparto per la produzione di capi d'abbigliamento destinati alle forze armate. In questa fabbrica fu per\u00f2 tenuto attivo, quasi clandestinamente, un piccolo settore del taglio di velluti per conservare le maestranze specializzate e riprendere la produzione civile a guerra finita.\nNella notte tra il 13 e il 14 agosto 1943 oltre 500 bombardieri britannici sorvolarono la Lombardia diretti a Milano; alcuni di essi, per errore, finirono su Legnano dove sganciarono delle bombe. A Legnanello questo bombardamento caus\u00f2 27 morti, quasi tutti periti per strada mentre fuggivano verso il bosco. Alcuni ordigni caddero anche sul Cotonificio Cantoni (due bombe sono state rinvenute nel 2008).\nLa svolta decisiva della guerra fu l'armistizio dell'8 settembre 1943 tra l'Italia e gli Alleati. Gi\u00e0 il giorno successivo le autoblindo tedesche iniziarono a perlustrare ostilmente Legnano. Le industrie legnanesi, ora controllate dai nazisti, iniziarono a fornire al Terzo Reich i manufatti necessari per continuare la guerra. Dall'autunno del 1943 le aziende legnanesi entrarono in crisi a causa della penuria di materie prime e di combustibili; tuttavia fu scongiurato il pericolo dello smantellamento degli impianti e il loro trasferimento in Germania.\nDalla Resistenza alla Liberazione.\nNell'ottobre del 1943 si organizzarono a Legnano, e nei comuni vicini, le prime compagini armate costituite da soldati in fuga dopo l'8 settembre, da operai e da studenti, che entrarono a far parte della Resistenza. Nel contempo, nelle aziende del Legnanese, cominci\u00f2 il boicottaggio contro i tedeschi per evitare che i manufatti industriali fossero utilizzati dai nazisti per continuare la guerra. In seguito, a Legnano si costituirono le brigate partigiane \"Carroccio\" (collegata ad ambienti cattolici), \"Garibaldi\" (vicina a istanze social-comuniste) e altre formazioni autonome, tra le quali la \"Sicilia\", che operarono insieme alle brigate partigiane dell'Alta Italia seguendo le direttive del Comitato di Liberazione Nazionale.\nIn questo contesto avvenne uno dei pi\u00f9 drammatici avvenimenti della Resistenza legnanese. Il 5 gennaio 1944 le SS attuarono un'azione di rappresaglia nello stabilimento della Franco Tosi a causa di uno sciopero indetto dalle maestranze dell'azienda. Furono prelevati sei operai di idee antifasciste che erano parte del consiglio di fabbrica; alla ribellione degli altri lavoratori, vennero arrestati 63 operai. Dopo lunghi interrogatori i tedeschi liberarono gli operai, a esclusione di sette, che furono deportati nei lager nazisti. Rappresaglie simili furono eseguite anche in altre aziende come la Metalmeccanica, la Manifattura di Legnano e la Societ\u00e0 Industrie Elettriche. Durante la guerra, nei lager nazisti, morirono complessivamente 11 lavoratori legnanesi. \nNell'inverno del 1944 avvenne invece l'attentato al ristorante-albergo Mantegazza. Nella trattoria dell'esercizio pubblico, la sera del 4 novembre 1944, erano radunati dei militari fascisti e nazisti per una cena. Alcuni partigiani facenti parte della brigata \"Garibaldi\" fecero scoppiare, su una delle finestre, un ordigno che fece cinque morti e venticinque feriti: l'attentato caus\u00f2 la reazione dei fascisti, che realizzarono diversi arresti e pestaggi. Nell'ottobre dello stesso anno fu catturato dai fascisti uno degli istitutori delle brigate \"Garibaldi\", Mauro Venegoni: gli squadristi gli ordinarono di confessare i nomi dei partigiani della sua brigata, ma al suo diniego lo torturarono, lo accecarono e lo uccisero a Cassano Magnago. Per questo tragico episodio, a conflitto terminato, a Venegoni fu assegnata la medaglia d'oro al valore militare alla memoria e gli venne dedicata una via della citt\u00e0.\nDopo il 27 aprile 1945, giorno in cui Legnano fu affrancata dai nazi-fascisti, ci furono episodi di vendetta contro gli esponenti del regime appena crollato: in totale, furono fucilati sedici legnanesi. Alcuni di essi appartenevano all'ex milizia repubblichina, mentre altri erano stati coinvolti in azioni fasciste. Le uccisioni furono eseguite in piazza San Magno, in piazza del Mercato, alla cascina Mazzafame e al raccordo dell'autostrada Milano-Laghi a Castellanza. La salma di Benito Mussolini, che fu giustiziato il 28 aprile 1945, attravers\u00f2 la periferia di Legnano per giungere a un convento di frati cappuccini nella confinante Cerro Maggiore, ai quali fu data in consegna momentaneamente prima di essere restituita alla moglie, Rachele Guidi.\nLegnano figura tra le citt\u00e0 decorate dopo la guerra. La citt\u00e0 \u00e8 stata infatti insignita della medaglia di bronzo al valor militare per i sacrifici della sua popolazione e per la sua attivit\u00e0 nella lotta partigiana durante il conflitto.\nDal secondo dopoguerra al XXI secolo.\nLa ricostruzione e il boom economico.\nDopo la guerra Legnano fu colpita, come il resto d'Italia, dalla forte recessione economica che segu\u00ec il conflitto. Erano insufficienti gli alimenti fondamentali, il trasporto pubblico faceva difetto e le strade erano dissestate. Il 2 giugno del 1945 si riun\u00ec, per la prima volta dopo la dittatura fascista, la giunta comunale. La fase di ricostruzione dopo le distruzioni della guerra fu lunga e difficoltosa, ma alla fine la citt\u00e0 si riprese dalla crisi e torn\u00f2 a crescere anche economicamente. Negli anni cinquanta furono estese le reti fognarie (i lavori cominciarono nel 1946), dell'illuminazione pubblica e dell'acqua potabile, mentre si diede inizio a un piano per l'asfaltatura di tutte le strade comunali.\nRegolarizzatasi anche la politica italiana, il sistema economico legnanese ricominci\u00f2 a svilupparsi, tornando al tasso di crescita del periodo precedente alla seconda guerra mondiale anche grazie al Piano Marshall. Durante la forte crescita economica dell'Italia durante il boom economico, Legnano raggiunse tra il 1951 e il 1961 il secondo pi\u00f9 alto tasso - a livello nazionale - di impiegati nell'industria in relazione agli abitanti (65,2%), seconda solo a Sesto San Giovanni (67,14%). Tra le industrie tessili, nel 1951, la maggiore era il Cotonificio Cantoni con ben 3.465 occupati, seguita dalla De Angeli-Frua (1.504), dal Cotonificio Dell'Acqua (1.495), dalla tintoria Agosti (1.393), dalla Manifattura di Legnano (1.165), dalla tintoria Giulini &amp; Ratti (972) e dal Cotonificio Bernocchi (851).\nNel settore metalmeccanico predominava la Franco Tosi (pi\u00f9 di 4.800 dipendenti), seguita dall'Ercole Comerio (454), dalla Mario Pensotti (387), dalla Bozzi (331), dalle Industrie Elettriche di Legnano (253), dalla fonderia SAFFES (246). Altre industrie di rilievo erano le Officine Fontana, la Fratelli Gianazza, la Ranzi (che impiegavano dai 150 ai 200 occupati ciascuna) e il Calzaturificio di Legnano (145). Le societ\u00e0 con meno di 25 dipendenti, sempre nel 1951, erano 694, che davano lavoro, nel complesso, a 3.060 impiegati. In questo contesto, Legnano fu coinvolta da un importante fenomeno migratorio riguardante l'arrivo di immigrati dal Triveneto e dal Sud Italia, che si stabilirono definitivamente in citt\u00e0 con le loro famiglie.\nLa crisi dell'industria.\nL'et\u00e0 d'oro dell'industria legnanese, iniziata negli anni ottanta del XIX secolo, termin\u00f2 negli anni sessanta del XX. In seguito Legnano conobbe un lungo periodo di crisi che port\u00f2 alla chiusura di molte attivit\u00e0 produttive. Questa congiuntura sfavorevole fu causata dall'aumento del costo del lavoro e dalla concorrenza dei sistemi industriali esteri, a cui si aggiunsero le periodiche crisi che ciclicamente coinvolgono i sistemi produttivi e - negli anni settanta - l'inconvertibilit\u00e0 del dollaro (1971), la crisi petrolifera e la guerra del Kippur (entrambe nel 1973). Sulla scia di questi avvenimenti chiusero la De Angeli-Frua (1955), i Cotonifici Dell'Acqua (1965) e Bernocchi (1971), la tintoria Agosti (1967), la tintoria Giulini &amp; Ratti (1974), il Cotonificio Cantoni (nel 1984 lo stabilimento sorto lungo l'Olona e nel 2004 la fabbrica del rione Olmina), le meccaniche Mario Pensotti (1989) e Andrea Pensotti (1994) e - a causa della grande recessione iniziata nel 2007 - la Manifattura di Legnano, la Tintostamperia Mottana (entrambe nel 2008) e la Giovanni Crespi (2014). Fu quindi una crisi generale e duratura, che tocc\u00f2 i vari comparti classici dell'industria legnanese, da quello tessile, a quelli meccanico, chimico e calzaturiero.\nIl tasso di impiegati nell'industria in relazione agli abitanti nel 1981 cal\u00f2 a 29,6% (con questa percentuale, Legnano scese al 141\u00ba posto a livello nazionale), mentre il tessuto industriale legnanese, con il passare dei decenni, conobbe una fase dove le dimensioni medie delle aziende diminuirono: dai 23 impiegati del 1951, si pass\u00f2 ai 20 del 1961, ai 17 del 1971 ai 16 del 1978. Nel contempo, inizi\u00f2 una fase di nascita di piccole aziende, che consent\u00ec a Legnano di rimanere inserita in un contesto produttivo molto avanzato, collocandola ancora nel XXI secolo tra le zone pi\u00f9 sviluppate e industrializzate d'Italia. Molte aree ex industriali vennero poi riconvertite ad altri usi, spesso con la scomparsa delle testimonianze di archeologia industriale; l'esordio si ebbe con l'area un tempo occupata dalla De Angeli-Frua, che fu la prima grande azienda legnanese a fallire. \nL'economia legnanese vir\u00f2 verso il settore terziario; in particolare, ci fu una forte crescita dei servizi alla produzione, alle telecomunicazioni, alle assicurazioni, ai trasporti, alle gestioni finanziarie, ai servizi bancari e, in misura minore, ai servizi legali e informatici. \nUn'eccezione a questa dinamica fu la fondazione a Legnano, nel 1985, dell'azienda di moda Dolce &amp; Gabbana\nIl tasso di sviluppo del settore terziario non port\u00f2 per\u00f2 a una crescita sufficiente a sopperire la scomparsa dei grandi complessi industriali del passato, e ci\u00f2 port\u00f2 a un importante cambiamento sociale: da sede di importanti industrie e citt\u00e0 di destinazione degli impiegati della zona, Legnano si trasform\u00f2 in un centro di forte pendolarismo, soprattutto verso Milano.\nA dicembre 1999 i pi\u00f9 grandi enti, pubblici o privati, che davano lavoro a Legnano erano l'ospedale civile (1.714 impiegati), la Franco Tosi (1.600), il comune (383), la Banca di Legnano (345) e la Manifattura di Legnano (335). Nel medesimo anno a Legnano erano presenti 1.650 attivit\u00e0 commerciali, tra vendita al dettaglio e all'ingrosso, locali pubblici e ambulanti, che conobbero una nuova fase di crescita dopo il ristagno degli anni settanta.\nIl XXI secolo.\n\u00c8 dell'8 maggio 2000 l'inaugurazione di Tecnocity, una cittadella tecnologica che ha l'obiettivo di favorire un processo di reindustrializzazione del Legnanese grazie allo sfruttamento di fondi europei, statali e regionali. Di grande rilevanza, questa volta in ambito sportivo, \u00e8 l'organizzazione a Legnano, dal 15 al 20 giugno 2012, della XXV edizione del campionato europeo di scherma. Le gare si sono svolte al PalaBorsani di Castellanza e al castello visconteo di Legnano."}
{"id": "1360752", "revid": "339392", "url": "https://it.wikipedia.org/wiki?curid=1360752", "title": "Enma", "text": ""}
{"id": "1360753", "revid": "125020742", "url": "https://it.wikipedia.org/wiki?curid=1360753", "title": "Gama (azienda)", "text": "La GAMA \u00e8 stata una grande azienda di giocattoli di Norimberga, fondata il 1\u00ba gennaio 1882 a F\u00fcrth (Germania). George Adam Mangold (nato nel 1860) aveva solo ventidue anni quando si registr\u00f2 come produttore professionista di giocattoli titolare della \"Toys - Ready\". Il nome GAMA nascer\u00e0 nel 1924 prendendo le iniziali dal nome del suo fondatore: George Adam Mangold.\nI prodotti.\nL'azienda ha prodotto soprattutto giocattoli meccanici in latta come escavatori, ruspe, camion, animali e carri armati. Il successo iniziale \u00e8 dovuto alla produzione di figure di animali in movimento. Il gatto \"Felix the Cat\" che ballava con gli occhiali sul naso, fu uno dei modelli che suscit\u00f2 pi\u00f9 interesse negli anni venti, data la produzione che ha sfiorato il milione di pezzi. Con la seconda guerra mondiale la produzione di giocattoli ha subito una forte riduzione per la mancanza dei materiali e per il razionamento imposto, solo dopo la fine della guerra nel 1945 la produzione riprese a livello mondiale soprattutto in Canada, dove era iniziata la produzione per il mercato americano.\nDal 1924, a poco a poco GAMA inizi\u00f2 a produrre giocattoli tecnologicamente avanzati come auto, moto, aerei e navi. I giocattoli avevano sempre pi\u00f9 capacit\u00e0 di movimento grazie ad una meccanica simile a quella degli orologi o movimenti a frizione, entrambi successivamente sostituiti da piccoli motori elettrici.\nI Marchi.\nNel 1970 l'azienda cambia il suo nome in \"TRIX-Mangold (GAMA)\", dal 1980 i diritti passano alla \"SCHUCO\" e nei primi anni novanta GAMA scompare dal registro delle imprese.\nGama Tank.\nParticolarmente notevoli per le loro caratteristiche sono i carri armati in latta litografata con carica a molla. Durante il movimento erano in grado di riprodurre il rumore delle mitragliatrici, le quali emettevano anche scintille (atte a simulare lo scarico degli spari) grazie alla frizione di piccole barre in silicio. I \"Gama Tank\" erano prodotti con cingoli in gomma bianca, mitragliatrici sprizza-scintille, un cannone che in alcuni modelli poteva lanciare piccole sfere di acciaio, un cambio di direzione, un meccanismo di arresto della trazione e sui pi\u00f9 sofisticati anche un meccanismo che consentiva di compiere delle evoluzioni. Nella torretta di alcuni modelli, era anche presente un soldatino in divisa militare nera, che nei tank pi\u00f9 piccoli, era sostituito da uno in metallo che durante il funzionamento usciva dalla torretta. Si poteva comandare anche la direzione durante il funzionamento attraverso un collegamento a filo.\nQuesti giocattoli sono stati prodotti principalmente dopo la seconda guerra mondiale, scatenando non poche critiche riguardo alla scelta di riprodurre mezzi militari. Nella prima manifestazione dedicata al giocattolo, il \"1\u00b0 Toy Fair\" nel 1950 a Norimberga la Gama present\u00f2 una vasta gamma di modelli militari \"Militarspielzeug\" fomentando altre critiche dal fronte politico. Dopo l'istituzione della Repubblica Federale tedesca queste critiche diminuirono consentendo il grande successo di questi giocattoli tra i ragazzi, evidenziato dai ventiquattro modelli di carri armati presenti nel catalogo del 1956. Vent'anni dopo, nel 1967, vi erano ancora sedici modelli di Gama Tank tra cui un Leopard 1 (modello numero 714), in dotazione alle forze armate tedesche.\nDescrizione dei modelli.\nI tank prodotti dopo la seconda guerra mondiale erano di colore verde oliva ed avevano la stella bianca americana sul telaio e sulla torretta, mentre quelli anteguerra erano di colori mimetici. Su tutti i pezzi era presente la scritta del modello e la dicitura \"GAMA TANK\".\nIl modello n.60 (18 centimetri di lunghezza) ha una lampadina posizionata sulla parte anteriore, sopra il vano batteria, attivata da una piccola leva. Il tank modello T56 di appena otto centimetri, ha due antenne a semicerchio, in caso di ribaltamento durante il gioco era in grado di ritornare nella posizione corretta.\nAd oggi, i \"Gama Tank\" sono considerati oggetti da collezione particolarmente pregiati."}
{"id": "1360754", "revid": "133260", "url": "https://it.wikipedia.org/wiki?curid=1360754", "title": "Katsuyu", "text": ""}
{"id": "1360755", "revid": "133260", "url": "https://it.wikipedia.org/wiki?curid=1360755", "title": "Kamatari", "text": ""}
{"id": "1360756", "revid": "133260", "url": "https://it.wikipedia.org/wiki?curid=1360756", "title": "Kyodaigumo", "text": ""}
{"id": "1360757", "revid": "133260", "url": "https://it.wikipedia.org/wiki?curid=1360757", "title": "Pakkun", "text": ""}
{"id": "1360759", "revid": "767487", "url": "https://it.wikipedia.org/wiki?curid=1360759", "title": "Yura (Giappone)", "text": " \u00e8 una cittadina giapponese del distretto di Hidaka (Wakayama) nella prefettura di Wakayama in Giappone."}
{"id": "1360761", "revid": "1005847", "url": "https://it.wikipedia.org/wiki?curid=1360761", "title": "Consiglio dei ministri della Bosnia ed Erzegovina", "text": "Il Consiglio dei ministri di Bosnia ed Erzegovina \u00e8 il ramo esecutivo del governo della Bosnia ed Erzegovina.\nSecondo l'articolo V, sezione 4 della Costituzione, il Consiglio dei ministri viene nominato dalla Presidenza della Bosnia ed Erzegovina ed \u00e8 confermato dalla Camera dei rappresentanti nazionale. Il presidente del Consiglio dei ministri nomina poi altri ministeri.\nIl Consiglio \u00e8 responsabile della gestione delle politiche e delle decisioni nelle seguenti materie:\nI dipartimenti del Consiglio dei ministri della Bosnia ed Erzegovina sono:\nComposizione.\nL'attuale Consiglio dei ministri \u00e8 presieduto dal primo ministro Zoran Tegeltija (serbo)."}
{"id": "1360770", "revid": "71814", "url": "https://it.wikipedia.org/wiki?curid=1360770", "title": "Ispettore generale (disambigua)", "text": ""}
{"id": "1360771", "revid": "133260", "url": "https://it.wikipedia.org/wiki?curid=1360771", "title": "Gamatatsu", "text": ""}
{"id": "1360773", "revid": "145180", "url": "https://it.wikipedia.org/wiki?curid=1360773", "title": "Generatore Lineare", "text": ""}
{"id": "1360779", "revid": "275619", "url": "https://it.wikipedia.org/wiki?curid=1360779", "title": "Primo Kazekage", "text": ""}
{"id": "1360780", "revid": "275619", "url": "https://it.wikipedia.org/wiki?curid=1360780", "title": "Secondo Kazekage", "text": ""}
{"id": "1360784", "revid": "120745384", "url": "https://it.wikipedia.org/wiki?curid=1360784", "title": "\u00c6neas Mackintosh", "text": "Nato a Tirhut (India) da genitori britannici, studia nel Regno Unito e trova lavoro nella marina mercantile. Nel 1907 viene scelto da Ernest Shackleton come secondo ufficiale della Nimrod per l'omonima spedizione antartica. Arrivato sul continente perde un occhio in un incidente ed \u00e8 costretto a tornare in Nuova Zelanda. Dopo la missione partecipa a una infruttuosa caccia all'oro nei Carpazi e poi trascorre tre mesi all'Isola del Cocco (al largo della Costa Rica) alla ricerca di un tesoro spagnolo.\nNel 1914 viene scelto di nuovo da Shackleton per far parte della spedizione Endurance. In particolare a Mackintosh viene assegnata la guida del gruppo del mare di Ross che ha il compito di allestire alcuni depositi di provviste che dovranno essere utilizzati da Shackleton proveniente dall'altro lato dell'Antartide.\nSfinito dalle pessime condizioni meteo rischia di morire nel viaggio di ritorno lungo la barriera di Ross. Aiutato dai compagni, scompare con Victor Hayward nel tratto di mare tra Hut Point e capo Evans l'8 maggio 1916."}
{"id": "1360786", "revid": "287204", "url": "https://it.wikipedia.org/wiki?curid=1360786", "title": "Antependium di Teramo", "text": "Lantependium di Teramo \u00e8 un paliotto d'argento dorato destinato all'altare maggiore della locale Cattedrale, capolavoro di Nicola da Guardiagrele che vi lavor\u00f2 per 15 anni, dal 1433 al 1448, come dichiara nelle iscrizioni a niello sull'opera stessa. \nStoria.\nFu realizzato per volont\u00e0 di Giosia d'Acquaviva (feudatario della regina di Napoli Giovanna I), allo scopo di rimpiazzare un altro paliotto d'argento, \"che era di gran valore e veniva esposto nei giorni festivi\", rubato nel 1416 nel corso dei disordini che seguirono l'ascesa al trono della regina Giovanna II d'Angi\u00f2 alla morte del fratello Ladislao I d'Angi\u00f2.\nDescrizione.\n\u00c8 costituito da trentacinque lamine d'argento dorato, sbalzate e cesellate, fissate in quattro file orizzontali su un supporto in legno di quercia e raccordate tra loro agli angoli da 22 tessere romboidali che recano raffigurazioni, vivacemente colorate a smalto traslucido, di \"san Giovanni\", della \"Vergine col Bambino\", di \"Cristo con l'orbe terrestre\", di \"San Paolo\" e \"San Pietro\", di nove \"Apostoli\" e otto \"Profeti\"; questi smalti sono stati accostati alla scuola del Maestro di San Silvestro all'Aquila. \nSul bordo sono inseriti 26 triangolini con decorazioni floreali in smalto champlev\u00e9 su fondo blu (uno dei quali \u00e8 scrostato completamente).\nIl tutto \u00e8 racchiuso in una cornice d'argento che, secondo un'iscrizione, risale ad un restauro del 1734. \nLa formella centrale, di doppia grandezza, reca un \"Cristo Redentore\" ed \u00e8 affiancata sulla sinistra (di chi guarda) dagli \"Evangelisti\" e sulla destra da quattro \"Dottori della Chiesa\"; l'ultima scena rappresenta \"San Francesco riceve le stimmate\" mentre le altre narrano la vita di Ges\u00f9 dall\"Annunciazione\" alla \"Pentecoste\".\nTali e tante sono le citazioni delle formelle della Porta Nord del Battistero di Firenze, che \u00e8 stato ipotizzato un viaggio di Nicola da Guardiagrele in Toscana, dove avrebbe non solo studiato, ma addirittura preso dei calchi dell'opera realizzata tra il 1401 ed il 1424 da Lorenzo Ghiberti. A conferma di quest'ipotesi \u00e8 l'influenza ghibertiana presente di tutta l'opera del guardiese a partire dalla Croce di Guardiagrele del 1431. \nLe attribuzioni.\nPer la lunga e complessa realizzazione Nicola da Guardiagrele si avvalse dell'aiuto della sua bottega, infatti \u00e8 possibile distinguere alcune delle personalit\u00e0 che vi contribuirono.\nSono state attribuiti alla mano del maestro il \"Redentore in trono\", tre degli \"Evangelisti\", la \"Tentazione di Ges\u00f9 nel deserto\", la \"Preghiera nell'orto\", il \"Cristo deriso\", la \"Crocifissione\", l\"Ascensione\", la \"Nativit\u00e0\", la \"Presentazione al tempio\", la \"Fuga in Egitto\", il \"Bacio di Giuda\" e, con qualche incertezza, \"San Gregorio\" e \"San Girolamo\".\nSi ritiene che la \"Salita al Calvario\", il \"San Luca\", parti degli altri \"Evangelisti\" e forse della \"Resurrezione di Lazzaro\" siano opera di un collaboratore di livello artistico molto inferiore.\nUna mano ancora diversa viene denunciata da figure pi\u00f9 incise ed affilate, come quelle dell\"Ultima cena\" o della \"Strage degli innocenti\".\nTra i collaboratori del guardiese spicca, per qualit\u00e0 artistica e raffinatezza tecnica, il cosiddetto \"Maestro dell'Annunciazione\" che sarebbe l'autore del \"Sant'Ambrogio\", del \"Sant'Agostino\", della \"Flagellazione\", della \"Adorazione dei Magi\" (per quanto attiene alle figure dei Magi e della Madonna con Bambino), probabilmente del \"San Francesco riceve le stimmate\" e, appunto, dell\"Annunciazione\". \nIn questa, che \u00e8 la prima formella, l'arcangelo Gabriele, in ginocchio, porge il Bambino Ges\u00f9 alla Madonna che, in piedi sulla destra, si ritrae come spaventata. Sopra di essi una sfera celeste, rappresentata da un semicerchio pieno di stelline dorate su sfondo azzurro, emana raggi, incisi sul fondo. Alla base c'\u00e8 un'iscrizione con il saluto dell'angelo e l'anno di inizio della lavorazione dell'opera (1433); l'anno nel quale il paliotto \u00e8 stato terminato (1448) \u00e8 riportato nella formella del \"Seppellimento\"."}
{"id": "1360788", "revid": "3115", "url": "https://it.wikipedia.org/wiki?curid=1360788", "title": "AutoCAD DWG", "text": "AutoCAD DWG \u00e8 un formato per i file di tipo CAD, sviluppato da Autodesk come database di definizione del disegno per AutoCAD ed altri propri programmi basati sulla medesima piattaforma. L'abbreviazione DWG, oltre ad essere l'estensione di tali file, sta per drawing, ovvero \"disegno\".\nBreve storia.\nIl DWG fu introdotto originariamente nel dicembre 1982 insieme ad AutoCAD 1.0, unitariamente al formato per la esportazione verso altri sistemi CAD ovvero il DXF. Per il formato DWG Autodesk non ha mai rilasciato specifiche, forse proprio per la natura di \"proprio strumento\" contrapposta alla proposizione dello standard DXF.\nDWG come standard di fatto.\nIl DWG \u00e8 un file binario suddiviso in svariate sezioni e con una codifica alquanto complessa dei dati. Probabilmente per tale motivo gli sviluppatori mettono a disposizione dei componenti atti alla modifica di questo tipo di file, e si ritiene deprecabile la scrittura o modifica ad accesso diretto al file.\nIl DWG non \u00e8 uno standard in senso stretto. Nonostante sia largamente diffuso e la maggior parte delle case di programmazione che sviluppano sistemi CAD dichiarino ad oggi la compatibilit\u00e0 con tale formato, la propriet\u00e0 esclusiva e la conseguente variabilit\u00e0 dello stesso al variare dei prodotti messi in commercio lo rendono uno strumento poco adatto allo scambio di dati tra CAD diversi. Tale considerazione trova conferma nella presenza di formati standard le cui specifiche sono pubbliche e la cui esistenza ed unico scopo \u00e8 proprio quello di adempiere a tale funzione.\nNelle ultime release dei prodotti basati su AutoCAD, \u00e8 stata rafforzata la funzionalit\u00e0 di verifica della congruenza del file DWG che ora permette di conoscere se il file \u00e8 stato correttamente editato, tramite i suddetto apposito componente, o meno.\nCompatibilit\u00e0 delle ultime versioni.\nA seguito vi \u00e8 la lista delle release del DWG con relative versioni di AutoCAD che utilizzano tali formati file.\nAutoCAD LT, essendo di fatto una versione ridotta di AutoCAD, segue le medesime regole di compatibilit\u00e0.\nVisto che la Autodesk non ha pianificato in anticipo ogni revisione del formato DWG, le versioni successive di AutoCAD sono compatibili con i DWG pi\u00f9 vecchi, al contrario le versioni di AutoCAD pi\u00f9 vecchie non sono compatibili con i DWG pi\u00f9 recenti.\nProdotti verticali.\nAutoCAD non \u00e8 l'unico prodotto Autodesk ad usufruire dei formati DWG. Sono stati sviluppati, dalla medesima casa di programmazione, svariati programmi verticali ad altrettanti segmenti di mercato per offrire dei sistemi CAD sempre pi\u00f9 vicini alle esigenze specifiche dei vari settori di progettazione. Alcuni Esempi:\nNota Bene: Tali software gestiscono dei particolari tipi di oggetti atti alla definizione di specifiche entit\u00e0 proprie dei settori di riferimento. Nonostante la struttura base del DWG sia identica, tra il normale DWG di AutoCAD e questi software, i suddetti \"oggetti avanzati\" non seguono la logica di compatibilit\u00e0 fra versioni indicata nella precedente sezione, rendendo di fatto molto pi\u00f9 problematica la retro compatibilit\u00e0 dei software verticali. In particolare la compatibilit\u00e0 tra il formato di disegno nativo di Inventor e Autocad risulta critico, in quanto solo alcune release di Autocad permettono di aprire il formato DWG nativo di Inventor, e comunque rimangono problemi riguardanti in particolare la conversione dei font e delle quotature."}
{"id": "1360789", "revid": "287204", "url": "https://it.wikipedia.org/wiki?curid=1360789", "title": "Acaia (provincia romana)", "text": "LAcaia (latino: \"Achaea\") fu una provincia dell'Impero romano, in Grecia meridionale, che confinava a nord con le province di Epiro e Macedonia.\nIl suo territorio corrispondeva, in buona parte, con il Peloponneso.\nStatuto.\nOttaviano Augusto, nel 27 a.C., trasform\u00f2 la Grecia nella provincia romana di \"Acaia\", sulla base del progetto del padre adottivo, Gaio Giulio Cesare. L'Acaia fu amministrata come una provincia senatoria da parte di un \"proconsole\" di rango pretorio, con alcune citt\u00e0, come Atene e Sparta, che conservarono persino il governo autonomo sul loro territorio.\nIn precedenza sembra che fosse un protettorato romano, facente parte della provincia romana di Macedonia (dal 146 al 27 a.C.). Sede del governatore provinciale romano fu eletta la \"Colonia Laus Iulia Corinthiensis\" (Corinto). Nel solo periodo 15-44, venne unita a Mesia e Macedonia come provincia imperiale.\nNei secoli II e III, la Grecia venne suddivisa tra le province di \"Acaia\", Macedonia e Mesia. All'epoca della riforma tetrarchica dell'imperatore Diocleziano (tardo III secolo), la Mesia divenne una diocesi, governata da Galerio.\nIn et\u00e0 costantiniana, l\"Hellas\" faceva parte della diocesi di Macedonia, mentre Teodosio I divise la diocesi di Macedonia nelle province di Creta, Acaia, Tessaglia, Epiro vecchio, Epiro nuovo e Macedonia. Le isole egee formarono la provincia di Insulae, nella diocesi Asiana.\nAlcuni storici propongono datazioni diverse per la fine della Grecia romana, fra cui: \nStoria (146 a.C. - 395 d.C.).\nProtettorato romano di et\u00e0 repubblicana (146 - 27 a.C.).\nLa regione venne annessa alla Repubblica romana nel 146 a.C., dopo una campagna militare condotta da Lucio Mummio e terminata con la distruzione di Corinto, la cui popolazione venne uccisa o resa schiava, e con il saccheggio della citt\u00e0, che forn\u00ec opere d'arte per le ville dei patrizi romani. Per la sua vittoria, Mummio ricevette l\"agnomen\" \"Achaicus\", \"conquistatore dell'Acaia\". La Grecia divenne, quindi, un protettorato romano nel 146 a.C., mentre le isole dell'Egeo entrarono a farvi parte nel 133 a.C.\nL'effetto immediato che si ebbe una volta che la Grecia venne sottomessa a Roma, fu la cessazione di tutte le guerre interne tra stato e stato. Vero \u00e8 che se alcuni membri dell'oligarchia senatoria furono sinceramente filoellenici e molti Romani ammirarono profondamente la cultura greca, Roma non consider\u00f2 mai i Greci come suoi alleati o amici, ma come semplici sudditi, uguali a tanti altri. L'atteggiamento romano nei confronti della Grecia sembra che fosse improntato non tanto sul rispetto, ma sull'arroganza e disprezzo. Sul piano culturale, Atene mantenne il suo ruolo di centro intellettuale, venendo per\u00f2 surclassata da Alessandria d'Egitto.\nI Romani punirono severamente i Greci ribelli e, in Grecia come altrove, i Romani si preoccuparono di arricchirsi il pi\u00f9 possibile, con la guerra, la tassazione o il commercio. L'atteggiamento romano poi, per tutto il resto, fu di grande indifferenza, tanto da portare la Grecia ad una situazione drammatica, dove la pirateria prese il sopravvento sulla parte orientale del Mediterraneo, trovando in Creta e Cilicia le sue principali basi logistiche. Da queste regioni i pirati organizzarono spedizioni sempre pi\u00f9 ardite nel Mare Egeo, costruendo vere e proprie flottiglie, e compiendo razzie il cui obbiettivo principale era di porre in schiavit\u00f9 intere popolazioni. Roma alla fine fu costretta ad intervenire, sebbene inizialmente non si fosse resa conto della politica distruttiva che aveva messo in atto, disinteressandosi della Grecia e degli stati ellenistici che gravitavano attorno ad essa. Si era inoltre reso necessario inviare in Macedonia le legioni romane per difendere i suoi confini dai continui attacchi delle popolazioni traciche e dalmatiche dell'ultimo terzo del II secolo a.C..\nI successi ottenuti contro i pirati nel 102 a.C. da parte del consolare Marco Antonio Oratore, che aveva condotto una campagna nell'area cilicia, portarono alla creazione di una seconda provincia romana, quella di Cilicia nel 101-100 a.C.. Sfortunatamente questi successi iniziali si risolsero in un nulla di fatto quando, nell'88 a.C. Mitridate VI Eupatore, re del Ponto, convinse molte citt\u00e0-stato greche a unirsi a lui contro i Romani. E cos\u00ec l'Acaia insorse. Il governo della stessa Atene, formato da un'oligarchia di mercanti di schiavi e proprietari di miniere, fu rovesciato da un certo Aristione, che poi si dimostr\u00f2 a favore di Mitridate, meritandosi dallo stesso il titolo di \"amico\". Il re del Ponto appariva ai loro occhi come un liberatore della grecit\u00e0, quasi fosse un nuovo Alessandro Magno.\nLucio Cornelio Silla riusc\u00ec al termine di due duri anni di guerra ad allontanare Mitridate dalla Grecia e a sedare la ribellione, saccheggiando Atene nell'86 a.C. e Tebe l'anno successivo, depredando le citt\u00e0 sconfitte delle loro opere d'arte. Plutarco racconta che poco prima di assaltare la citt\u00e0 di Atene, il tiranno Aristione tent\u00f2 una mediazione con Silla:\nE anche lo scoppio delle successive guerre civili romane combattute in Grecia, come la guerra civile tra Cesare e Pompeo e quella tra Ottaviano e Antonio, fecero precipitare il mondo greco in un periodo di grande sofferenza, lasciandolo alla fine spopolato e in rovina.\nProvincia romana di epoca alto imperiale (27 a.C. - 285 d.C.).\nFu solo con la creazione del principato da parte di Ottaviano Augusto che, in Grecia torn\u00f2 a regnare pace ed equilibrio. Il primo imperatore romano, nel 27 a.C., trasform\u00f2 la Grecia nella provincia romana di Acaia, cosa che era stata progettata dal padre adottivo, Gaio Giulio Cesare. Dopo la sconfitta di Marco Antonio e di Cleopatra, Augusto separ\u00f2 la Macedonia dall'Acaia, rendendo quest'ultima provincia indipendente. Svetonio aggiunge che Vespasiano la trasform\u00f2 in provincia, poich\u00e9 in precedenza era una regione libera.\nFu soprattutto sotto il regno del suo successore Tiberio, che la regione conobbe benevolenza e benessere rivolto ai sudditi dell'impero romano. Egli, infatti, ridusse la tassazione alle province di Acaia e Macedonia e per due volte invi\u00f2 aiuti alle citt\u00e0 asiatiche duramente colpite da un terremoto, nel 17 e 27. I successori poi continuarono questa politica di grande disponibilit\u00e0 verso il mondo greco, in particolare Nerone (54-68) e Adriano (117-138) adottarono una politica filoellenica. Assieme allo studioso greco Erode Attico, Adriano inizi\u00f2 un vasto programma di ricostruzione edilizia: abbell\u00ec Atene e restaur\u00f2 molte delle citt\u00e0 greche in rovina. Nei secoli II e III, la Grecia venne suddivisa tra le province di Acaia, Macedonia e Mesia. Giovannini aggiunge che: \"Roma fin\u00ec per assumersi... le proprie responsabilit\u00e0 nei confronti di un popolo che per due secoli aveva spietatamente umiliato e depredato\".\nProvincia romana di epoca tardo imperiale (285 - 395).\nAll'epoca della riforma tetrarchica dell'imperatore Diocleziano (tardo III secolo), la Mesia divenne una diocesi, governata da Galerio. In et\u00e0 costantiniana, l\"Hellas\" faceva parte delle diocesi di Macedonia e Tracia, mentre Teodosio I divise la diocesi di Macedonia nelle province di Creta, Acaia, Tessaglia, Epiro vecchio, Epiro nuovo e Macedonia. Le isole egee formarono la provincia di Insulae, nella diocesi Asiana. Secondo la \"Notitia dignitatum\", l'Acaia alla fine del IV secolo era retta da un proconsole, dato confermato da Zosimo e altre fonti antiche.\nGi\u00e0 sottoposta ad una serie di invasioni ed incursioni barbariche nel corso del III secolo, la Grecia visse, a partire dall'ascesa al trono di Diocleziano e fino all'epoca dell'Imperatore Valente, un'epoca relativamente tranquilla. L'invasione gota della Tracia, che culmin\u00f2 con la memorabile sconfitta di Adrianopoli (378) sembr\u00f2 rimettere tutto in discussione. Teodosio I riusc\u00ec tuttavia ad arginare la marea barbara che rischiava di travolgere la Grecia e tutto il mondo romano. Alla sua morte (395) la parte orientale dell'Impero fu ereditata al primogenito Arcadio, e quella occidentale dal figlio minore, Onorio. Quella che doveva essere una spartizione di mero carattere amministrativo e militare come altre volte era accaduto nel corso di quello stesso secolo, si rivel\u00f2 essere invece una divisione irreversibile fra Stati con interessi divergenti e talvolta anche contrapposti. Il mondo romano aveva perso per sempre la propria unit\u00e0.\nDa Roma a Bisanzio (dal 395).\nLa Grecia pass\u00f2 sotto la giurisdizione dell'Impero romano d'Oriente a seguito della definitiva divisione dello stato romano cui si \u00e8 fatto precedentemente accenno. In quest'epoca, o forse ancor prima, subito dopo la fondazione o rifondazione di Costantinopoli (330), ebbe inizio il graduale trapasso della Grecia (e di tutte le province romano-orientali) dal mondo romano a quello bizantino in formazione.\nI successori di Teodosio, Arcadio, primo imperatore della parte orientale dell'Impero e Flavio Onorio, di quella occidentale, non furono per\u00f2 all'altezza della situazione. All'inizio del 395 i \"Foederati\" Goti, nominato come capo unico e re Alarico I, si rivoltarono, devastando la Grecia e la Tracia. Secondo Giordane i motivi della rivolta sarebbero da ricercare nel fatto che i figli di Teodosio I e nuovi Imperatori, Arcadio e Onorio, avessero interrotto i sussidi e i doni che inviavano ai loro alleati Goti per i loro servigi. I guerrieri Goti, inoltre, dopo aver subito diverse perdite combattendo al servizio dell'Impero nella battaglia del Frigido, probabilmente temettero che i Romani intendessero indebolirli facendoli combattere in prima linea per loro conto, per poi, una volta che i Goti avessero subito pesanti perdite, attaccarli per sottometterli e togliere loro ogni autonomia all'interno dell'Impero. I Visigoti, volendo quindi mettere al sicuro la loro autonomia all'interno dell'Impero (garantita dallo status di \"Foederati\"), decisero di rivoltarsi eleggendo come loro capo e re Alarico I, che secondo Giordane discendeva dalla famiglia dei Balti.\nNel frattempo, spentosi Teodosio in Italia agli inizi del 395, Stilicone divenne reggente dell'Impero d'Occidente. Secondo Zosimo, Stilicone mirava ad assumere il controllo anche dell'Impero d'Oriente, cospirando contro Rufino, reggente e tutore di Arcadio, Imperatore d'Oriente. Stilicone, infatti, asseriva che l'Imperatore Teodosio, mentre stava per spirare, lo avrebbe nominato reggente e tutore sia di Arcadio che di Onorio. Quando Rufino ne venne a conoscenza, cerc\u00f2 in tutti i modi di impedire una spedizione di Stilicone in Oriente. Alla notizia che Alarico si stava avvicinando pericolosamente a Costantinopoli, Rufino, vestito da goto, si rec\u00f2 nell'accampamento goto per negoziare con il re goto; in seguito all'incontro, Alarico si allontan\u00f2 da Costantinopoli, dirigendosi verso la Grecia. Poich\u00e9 gran parte dell'esercito di campo dell'Impero d'Oriente si trovava in Italia al servizio di Stilicone, e le province dell'Oriente avevano gi\u00e0 notevoli difficolt\u00e0 a contrastare un'incursione degli Unni, Rufino, non avendo a disposizione n\u00e9 truppe sufficienti per contrastare le mire di Stilicone, n\u00e9 per fermare gli Unni, n\u00e9 tantomeno i Goti, decise di utilizzare i Goti per contrastare Stilicone, cos\u00ec da mettere due nemici contro l'altro. Sobill\u00f2 dunque Alarico ad occupare la Grecia, garantendogli che il proconsole della Grecia, Antioco, e il comandante della guarnigione delle Termopili, Geronzio, non gli avrebbero opposto opposizioni, e anzi lo avrebbero appoggiato. In cambio, secondo alcuni studiosi, i Goti avrebbero dovuto contrastare Stilicone e le sue mire sia di dirigersi a Costantinopoli per prendere il potere diventando reggente anche di Arcadio, sia di sottrarre all'Oriente l'Illirico Orientale unendolo ai domini di Onorio. Poich\u00e9 una delle motivazioni della rivolta di Alarico era la sua mancata promozione a \"magister militum\", carica promessagli da Teodosio quando il capo visigoto lo aiut\u00f2 nella campagna contro Eugenio, \u00e8 possibile che Rufino gli avesse promesso di nominarlo tale nel caso Alarico fosse riuscito a contrastare Stilicone.\nNella primavera del 395, Stilicone, che lasci\u00f2 l'Italia portando con s\u00e9 nell'Illirico le truppe occidentali ed orientali a sua disposizione, con il pretesto di liberare i Balcani dai saccheggi di Alarico. Secondo JB Bury e le fonti antiche, un altro motivo politico spinse Stilicone a muoversi in Oriente: nel 379, l'Imperatore d'Occidente Graziano aveva ceduto all'Impero d'Oriente le diocesi di Macedonia e Dacia, e Stilicone pretendeva che l'Impero d'Oriente restituisse quelle due diocesi all'Occidente romano, sostenendo che queste fossero state le ultime volont\u00e0 di Teodosio. Probabilmente Stilicone intendeva riguadagnare il controllo dell'Illirico orientale perch\u00e9 aveva bisogno di soldati per fronteggiare le minacce esterne e l'Illirico aveva da sempre fornito all'Impero ottimi soldati. A questo punto, secondo Claudiano, il panico colse anche Rufino, quando seppe dell'avvicinarsi di Stilicone, suo nemico politico. Temendo che Stilicone, pi\u00f9 che a liberare l'Illirico dai Goti di Alarico, intendesse, invece, marciare a Costantinopoli per deporre Rufino e impossessarsi del controllo anche dell'Impero d'Oriente, si rec\u00f2 da Arcadio e lo convinse a scrivere a Stilicone per indurlo a tornarsene in Italia rimandando in Oriente le truppe dell'esercito d'Oriente che erano nell'esercito di Stilicone. Stilicone, dopo aver letto l'ordine di Arcadio di tornare in Italia, per rispetto dell'ordine dell'Imperatore, ordin\u00f2 alle truppe orientali che erano nel suo esercito di tornare a servire Arcadio e torn\u00f2 con il resto del suo esercito in Italia. Le truppe orientali che Stilicone risped\u00ec in Oriente, condotte da Gainas, avevano ricevuto per\u00f2 l'ordine da parte di Stilicone di uccidere al loro arrivo Rufino, e cos\u00ec fecero: indotto Rufino a uscire dalla citt\u00e0 per riceverli, lo assaltarono all'improvviso uccidendolo. Al posto di Rufino fu eletto come primo ministro e reggente dell'Imperatore Eutropio, un eunuco di corte.\nI Goti di Alarico, nel frattempo, nel corso del 396, occuparono militarmente la Macedonia e la Tessaglia. Una volta avvicinatosi alle Termopili, Zosimo narra che Alarico invi\u00f2 messaggeri al proconsole Antioco e al governatore della guarnigione delle Termopili Geronzio, per informarli del suo arrivo. Geronzio, accusato da Zosimo di tradimento, essendosi a quanto pare accordato con Alarico, avrebbe ordinato alla guarnigione delle Termopili di far passare Alarico e i suoi Goti, permettendo loro di penetrare in Grecia. Secondo Zosimo, per il tradimento di Rufino, e dei suoi complici Antioco e Geronzio, Alarico pot\u00e9 cos\u00ec devastare l'intera Grecia, compresa la Beozia, saccheggiando la citt\u00e0, massacrando vecchi e bambini, e deportando come prigionieri donne e bambini, insieme ad un ampio bottino di guerra. Solo Tebe fu risparmiata dal saccheggio in parte per la resistenza delle mura, in parte per l'impazienza di Alarico di dirigersi verso Atene, che sperava di conquistare.\nAlarico non riusc\u00ec a costringere alla resa Atene, e decise invece di inviare messaggeri per negoziare una pace. Essendo stata la proposta di Alarico accettata, Alarico entr\u00f2 ad Atene con pochi soldati, dove furono trattati con molta ospitalit\u00e0, e, dopo aver ricevuto alcuni doni, part\u00ec, lasciando la citt\u00e0 e l'intera Attica indenne da saccheggi e procedendo invece verso Megaris, che espugn\u00f2 al primo tentativo, e poi verso il Peloponneso, senza incontrare resistenza. Zosimo, che parla ancora di tradimenti, narra che Geronzio avrebbe permesso ad Alarico di attraversare l'Istmo, oltre il quale tutte le citt\u00e0, senza fortificazioni perch\u00e9 gi\u00e0 protette dall'Istmo, potevano essere espugnate con estrema facilit\u00e0. A causa del tradimento di Geronzio, Alarico pot\u00e9 cos\u00ec espugnare Corinto e tutte le cittadine nelle sue vicinanze, nonch\u00e9 Argo, Sparta e le citt\u00e0 circostanti.\nSecondo alcuni studiosi, invece, le devastazioni dei Goti di Alarico sarebbero state accentuate alquanto dalle fonti, Claudiano, Eunapio e Zosimo, perch\u00e9 prevenute nei confronti dei Goti: i rinvenimenti archeologici nelle citt\u00e0 della Grecia sembrerebbero smentire un quadro di devastazioni all'epoca di Alarico, e probabilmente le razzie ci furono, ma si limitarono probabilmente alle campagne e ai luoghi di culto pagani; sarebbe stato proprio l'accanimento dei Goti contro i luoghi di culto pagani a spingere Eunapio, gi\u00e0 di principio ostile alla politica di imbarbarimento dell'esercito, a descrivere a tinte fosche l'occupazione della Grecia di Alarico. Proprio Zosimo, quando narra che gli ufficiali di Rufino prima e di Eutropio poi non opposero opposizione ad Alarico e anzi lo appoggiarono, sembrerebbe suggerire che Alarico agisse in Grecia con l'appoggio delle autorit\u00e0 imperiali; probabilmente gli era stato affidato l'incarico di opporsi ai tentativi di Stilicone di annettere all'Impero d'Occidente l'Illirico Orientale. Le razzie di Alarico non sarebbero incompatibili con questo ruolo di alleato dell'Impero: nel caso dei mercenari Unni assoldati da Ezio nel periodo 435-439, le fonti denunciano parimenti i saccheggi condotti dai mercenari contro gli stessi cittadini che essi avrebbero dovuto difendere.\nNella primavera del 397, Stilicone salp\u00f2 di nuovo dall'Italia e, sbarcato a Corinto, marci\u00f2 in Elis per fermare i saccheggi dei Goti. Secondo Zosimo, Stilicone fece imbarcare un considerevole numero di truppe per l'Acaia, in modo da liberarla dai saccheggi dei Goti; arrivato nel Peloponneso, costrinse i Barbari a ritirarsi a Pholoe, dove, a dire di Zosimo, avrebbe potuto annientarli agevolmente, \"se non si fosse abbandonato alla lussuria e alla licenziosit\u00e0; allo stesso modo permise ai suoi soldati di saccheggiare ci\u00f2 che i Barbari avevano lasciato, dando quindi al nemico l'opportunit\u00e0 di partire dal Peloponneso, per trasportare il loro bottino con s\u00e9 in Epiro, e saccheggiare tutte le citt\u00e0 in quella regione; quando Stilicone ne venne a conoscenza, part\u00ec per l'Italia senza aver combinato nulla, a parte l'aver portato ai Greci ulteriori calamit\u00e0 tramite i soldati che aveva portato con s\u00e9\". In pratica, Alarico era riuscito a fuggire dalla stretta romana tagliando le linee di circumvallazione in un luogo non sorvegliato; mentre Zosimo attribu\u00ec interamente la responsabilit\u00e0 a Stilicone, accusandolo di aver perso tempo nei divertimenti dando l'opportunit\u00e0 al nemico di mettersi in salvo, e Orosio \u00e8 nello stesso avviso, accusandolo di tradimento e di collusione con il nemico, Claudiano, panegirista di Stilicone, d\u00e0 ancora una volta la colpa al governo romano-orientale, che avrebbe di nuovo fermato Stilicone, spingendolo al ritiro, firmando un nuovo \"foedus\" con i Visigoti di Alarico. L'intromissione di Stilicone negli affari orientali, la notizia dei saccheggi compiuti dai suoi soldati in Grecia, e il timore che il generale intendesse impossessarsene unendola ai domini di Onorio, indusse Eutropio a far dichiarare dal senato bizantino Stilicone nemico pubblico dell'Impero d'Oriente.\nNel frattempo, Alarico si era ritirato in Epiro, e rivendicava la carica di \"magister militum\" e un trattato definitivo tra Impero e Goti a condizioni migliori di quello del 382, minacciando nuovi saccheggi nel caso queste condizioni non fossero state accettate. Eutropio negozi\u00f2 un trattato di pace con Alarico e i Visigoti: i Visigoti ottennero nuove terre da coltivare e Alarico divenne \"magister militum per Illyricum\". Claudiano, panegirista di Stilicone, espresse indignazione per il trattato, scrivendo che, a causa dello stesso trattato, \"il devastatore dell'Acaia e dell'Epiro privo di difese [Alarico] \u00e8 ora signore dell'Illiria; ora entra come amico dentro le mura che un tempo assediava, e amministra la giustizia a quelle stesse mogli che aveva sedotto e i cui bambini aveva assassinato. E questa sarebbe la punizione di un nemico...?\"\nNominato \"magister militum\" dell'Illirico, Alarico, alla guida del suo popolo, invase successivamente l'Italia, saccheggiando Roma nel 410.\nGeografia politica ed economica.\nRame, piombo e ferro erano i prodotti dell'Acaia, anche se la produzione achea non era all'altezza di quella di altre province, come il Norico, la Britannia e l'Hispania. Un prodotto molto ricercato era il marmo delle cave greche.\nA Roma erano molto ricercati gli schiavi greci istruiti, come medici e insegnanti, cos\u00ec che uomini istruiti erano una voce importante dell'esportazione della provincia. L'Acaia esportava anche prodotti di lusso domestici, come arredamenti, vasellame, cosmetici e lini. Le olive e l'olio d'oliva greco erano ricercati in tutto l'impero."}
{"id": "1360809", "revid": "192549", "url": "https://it.wikipedia.org/wiki?curid=1360809", "title": "Paliotto di Teramo", "text": ""}
{"id": "1360812", "revid": "133260", "url": "https://it.wikipedia.org/wiki?curid=1360812", "title": "Kyodaija", "text": ""}
{"id": "1360818", "revid": "88740", "url": "https://it.wikipedia.org/wiki?curid=1360818", "title": "Soccorso vitale al traumatizzato", "text": "Il Supporto Vitale di base al Traumatizzato, abbreviato anche con SVT (in inglese BTLS, \"Basic Trauma Life Support\"), \u00e8 un protocollo di soccorso utilizzato generalmente dai soccorritori del 118 e finalizzato al primo trattamento di infortunati che hanno subito un trauma, cio\u00e8 un evento causato da una considerevole quantit\u00e0 di energia che agisce sull'organismo provocandone danni. Questo tipo di soccorso \u00e8 quindi rivolto non solo a infortunati che hanno subito ad esempio incidenti stradali, ma anche a persone annegate, folgorate, ustionate, o che hanno subito ferite da arma, poich\u00e9 in tutti questi casi le lesioni sono provocate dalla dissipazione di energia sul corpo.\nSi parla di politrauma nel caso in cui una persona abbia subito traumi a pi\u00f9 di un apparato. Anche se una persona ha tutti e quattro gli arti rotti, ma la cute non \u00e8 lesa e non vi sono lesioni a vasi o nervi, non si tratta quindi di politrauma.\n\u00c8 di grande importanza il tempo che intercorre tra l'evento del trauma e il soccorso, poich\u00e9 minore \u00e8 l'intervallo di tempo e maggiore \u00e8 la possibilit\u00e0 che la persona traumatizzata possa sopravvivere o comunque riportare il minor quantitativo possibile di danni.\nL'SVT indica proprio il concetto della \"golden hour\" (ora d'oro), sottolineando come il tempo tra l'evento e la centralizzazione presso un \"trauma center\" (centri attrezzati 24 ore su 24 per eseguire immediatamente gli esami necessari) non debba essere superiore ai 60 minuti, limite oltre il quale si ha una netta caduta delle possibilit\u00e0 di esito positivo.\nDinamica del trauma.\nQuando un cittadino chiama il 118 gli vengono poste alcune domande sulla dinamica dell'evento, che servono agli operatori per valutare la gravit\u00e0 del trauma, stabilire un codice di priorit\u00e0 (verde, giallo o rosso) e inviare la squadra di soccorso pi\u00f9 adeguata.\nEsistono degli elementi predittivi che indicano un'ipotetica maggiore gravit\u00e0 del trauma (Elementi di Dinamica Maggiore) ai quali \u00e8 quindi associato un codice di massima priorit\u00e0.\nI principali elementi di Dinamica Maggiore sono:\nIn altri casi di traumi (folgorazione, ustione, annegamento, ferite d'arma) la priorit\u00e0 \u00e8 tipicamente massima, vista la complessit\u00e0 e la pericolosit\u00e0 delle forze fisiche coinvolte.\nDanni primari e secondari.\nIl danno che viene causato direttamente dal trauma \u00e8 chiamato danno primario. Ad esempio in un incidente stradale i danni primari che pu\u00f2 subire una persona possono essere la rottura di ossa e legamenti.\nI danni secondari sono quelli che il paziente riporta a seguito di un trauma; infatti l'energia del trauma (cinetica, termica, ecc...) agisce anche sugli organi interni e pu\u00f2 procurare danni pi\u00f9 o meno gravi.\nI danni secondari pi\u00f9 frequenti possono essere l'ipossia (mancanza di ossigeno), l'ipotensione (abbassamento della pressione arteriosa dovuta all'instaurarsi di uno stato di shock), l'ipercapnia (aumento dell'anidride carbonica nel sangue) e l'ipotermia (abbassamento della temperatura corporea).\nCatena di sopravvivenza del traumatizzato.\nIn caso di trauma esiste una procedura che serve per coordinare le azioni di soccorso, chiamata \"catena di sopravvivenza del traumatizzato\", la quale si divide in cinque fasi principali:\nTutti gli anelli di questa catena sono ugualmente importanti per una buona riuscita dell'intervento.\nSquadra di soccorso.\nUna squadra che agisce su un SVT dovrebbe essere composta da almeno tre persone: Capo Squadra, Primo Soccorritore e Autista Soccorritore. Lo schema seguente \u00e8 puramente ideale, in quanto l'equipaggio pu\u00f2 variare a seconda dell'Organizzazione, della legge regionale in materia di soccorso e del tipo di urgenza.\nIl Supporto Vitale al Traumatizzato.\nIl supporto vitale di base al traumatizzato parte dagli stessi principi del normale BLS. Il BLS al traumatizzato prevede due valutazione: Primaria e Secondaria.\n\u00c8 fondamentale l'immediata valutazione della Coscienza del traumatizzato, qualora questa sia assente deve essere applicato immediatamente il protocollo BLS.\nNel caso di infortunati incarcerati \u00e8 determinante una rapida valutazione delle Funzioni Vitali di Base (ABC) che \u00e8 necessaria per indirizzare l'\u00e9quipe di soccorso verso un'estricazione rapida (in caso di incoscienza o compromissione di una delle FV) o un'estricazione convenzionale utilizzando il KED.\nStrategie di approccio:\nStay &amp; play vs Scoop &amp; run: ad ogni paziente il suo.\nQueste due strategie vanno scelte in base alle caratteristiche del paziente e della realt\u00e0 sanitaria locale; la strategia dello Scoop &amp; run (lett. \"raccogli e corri\") va applicata a pazienti critici che non gioverebbero di intervento sul luogo, seppure in presenza di ALS, ma necessitano di ospedalizzazione immediata e trattamento in sede ospedaliera.\nTra le condizioni che necessita di Scoop &amp; run vi sono le ferite penetranti al tronco (torace, addome), radice degli arti e collo, ovvero siti anatomici le cui ferite non sono comprimibili in modo efficace. La strategia dello Stay &amp; play (lett. \"stai e gioca\") \u00e8 invece indicata a quei pazienti che necessitano di stabilizzazione sul posto prima di essere trasportati (\u00e8 il caso delle emorragie massive comprimibili o situazioni pi\u00f9 gravi che urgenti).\nValutazione primaria.\nDopo aver effettuato la valutazione rapida ed una eventuale estricazione se necessario, si esegue la valutazione primaria che \u00e8 suddivisa in cinque punti: A, B, C, D ed E.\nIl Primo Soccorritore si posiziona alla testa stabilizzandola manualmente mentre il Capo Squadra applica il collare cervicale.\nIl capo squadra valuta lo stato di coscienza chiamando la persona e stabilendo un contatto fisico, per esempio toccandole le spalle; se lo stato di coscienza risulta alterato \u00e8 fondamentale darne rapida comunicazione alla Centrale Operativa 118.\nSempre in questa fase il \"team leader\" scopre il torace del paziente e controlla le vie aeree, posizionando, se il paziente \u00e8 incosciente, una cannula oro-faringea. \u00c8 importante somministrare sempre ossigeno ad alti flussi (12-15 litri/minuto) al traumatizzato, poich\u00e9 il medesimo \u00e8 sempre da considerarsi in shock ipovolemico.\nSe il paziente risulta incosciente, dopo aver allertato il 118, il capo squadra procede con la manovra del GAS (Guardare, Ascoltare, Sentire) che serve per valutare se la persona respira. In caso di respiro assente viene eseguito il classico BLS effettuando due ventilazioni (possibilmente collegando il pallone autoespandibile alla bombola dell'ossigeno facendola erogare ad alti flussi) e si passa poi alla fase C.\nNel caso in cui il respiro sia presente o nel caso in cui il paziente sia cosciente si posiziona la mascherina somministrando ossigeno e si esegue l'OPACS (Osservo, Palpo, Ascolto, Conto, Saturimetro). Il capo squadra con questa manovra valuta diversi parametri del paziente: infatti osserva e palpa il torace verificando che non vi siano avvallamenti o anomalie, ascolta il respiro controllando che non vi siano gorgoglii o rumori, conta la frequenza respiratoria ed usa il saturimetro per valutare l'ossigenazione nel sangue.\nIn questa fase viene verificato se il paziente ha riportato emorragie massive che necessitano quindi un'emostasi immediata. Se non vi sono emorragie massive, o comunque dopo averle tamponate, vengono valutati diversi parametri riguardanti la circolazione, il battito cardiaco e il colorito e la temperatura della cute. Se il paziente nella fase B \u00e8 incosciente e non respira - dopo avergli effettuato due ventilazioni - si passa alla fase C che consiste nel controllo della presenza del polso carotideo, posizionando due dita sulla carotide e contando fino a 10 secondi. Se non c'\u00e8 polso si passa alla rianimazione cardiopolmonare praticata nel BLS effettuando massaggi cardiaci. Se c'\u00e8 polso e non c'\u00e8 respiro si assiste la respirazione effettuando circa 12 insufflazioni al minuto con il pallone autoespandibile collegato alla bombola dell'ossigeno che eroga ad alti flussi.\nSe il polso carotideo risulta assenta la valutazione primaria si ferma a questo punto.\nIl paziente cosciente viene trattato in maniera differente. Viene valutata la pressione arteriosa tramite lo sfigmomanometro e il polso radiale: se quest'ultimo risulta assenta significa che la massima (sistolica) \u00e8 minore di 80 mmHg.\nDal 2008 le fasi B e C sono state unificate in un'unica manovra, per cui la verifica di presenza del polso carotideo \u00e8 contemporanea a quella del respiro.\nA differenza della valutazione iniziale in cui viene valutato lo stato di coscienza tramite la scala AVPU (gli infermieri e i medici utilizzano la Scala di Glasgow), in questa fase viene valutato lo stato neurologico della persona. Il soccorritore effettua delle semplici domande al paziente valutando:\nIn questa fase si valuta se il paziente ha riportato lesioni pi\u00f9 o meno gravi. Il capo squadra spoglia il paziente (tagliando i vestiti se necessario) e fa una valutazione dalla testa ai piedi, controllando eventuali lesioni o emorragie. I protocolli prevedono di controllare anche i genitali, ma spesso ci\u00f2 non risulta possibile sia per volont\u00e0 del paziente, sia perch\u00e9 risulta pi\u00f9 semplice chiedere al paziente se sente egli stesso dei dolori. La stessa cosa vale per quanto riguarda la parte in cui andrebbero tagliati i vestiti; pu\u00f2 capitare che il paziente sia contrario e alcune volte gli stessi soccorritori decidono di non farlo se il paziente non riporta dolori, muove bene gli arti e assicura di non aver subito colpi in una determinata zona del proprio corpo.\nA seguito del controllo testa-piedi il paziente viene ricoperto con un telo termico per evitare una possibile ipotermia (in questa eventualit\u00e0, l'aumento della temperatura deve essere graduale).\nAl termine di questa fase, se il paziente \u00e8 sempre stato cosciente, il \"team leader\" comunica tutti i parametri dell'ABCDE alla centrale operativa del 118, la quale gli dir\u00e0 che cosa fare e in quale ospedale trasportare il paziente. Ogniqualvolta avvengano dei cambi sostanziali nei parametri del paziente, il capo squadra deve comunicarli subito al 118.\nValutazione secondaria.\nValutare:\nPer il protocollo PTC, il caricamento sulla spinale deve essere fatto con la barella cucchiaio; altre letterature e i costruttori delle barelle affermano invece che si devono fare meno movimenti possibile e quindi il caricamento sulla spinale dovrebbe essere effettuato con il Log roll (legare prima i piedi), in modo da poter ispezionare anche la schiena."}
{"id": "1360822", "revid": "94647", "url": "https://it.wikipedia.org/wiki?curid=1360822", "title": "M\u00fcnster di Basilea", "text": ""}
{"id": "1360828", "revid": "125943831", "url": "https://it.wikipedia.org/wiki?curid=1360828", "title": "Complotto dei medici", "text": "Il complotto dei medici (o affare dei medici; ) fu un caso giudiziario montato ad arte a carico di medici dell'Unione Sovietica, accusati di aver attentato alla vita di diversi leader sovietici. I primi arresti vennero effettuati nell'ottobre del 1952, ma la vicenda si chiuse bruscamente con l'agonia e la morte di Stalin nei primi giorni del marzo 1953.\nLe accuse.\nL'affare prese le mosse da una lettera scritta nel 1948 dalla dottoressa Lidija Tima\u0161uk, cardiologa dell'Ospedale del Cremlino, che aveva appena visitato Andrej \u017ddanov, vittima di un malore mentre era in vacanza. La diagnosi della Tima\u0161uk era di parere opposto a quella di altri specialisti che avevano visitato \u017ddanov, il quale mor\u00ec pochi giorni dopo. La cosa rimase sostanzialmente segreta fino all'ottobre 1952, quando Stalin ordin\u00f2 l'arresto di molte personalit\u00e0 eminenti in ambito medico, fra cui diversi specialisti operanti al Cremlino, compreso il direttore stesso dell'Ospedale del Cremlino, Egorov, ed il suo stesso medico curante, Vinogradov. Solo a questo punto, venne portata la lettera della Tima\u0161uk come prova a carico dei medici, colpevoli di aver attentato alla salute delle alte cariche dello stato.\nLa presunta organizzazione del complotto coinvolgeva moltissime persone di origine ebraica, e si inquadra pertanto nella volont\u00e0 di Stalin di ravvivare l'antisemitismo nel paese. Con il proseguire della campagna di stampa, si cominciarono a confondere genericamente tutti i complotti di supposta origine ebraica, mischiandoli a vicende di spionaggio con protagonisti i paesi occidentali. Le false confessioni che dovevano servire a coinvolgere altri medici furono estorte con la tortura, e fornivano la prova della presenza di un complotto organizzato per \"assassinare dirigenti del partito, dello stato e dell'esercito, attraverso metodi di cura notoriamente errati\". Scopo secondario della campagna era probabilmente anche mettere sotto accusa l'apparato di sicurezza nazionale, nelle persone di L. P. Berija ed V. S. Abakumov, accusando gli organi di sicurezza di scarsa vigilanza.\nCampagna di stampa.\nLe prime notizie dell'arresto dei medici e i dettagli del \"complotto\" comparvero sulla Pravda del 13 gennaio 1953 in un articolo dal titolo \"Sotto la maschera dei professori-dottori: Spie e assassini infami\". L'articolo non era firmato, ma esistono forti sospetti che alla sua redazione abbia partecipato Stalin in prima persona. La settimana successiva, la dottoressa Tima\u0161uk venne insignita dell'Ordine di Lenin, mentre proseguiva la campagna di stampa, e nel paese si faceva strada l'ostilit\u00e0 della popolazione nei confronti dei medici di origine ebraica. Altri articoli successivi, come quello del 31 gennaio 1953, collegavano i presunti delitti dei medici ebrei in Russia ad altre operazioni per colpire rappresentanti dei governi comunisti, come il processo simile svoltosi a Praga. La stampa faceva anche circolare sospetti di collegamenti con servizi segreti occidentali, in particolare britannici.\nL'ultimo articolo nella stampa ufficiale, che menziona il complotto dei medici ed il collegamento a vicende di spionaggio internazionale, comparve il 1\u00ba marzo 1953. Nel frattempo era cominciata l'agonia di Stalin, che sarebbe poi morto il 5 marzo, ed i responsabili del partito avevano dato indicazione di cessare la campagna antisemita, anche se non si pu\u00f2 escudere che lo stesso Stalin avesse preparato una sorta di marcia indietro o rallentamento della campagna stessa."}
{"id": "1360836", "revid": "729019", "url": "https://it.wikipedia.org/wiki?curid=1360836", "title": "Battaglia di Vukovar", "text": "La battaglia di Vukovar indica l'assedio della citt\u00e0 croata di Vukovar da parte dell'Armata Popolare Jugoslava (JNA) con l'appoggio di milizie paramilitari serbe nell'ambito della guerra d'indipendenza croata.\nL'assedio dur\u00f2 87 giorni, tra l'agosto e il novembre 1991 e si concluse con la sconfitta e il ritiro della locale guarnigione della Guardia Nazionale Croata e la quasi totale devastazione di Vukovar, pesantemente sottoposta al fuoco delle artiglierie.\nLo svolgimento.\nIl 3 novembre, le truppe regolari jugoslave attraversarono il Danubio e lanciarono un violento attacco combinato che, a prezzo di severe perdite in uomini e mezzi, riusc\u00ec a dividere in due sacche il perimetro dei difensori: a nord, il villaggio di Borovo Selo (gi\u00e0 per met\u00e0 occupato dalle truppe jugoslave) e a sud la citt\u00e0 di Vukovar. Le condizioni della difesa erano ormai disperate: l'artigliera croata, schierata a Nu\u0161tar e Osijek, era scarsa e poco efficace, i mezzi corazzati erano solo 2 carri T-55 catturati, le munizioni scarse. I rifornimenti arrivavano ormai solo di notte e col contagocce attraverso l'unica strada utilizzabile, una strada sterrata attraverso i campi di mais battuta dal fuoco jugoslavo.\nNell'ospedale di Vukovar i feriti si ammassavano nei corridoi e nelle cantine: il personale sanitario era ormai privo di tutto. I medicinali erano gli unici rifornimenti che giungevano dall'esterno, prevalentemente grazie a degli espedienti; i croati utilizzarono perfino vecchi biplani Antonov An-2 decollati da Osijek in missioni notturne di aviolancio di medicinali. Tutti gli apparecchi vennero perduti.\nIl 10 novembre un feroce assalto jugoslavo conquist\u00f2 i 2/3 della citt\u00e0, costringendo i difensori in pochi isolati addossati al Danubio. La citt\u00e0, ridotta a un cumulo di macerie dagli incessanti bombardamenti, era ormai del tutto circondata. Per un'intera settimana, la guarnigione croata contese disperatamente l'avanzata alle soverchianti forze jugoslave, finch\u00e9 Vukovar cadde il 19 novembre.\nSporadiche sacche di resistenza vennero soffocate entro il giorno 20. Le milizie paramiltari serbe furono le prime ad entrare in citt\u00e0: fra di esse vi erano le famigerate \"Aquile Bianche\" (\"Bijeli Orlovi\") e i reparti del celebre Comandante Arkan. Pochissimi dei difensori croati riuscirono a fuggire, attraverso sentieri nei campi di mais e a prezzo di gravi rischi: la maggior parte dei sopravvissuti della guarnigione venne fatta prigioniera.\nLa dottoressa Vesna Bosanac, direttrice dell'ospedale di Vukovar, si offr\u00ec di restare per garantire ai feriti ricoverati un corretto trattamento da parte dei serbi; ma fu arrestata e condotta via, ed i feriti croati, civili e militari sono stati sterminati ed i corpi occultati. Anche la popolazione civile di Vukovar, a maggioranza croata, sub\u00ec molte violenze e maltrattamenti, e centinaia di persone risultano scomparse a tutt'oggi in quanto non rinvenuti i corpi.\nLe conseguenze.\nSebbene la sconfitta fu una perdita simbolicamente significativa per la neonata Croazia\u00a0\u2013 che torn\u00f2 in possesso della citt\u00e0 solo nel 1998 \u2013 rappresent\u00f2 per l'JNA una vittoria di Pirro, consentendo a Zagabria di coronare la propria lotta per l'indipendenza ottenendo l'appoggio e il consenso della comunit\u00e0 internazionale e l'attenzione dei media occidentali.\nLa battaglia suscit\u00f2 un'enorme eco nell'opinione pubblica croata ed europea, e la stampa battezz\u00f2 Vukovar \"la Stalingrado croata\".\nLe forze in campo.\nI combattimenti furono tra i pi\u00f9 violenti del conflitto, i difensori croati (inquadrati nella 3\u00aa e 204\u00aa Brigata ZNG) contesero ogni palmo di terreno agli assalitori. L'armata popolare jugoslava (JNA), lanci\u00f2 numerosi attacchi per tutto il mese di ottobre 1991 che si conclusero con la perdita di decine di veicoli corazzati e centinaia di uomini.\nArtisti, letterati, giornalisti croati si arruolarono volontari per partecipare alla difesa della citt\u00e0; anche l'anziano conte tedesco Jakob zu Elz, originario di Vukovar, si arruol\u00f2 tra i difensori. In particolare, tra i difensori croati si distinsero gli uomini della compagnia HOS di Vukovar (\"Vukovarska Satnija\" \"HOS-a\"), giunti a met\u00e0 settembre, e gli altri volontari HOS, arrivati alla spicciolata attraverso l'unica strada rimasta aperta (Osijek-Nustar-Bogdanovci), comandati dal maggiore Robert \u0160ili\u0107, che cadr\u00e0 in combattimento il 13 novembre assieme a quasi tutti i suoi uomini, in uno degli ultimi disperati contrattacchi per tentare di respingere le colonne corazzate dell'esercito federale jugoslavo.\nAl culmine degli scontri l'esercito federale jugoslavo aveva schierato ben 2 Corpi (Nord e Sud) con 5 Brigate d'\u00e9lite attorno alla citt\u00e0 (18\u00aa meccanizzata, 51\u00aa meccanizzata, 1\u00aa meccanizzata Guardie, 453\u00aa meccanizzata, 251\u00aa corazzata) per un totale di 19.000 uomini, pi\u00f9 un numero imprecisato di volontari serbi appartenenti alle milizie paramilitari (Cetnici). Stime neutrali ritengono che ci fossero pi\u00f9 di 30.000 combattenti impegnati a stringere d'assedio la citt\u00e0, contro meno di 2000 difensori."}
{"id": "1360849", "revid": "229617", "url": "https://it.wikipedia.org/wiki?curid=1360849", "title": "Anemia infettiva", "text": ""}
{"id": "1360850", "revid": "256896", "url": "https://it.wikipedia.org/wiki?curid=1360850", "title": "K\u0151szeg", "text": "K\u0151szeg (tedesco: \"G\u00fcns\", croato: \"Kiseg\") \u00e8 una citt\u00e0 ungherese della provincia di Vas.\nGeografia.\nLa citt\u00e0 sorge lungo il torrente Gy\u00f6ngy\u00f6s, su un territorio collinare ai piedi dei Monti K\u0151szeg nella regione geografica detta Alpokalja, nella parte pi\u00f9 occidentale della provincia di Vas, presso il confine con la regione austriaca del Burgenland. K\u0151szeg dista 20\u00a0km dalla capitale della provincia, Szombathely e 5\u00a0km dal confine austriaco. K\u0151szeg, insieme a Sopron, \u00e8 una delle due citt\u00e0 ungheresi ai piedi delle Alpi, dal momento che i Monti K\u0151szeg fanno parte delle Prealpi orientali di Stiria.\nStoria.\nLe origini della citt\u00e0 risalgono alla seconda meta del XIII secolo, ad opera della famiglia Volfer, un ramo del clan di H\u00e9der, che viveva in Ungheria dal 1157. Poco prima del 1274 Heinrich II e suo figlio Ivan spostarono la corte del K\u00f6szegi, un ramo secondario della famiglia, da G\u00fcssing verso K\u0151szeg.\nIl predominio della famiglia K\u00f6szegi sulla zona dur\u00f2 fino al 1327, anno in cui questi furono assoggettati da Carlo Roberto d'Angi\u00f2.\nNel 1328 la citt\u00e0 ottenne lo status di \"citt\u00e0 regia\", godendo quindi di ampi privilegi e di una notevole autonomia.\nNel 1392 la citt\u00e0 venne comprata dal conte palatino Nicola Garai che la acquist\u00f2 dalla famiglia Ellerbach di Monyor\u00f3ker\u00e9k, che a sua volta l'aveva avuta in ipoteca dal Re Sigismondo di Lussemburgo.\nL'agosto del 1532 sotto la guida del capitano Miklos Jurisics i difensori della fortezza di Koszeg per 25 giorni resistettero agli attacchi delle truppe turche di Solimano il Magnifico sultano turco che voleva conquistare addirittura Vienna."}
{"id": "1360853", "revid": "92723", "url": "https://it.wikipedia.org/wiki?curid=1360853", "title": "Return to the Centre of the Earth", "text": "Return to the Center of the Earth \u00e8 un album di Rick Wakeman. Quest'opera \u00e8 un seguito di Journey to the Centre of the Earth, un album meno recente dello stesso artista, risalente al 1974. Nell'album le tracce si alternano tra canzoni e narrazione, sempre con sfondo musicale.\nEsibizioni dal vivo.\nLa prima esibizione dal vivo dell'album venne ospitata da Trois-Rivi\u00e8res in Qu\u00e9bec, il 30 giugno del 2001. Ad esibirsi con Wakeman erano presenti anche \"The English Rock Ensemble\", suo figlio Adam alle tastiere, il chitarrista Ant Glynne, il bassista Lee Pomeroy, e il batterista Tony Fernandez.\nL'album \u00e8 stato eseguito completamente il 15 luglio 2006 sui Plains of Abraham a Qu\u00e9bec. Wakeman era accompagnato da 45 membri di orchestra sinfonica diretti da Gilles Bellemare, i Vocalys Ensemble (un coro di 20 persone), la English Rock Ensemble, vari ospiti vocali tra i quali Jon Anderson, Annie Villeneuve e Vincent Marois e una narrazione di Guy Nadon. Il tutto decorato da un ampio assortimento di maxischermi, luci e fuochi artificiali. Wakeman decise che quello spettacolo sarebbe stato il vertice della sua carriera."}
{"id": "1360855", "revid": "287204", "url": "https://it.wikipedia.org/wiki?curid=1360855", "title": "Honduras britannico", "text": "L'Honduras britannico \u00e8 stato una colonia della corona britannica, corrispondente all'odierno Belize, istituita nel 1862 e divenuta nel 1981 un reame del Commonwealth. Nel 1973 aveva assunto l'attuale denominazione di \"Belize\".\nRivendicato inizialmente dagli spagnoli nel XVII secolo, con la pace di Parigi del 1783 tra Gran Bretagna e Spagna, alla prima fu riconosciuto il diritto di tagliare legname tra i fiumi Hondo e Belize. La Convenzione di Londra del 1786 ampli\u00f2 questa concessione includendo l'area tra i fiumi Belize e Sibun. Nel 1862, l'insediamento del Belize nel golfo dell'Honduras fu dichiarato colonia britannica con il nome di British Honduras e il rappresentante della Corona fu elevato al rango di \"tenente governatore\" in subordine al governatore della Giamaica. nel 1862 fu elevato a colonia a s\u00e9 stante con il nome di Honduras britannico. Nel 1964 divenne una \"self-governing colony\" e nel 1973 assunse la denominazione di \"Belize\"; raggiunse l'indipendenza dal Regno Unito con il \"British Nationality Act\" del 1981, quando divenne un reame del Commonwealth. \u00c8 stato l'ultimo possedimento continentale del Regno Unito nelle Americhe."}
{"id": "1360869", "revid": "767487", "url": "https://it.wikipedia.org/wiki?curid=1360869", "title": "Dem Franchize Boyz", "text": "I Dem Franchize Boyz sono un gruppo hip hop statunitense di Atlanta, scritturato nella So So Def Records. \u00c8 formato da:\nHanno debuttato con la hit \"White Tee\" nel 2004 e hanno riscosso recentemente un discreto successo grazie ai singoli \"Oh, I Think They Like Me\" e \"Lean wit It, Rock wit It\", entrambi estratti dall'album \"On Top of Our Game\".\nI Dem Franchize Boyz sono considerati come i nuovi pionieri del sottogenere di musica hip hop detto Snap.\nIl gruppo ha collaborato coi Korn a una versione mixata dei brani \"Lean Wit It, Rock wit It\" e \"Coming Undone\" dal titolo \"Coming Undone (Wit It)\". Ha anche partecipato al singolo della cantante R&amp;B Monica \"Everytime The Beat Drop\" e a \"Pimped Out\" di Brooke Valentine. Inoltre \"Jizzal man\" e \"Parlae\" sono apparsi nell'album del rapper DJ Unk dal titolo \"Beat'n Down Yo Block!\". Analogamente, Unk \u00e8 presente nell'album \"On Top Of Our Game\" nella traccia \"Suckas Come &amp; Try Me\".\nNell'aprile del 2007 \"Parlae\" \u00e8 stato arrestato per spaccio e possesso illegale di armi. \"Buddie\" ha invece lasciato il gruppo, accusando gli altri membri di non trattarlo adeguatamente. Un mese dopo ha pubblicato il suo primo lavoro solista, uscito il 6 novembre 2007."}
{"id": "1360871", "revid": "56620", "url": "https://it.wikipedia.org/wiki?curid=1360871", "title": "Giuseppe Baini", "text": "Biografia.\nAll'et\u00e0 di tredici anni entr\u00f2 al \"Seminario Romano\", dove studi\u00f2 sotto Stefano Silveyra e nel 1795 fu ammesso nel coro della cappella papale. Dopo essere stato ordinato sacerdote nel 1798, inizi\u00f2 a studiare canto con Saverio Bianchini, un basso del coro, e contrappunto con Giuseppe Jannacconi; probabilmente fu anche allievo dell'organista Giovanni Battista Batti e dello zio Lorenzo Baini. Nel 1814 gli fu affidata la riorganizzazione dell'archivio della cappella papale e nel 1819 divent\u00f2 camerlengo (amministratore generale) del collegio dei cantanti papali, posizione che tenne sino alla morte. Nel 1825 divent\u00f2 esaminatore (ma non membro) della \"Congregazione di Santa Cecilia\". Fu inoltre membro di molte accademie europee e insegnante di numerosi compositori e musicologi.\nBaini fu con Jannacconi e altri uno degli ultimi rappresentanti della scuola romana. \u00c8 ricordato principalmente per aver pubblicato un ampio numero dei lavori di Giovanni Pierluigi da Palestrina e soprattutto per il suo scritto pi\u00f9 noto, \"Memorie storico-critiche della vita e delle opere di Giovanni Pierluigi da Palestrina\", un trattato biografico e musicologico sul celebre compositore rinascimentale, nel quale sono anche contenute numerose informazioni su altri compositori sino ad allora sconosciuti.\nLa sua devozione per la chiesa cattolica romana la si pu\u00f2 osservare anche nell'ambito politico: egli infatti fu difensore del Papato durante il suo conflitto con l'impero napoleonico e rifiut\u00f2 completamente di prender parte alle riforme della Chiesa entro l'Impero."}
{"id": "1360873", "revid": "125416851", "url": "https://it.wikipedia.org/wiki?curid=1360873", "title": "Peste bovina", "text": "La peste bovina (nota anche col nome di origine tedesca \"Rinderpest\") \u00e8 stata una malattia infettiva virale dei ruminanti, altamente contagiosa e a forte mortalit\u00e0, causata da un virus simile a quello del morbillo umano. Diffusa originariamente in Europa e Asia, \u00e8 arrivata in Africa con il colonialismo. L'ultima epidemia \u00e8 avvenuta in Kenya nel 2001. Nel 2011 \u00e8 stata organizzata a Roma una cerimonia dalle Nazioni Unite (pi\u00f9 precisamente dalla OIE e dalla FAO) per dichiararne l'eradicazione, divenendo pertanto la seconda malattia nella storia ad essere stata debellata dopo il vaiolo umano.\nLa causa.\nEra causata da un virus del genere \"Morbillivirus\", famiglia Paramyxoviridae. Un virus strettamente correlato a quello della peste bovina provoca la \"peste dei Piccoli Ruminanti\", una malattia a decorso clinico molto simile che colpisce solo ovini e caprini.\nLa trasmissione.\nIl virus era presente in grande quantit\u00e0 in secreti ed escreti degli animali infetti. L'infezione si trasmetteva per via orale o respiratoria in seguito a contatto con alimenti od acqua contaminati da escreti animali.\nSpecie colpite.\nBovini e bufalini erano le specie pi\u00f9 sensibili e che si ammalavano pi\u00f9 gravemente. Numerosi altri ruminanti domestici (ovini, caprini, camelidi) e selvatici furono colpiti in modo occasionale. La peste bovina non colpisce l'uomo.\nSintomi.\nIl periodo di incubazione variava tra i 4 ed i 9 giorni. Il virus si replicava nelle mucose dell'apparato respiratorio e digerente, con particolare tropismo per i tessuti linfoidi (placche di Peyer). I sintomi iniziali erano febbre alta e rinotracheite con scolo mucopurulento, seguite da una grave diarrea acquosa e striata di sangue che risulta spesso fatale. Gli animali che sopravvivevano mostravano cattive condizioni generali ed immunodepressione, causate dalla deplezione di tessuto linfoide.\nProfilassi.\nPrima dell'eradicazione della malattia nelle aree indenni la profilassi era affidata alla sorveglianza sulle importazioni, soprattutto su quelle di animali esotici. In area endemica si ricorreva anche alla vaccinazione. Nel 2010 erano 170 paesi nel mondo dichiarati esenti dalla peste bovina, l'ultima epidemia era stata registrata nel 2001 in Somalia. Attualmente questa patologia sembra eradicata; secondo le conferme dagli organismi internazionali competenti, la peste bovina \u00e8 quindi la seconda malattia, dopo il vaiolo, ad essere stata cancellata."}
{"id": "1360880", "revid": "125688739", "url": "https://it.wikipedia.org/wiki?curid=1360880", "title": "Nazionale di rugby a 15 dell'Irlanda", "text": "La nazionale di rugby a 15 irlandese (; ) \u00e8 la rappresentativa maschile di rugby XV dell'Isola d'Irlanda. Operante sotto la giurisdizione della Irish Rugby Football Union, essa comprende sia la Repubblica d'Irlanda propriamente detta, sia l'Irlanda del Nord (politicamente territorio del Regno Unito). Per tale ragione essa non viene identificata dalla bandiera nazionale irlandese, ma da un vessillo apposito, che consiste in un trifoglio (lo \"Shamrock\"), che simboleggia in modo generico l'Irlanda intesa come isola.\nCostituitasi nel 1875, disput\u00f2 il suo primo incontro internazionale a Londra contro l'.\nFin dalla sua istituzione, l'Irlanda disputa insieme alle altre tre nazionali delle Isole Britanniche l'Home Nations Championship, che con l'aggiunta della divenne poi il Torneo delle Cinque Nazioni e, dal 2000, con l'arrivo anche dell', Sei Nazioni.\nL'Irlanda ha vinto tale torneo - nelle sue varie denominazioni - 22 volte (8 delle quali \"ex-\u00e6quo\"), inoltre ha conquistato in tre occasioni il Grande Slam e in 10 edizioni la \"Triple Crown\".\nL'Irlanda compete ogni 4 anni nella Coppa del Mondo di rugby, alle cui - a tutt'oggi - otto edizioni \u00e8 sempre stata presente, raggiungendo come miglior risultato i quarti di finale in sei edizioni.\nStoria.\nIntroduzione del rugby in Irlanda.\nSi ritiene che tutto ebbe inizio dal caid, un vecchio antenato del calcio gaelico che presentava delle forti similitudini con il rugby. Questo sport veniva giocato all'interno di uno spazio definito e tra un predeterminato numero di giocatori. La Dublin University, fondata nel 1854, fu la prima squadra di rugby organizzata in Irlanda. Nel 1867, la Trinity Second XV disput\u00f2 diversi incontri contro il Saint Columba's College e la Hume High Street, due scuole di Leinster, e affront\u00f2 anche la Royal School di Dungannon, una scuola del nord della nazione.\nNel 1874 nacque la Irish Football Union, ricostituitasi nella Irish Rugby Football Union dopo l'unificazione con la federazione dell'Irlanda del Nord. L'Irlanda disput\u00f2 il suo primo test match il 15 febbraio 1875 perdendo 7-0 contro l' a Londra. Entrambe le squadre schierarono in campo 20 giocatori in questo incontro, come era consuetudine nei primi anni del rugby union.\nPrimi difficili anni.\nL'Irlanda disput\u00f2 il suo primo incontro casalingo il 13 dicembre 1875 ospitando l'Inghilterra al Leinster Cricket Club di Rathmines nella citt\u00e0 di Dublino, con la partita che termin\u00f2 4-0 per gli inglesi. Allora lo stadio Lansdowne Road era inutilizzabile. Le due nazionali si incontrarono nuovamente due anni dopo, il 5 febbraio 1877 a Londra, e l'Inghilterra collezion\u00f2 la sua terza vittoria consecutiva vincendo 8-0. Due settimane dopo l'Irlanda affront\u00f2 la a Belfast uscendo sconfitta 20-0. Il primo incontro al Lansdowne Road venne disputato l'11 marzo 1878, con l'Inghilterra che si impose 7-0 contro gli irlandesi.\nDopo un inizio difficile con dieci sconfitte in dieci partite disputate e un solo punto realizzato, il 19 febbraio 1881 l'Irlanda ottenne la sua prima vittoria sconfiggendo dentro casa la Scozia a Belfast col punteggio 3-1. L'anno successivo, il 28 febbraio 1882, ebbe luogo al Lansdowne Road il primo confronto col terminato 8-0 per i gallesi. Il 6 febbraio, una settimana pi\u00f9 tardi, l'Irlanda colse il suo primo risultato positivo contro l'Inghilterra pareggiando 2-2 in un incontro casalingo.\nNel periodo 1882-1883 l'Irlanda prese parte alla prima edizione della Home Championship, quella che sarebbe diventata l'attuale Sei Nazioni. L'anno successivo le quattro nazionali si incontrarono nuovamente per la seconda edizione del torneo e in questo caso furono disputati tutti gli incontri previsti, mentre in precedenza non venne giocata Irlanda-Galles. Durante l'incontro con il Galles, disputato a Cardiff nel 1884, due giocatori irlandesi non furono in grado di giocare la partita e l'Irlanda fu costretta a prendere in prestito due giocatori gallesi. Le edizioni del 1885, 1888 e 1889 furono disputate in modo incompleto a causa di disaccordi tra le rispettive federazioni. L'Inghilterra fu esclusa dalle edizioni del 1888 e del 1889 a causa del suo rifiuto di entrare a far parte dell'International Rugby Board.\nLa prima vittoria irlandese a Lansdowne Road coincise con la prima vittoria dell'Irlanda sull'Inghilterra, ottenuta il 5 febbraio 1887 col punteggio di 6-0. Questa rappresent\u00f2 solamente la seconda vittoria in venticinque partite fino ad allora disputate. Robert Warren era il capitano della squadra, Robert Montgomery e CR Tillie segnarono due mete trasformate da Daniel Rambaut. Anche John Macauley fece parte di quella squadra. Il 3 marzo 1888 l'Irlanda registr\u00f2 la sua prima vittoria contro il Galles battendolo 7-0.\nIl 1\u00ba dicembre 1888 l'Irlanda gioc\u00f2 contro il primo avversario non britannico, i New Zealand M\u0101ori che si imposero 13-4 fuori casa.\n1890-1914: crescita del XV del trifoglio.\nNel 1894 l'Irlanda adott\u00f2 il modello gallese disponendo in campo sette giocatori arretrati e sei avanti. Il Galles era una squadra impressionante e il nuovo sistema cambi\u00f2 il volto del gioco del rugby. Il sistema che prevedeva quattro tre quarti stabilito dal 1890 port\u00f2 i suoi frutti e in seguito divenne uno standard sia per le nazionali che per le squadre di club.\nNel 1894 l'Irlanda sconfisse l'Inghilterra 7-5, la Scozia 5-0 e il Galles 3-0 conquistando la prima Home Championship e la prima Triple Crown, avendo sconfitto tutte le Home Nations. In quell'occasione gli irlandesi vinsero per la seconda volta contro la Scozia e l'Inghilterra in diciotto incontri disputati.\nNegli anni 1890 il rugby rappresentava principalmente un gioco per la classe media protestante. L'unico cattolico della squadra del 1894 di Edmund Forrest era Tom Crean. Furono diciotto i giocatori che disputarono i tre incontri che permisero all'Irlanda di conquistare la Triple Crown: tredici provenivano da tre squadre di Dublino \u2013 Wanderers, Dublin University e Bective Rangers \u2013 e gli ultimi cinque dall'Ulster.\nSe nel 1895 l'Irlanda non riusc\u00ec a confermarsi subendo tre sconfitte, nel 1896 vinse nuovamente il torneo con due vittorie e un pareggio. Il giocatore gallese Arthur Gould fu al centro di uno scandalo che port\u00f2 al boicottaggio del Galles. I tornei del 1897 e del 1898 non si svolsero in modo completo. Nel 1899 l'Irlanda conquist\u00f2 un'altra Triple Crown.\nNel 1900 tutte e quattro le Home Nations avevano ottenuto almeno un trionfo e allo stesso tempo la popolarit\u00e0 del rugby era in ascesa, con un maggior numero sia di giocatori che di spettatori.\nIl Galles e la Scozia dominarono il primo decennio del 1900. Tuttavia, nel 1905, gli irlandesi vinsero i loro primi due incontri. Il 25 novembre 1905 la visita della suscit\u00f2 un grande interesse, la partita si concluse 15-0 per gli All Blacks davanti a un pubblico di 12.000 spettatori. La Home Championship 1906 vide la vittoria a pari merito dell'Irlanda e del Galles. Il 24 novembre 1906 il affront\u00f2 l'Irlanda a Belfast riuscendo a imporsi 15-12 dopo una partita molto combattuta. Il 20 marzo 1909 l'Irlanda gioc\u00f2 per la prima volta contro la sconfiggendola 19-8. Questa vittoria fu salutare per l'Irlanda, dopo una serie di sconfitte subite ad opera delle nazionali britanniche.\nNel 1910, con l'aggiunta della Francia, nacque il torneo del Cinque Nazioni la cui prima edizione venne vinta dall'Inghilterra. Nel 1911 l'Irlanda guadagn\u00f2 tre vittorie e venne sconfitta solamente dai vincitori finali del torneo, il Galles. L'Irlanda vinse tre partite al Cinque Nazioni 1912 e vinse il torneo per la quinta volta in meno di venti anni.\nIl 30 novembre 1912 il Sudafrica affront\u00f2 l'Irlanda per la prima volta a Lansdowne Road. La nazionale irlandese, con sette nuovi giocatori, incass\u00f2 dieci mete per un risultato finale di 38-0, la sua peggiore sconfitta nel nuovo secolo.\n1919-1939: alti e bassi.\nDurante il Cinque Nazioni 1920 gli irlandesi non brillarono, venendo sconfitti in tutti e quattro i loro incontri disputati: a Dublino perdettero contro l'Inghilterra 14-11, contro la Scozia 19-0 a Edimburgo, contro il Galles a Cardiff 28-4 e infine il 3 aprile furono sconfitti 15-7 dalla Francia a Dublino. In quest'ultima partita si registr\u00f2 anche la prima vittoria dei francesi ai danni dell'Irlanda. L'anno successivo, al Cinque Nazioni 1921, l'Irlanda raccolse una sola vittoria sconfiggendo 9-8 il Galles il 26 febbraio a Dublino. Venne battuta 15-0 dall'Inghilterra fuori casa, 6-0 da Galles a Dublino e 20-10 in Francia dai transalpini.\nL'Irlanda ottenne dei risultati mediocri al Cinque Nazioni 1922: l'11 febbraio fu sconfitta 12-3 a Dublino contro l'Inghilterra, 6-3 contro la Scozia il 25 febbraio, 11-5 contro il Galles l'11 marzo. La partita Irlanda-Francia dell'8 aprile rappresentava un potenziale punto di svolta per entrambe le nazionali, con gli irlandesi impegnati a evitare il cucchiaio di legno per il terzo anno consecutivo e i francesi alla ricerca di una vittoria dopo due pareggi e una sconfitta. L'Irlanda alla fine vinse 8-3 in una partita violenta. Gli irlandesi, che furono i primi a cominciare a giocare duro, si lamentarono del comportamento dei francesi. Le cose non migliorano tra francesi e irlandesi durante il Cinque Nazioni 1924. La terza linea Collopy placc\u00f2 Crabos rompendo la gamba e ponendo fine alla carriera del centro francese. G\u00e9o Andr\u00e9, ex internazionale francese divenuto giornalista per il \"Miroir des sports\", scrisse a proposito: \u00ab Il fair-play tende a sparire dai nostri campi, perch\u00e9 \u00e8 un peccato scrivere che \u00e8 al centro di un gioco spietato che Ren\u00e9 Crabos aveva rotto la sua gamba \u00bb. Il primo novembre gli All Blacks si presentarono a Lansdowne Road per la loro prima partita del loro tour invernale. Dopo un dominio degli avanti irlandesi, la mischia neozelandese impose la sua forza. Gli irlandesi furono sconfitti 6-0.\nLe cose si calmarono durante il Cinque Nazioni 1925; il primo gennaio l'Irlanda vinse in Francia 9-3. La nazionale irlandese vinse il Cinque Nazioni 1926 a pari merito con la Scozia, vincendo tre partite e perdendo nel loro ultimo incontro con il Galles 11-8. L'anno successivo, nel Cinque Nazioni 1927, l'Irlanda vinse nuovamente a pari merito con la Scozia venendo sconfitta solamente dall'Inghilterra 8-6 il 12 febbraio a Londra. Il 12 novembre dello stesso anno ospit\u00f2 l' venendo sconfitta 5-3. Il 19 dicembre 1931 il Sudafrica fece visita agli irlandesi battendoli 8-3 a Lansdowne Road. Dopo una serie di prestazioni altalenanti, l'Irlanda vinse la Home Championship 1932 ex-\u00e6quo con Galles e Inghilterra. Da questa edizione del torneo e fino al 1947 la Francia sar\u00e0 esclusa dai confronti con le Home Unions in seguito all'accusa di professionismo ed eccessiva violenza. Nel 1935 l'Irlanda si impose nuovamente sconfiggendo dentro casa la Scozia 12-5 e il Galles 9-3, subendo l'unica sconfitta a Londra contro l'Inghilterra per 14-3. Il 7 dicembre dello stesso anno gli All Blacks si recarono in Irlanda sconfiggendo i padroni di casa 17-9. Nel 1939 gli irlandesi vinsero nuovamente ex-\u00e6quo il torneo dopo essere stati sconfitti l'anno precedente da tutte e tre le nazionali britanniche.\n1947-1956: periodo d'oro.\nDopo l'interruzione dovuta alla seconda guerra mondiale, il Cinque Nazioni riprese nel 1947 con il reinserimento della Francia. Gli irlandesi persero la loro prima partita contro la Francia a Dublino 12-8, successivamente vinsero 22-0 contro l'Inghilterra a Lansdowne Road. Questa rappresent\u00f2 la pi\u00f9 larga vittoria dell'Irlanda contro l'Inghilterra fino al 43-13 ottenuto al Croke Park nel 2007. Con Murphy era il capitano nella partita contro l'Inghilterra; fu l'unico giocatore irlandese a collezionare la presenza sia prima che dopo la seconda guerra mondiale. L'Irlanda si impose contro la Scozia 3-0 e venne sconfitta nell'ultimo incontro dal Galles 6-0. Il 6 dicembre 1947 ospit\u00f2 l'Australia da cui fu sconfitta 16-3.\nL'Irlanda vinse il suo primo Grande Slam nel 1948 sotto la guida del suo capitano Karl Mullen. Sconfisse la Francia a Parigi, l'Inghilterra a Twickenham, e la Scozia 6-0 a Lansdowne Road con due mete segnate da Jack Kyle e Barney Mullan. Nell'ultimo incontro vinse infine 6-3 con il Galles al Ravenhill Stadium. Nel 1949 l'Irlanda vinse la Triple Crown utilizzando diciannove giocatori. Nel 1951 gli irlandesi si imposero nuovamente al Cinque Nazioni conquistando tre vittorie e un pareggio con il Galles a Cardiff. L'8 dicembre 1951 ospitarono il Sudafrica venendo sconfitti 17-5. L'anno successivo l'Irlanda effettu\u00f2 per la decima volta in cinquanta anni un tour all'estero, sconfiggendo l'. Il 9 gennaio 1954 ospit\u00f2 gli All Blacks a Lansdowne Road venendo sconfitta 14-3. Il 27 febbraio dello stesso anno l'Irlanda affront\u00f2 la Scozia al Ravenhill Stadium di Belfast. Il capitano irlandese Jim McCarthy disse al presidente della I.R.F.U., Sarsfield Hogan, che undici giocatori provenienti dalla Repubblica d'Irlanda si rifiutavano di cantare \"God Save the Queen\" a fianco della squadra scozzese. Si convenne di utilizzare un inno abbreviato, noto nell'Ulster come \"the Salute\", e di non far giocare pi\u00f9 partite della nazionale al Ravenhill Stadium. L'Irlanda sconfisse la Scozia 6-0 e si dovette attendere fino al 2007 per tornare a giocare a Belfast, in occasione dell'incontro con l'.\n1957-1969: vacche magre.\nIl 1958 si apr\u00ec in modo positivo per l'Irlanda, con gli irlandesi che si imposero 9-6 contro l'Australia a Dublino in quella che rappresent\u00f2 la prima vittoria del XV del trifoglio contro una nazionale maggiore dell'emisfero sud. Il prosieguo dell'anno si concluse per\u00f2 in modo negativo con il cucchiaio di legno al Cinque Nazioni, a seguito di tre sconfitte e una sola vittoria ottenuta contro la Scozia 12-6 a Dublino. Le cose non si misero meglio negli anni successivi, con quattro cucchiai di legno tra gli anni 1960 e 1964, riuscendo a conquistare nell'arco di cinque anni solamente due vittorie contro l'Inghilterra (1961 e 1964) e una contro il Galles 1963). Nel frattempo l'Irlanda registr\u00f2 anche due sconfitte contro il Sudafrica e una sconfitta contro gli All Blacks 6-5 a Lansdowne Road (7 dicembre 1963).\nNel 1965 il XV del trifoglio pareggi\u00f2 contro la Francia prima di battere l'Inghilterra e la Scozia. La Triple Crown fu per\u00f2 conquistata dal Galles, che vinse 14-8 a Cardiff. Il 10 aprile dello stesso anno l'Irlanda registr\u00f2 la sua prima vittoria contro il Sudafrica: la partita, disputata a Lansdowne Road, era sul punteggio di 6-6 quando Tom Kiernan realizz\u00f2 un calcio di punizione all'ultimo minuto strappando la vittoria col punteggio di 9-6. Nel 1967 l'Irlanda sconfisse due volte l'Australia: il 21 gennaio a Dublino si impose 15-8, mentre il 13 maggio vinse 11-5 a Sydney conquistando la prima vittoria fuori casa contro una delle nazionali maggiori dell'emisfero sud. Il 26 ottobre 1968 gli irlandesi sconfissero per la quarta volta consecutiva i Wallabies vincendo 10-3 a Lansdowne Road. Nel 1969 l'Irlanda sconfisse la Francia 17-9 a Lansdowne Road nell'ambito del Cinque Nazioni; si tratt\u00f2 della prima vittoria contro i francesi dopo dieci anni. In quell'edizione del torneo gli irlandesi persero solamente la loro ultima partita con il Galles, il quale successivamente vinse il torneo. In autunno la federazione irlandese nomin\u00f2 Ronnie Dawson come selezionatore della nazionale, che divenne cos\u00ec il primo a ricoprire ufficialmente tale incarico.\n1970-1985: nuovo miglioramento.\nIl 10 gennaio 1970 l'Irlanda cominci\u00f2 il nuovo decennio pareggiando contro il Sudafrica 8-8 a Lansdowne Road. Successivamente gli irlandesi persero i primi due incontri del Cinque Nazioni contro Francia e Inghilterra e vinsero le ultime due partite giocate a Dublino contro Scozia e Galles. Il Cinque Nazioni 1972 non venne portato a termine a causa del conflitto nordirlandese. Dopo il Bloody Sunday, un gruppo di persone diede fuoco all'ambasciata britannica di Dublino e vennero inviate dall'IRA lettere minatorie ai giocatori. In seguito a questi fatti Scozia e Galles decisero di non recarsi a Dublino. Fatti analoghi si ripeterono l'anno successivo ma senza impedire il regolare svolgimento della competizione. L'Inghilterra accett\u00f2 di andare a giocare a Dublino, venendo sconfitta 18-9 a Lansdowne Road. Nel Cinque Nazioni 1973 tutte le squadre partecipanti vinsero i loro incontri casalinghi: risultato unico negli annali, vinsero tutte a pari merito il torneo. In precedenza, il 20 gennaio dello stesso anno, gli irlandesi registrarono il loro primo e unico risultato positivo contro la Nuova Zelanda pareggiando 10-10 a Lansdowne Road dopo avere anche fallito il calcio di trasformazione della possibile vittoria a causa di una raffica di vento.\nIl Cinque Nazioni 1974 si dimostr\u00f2 molto equilibrato e venne deciso all'ultima giornata. Il Galles conquist\u00f2 due pareggi e una vittoria nelle prime tre partite, ma non riusc\u00ec a vincere il torneo a causa della sconfitta 16-12 contro l'Inghilterra a Twickenham nell'ultima partita. Con due vittorie, un pareggio e una sconfitta contro la Francia, l'Irlanda vinse il torneo. Gli irlandesi conclusero l'anno ospitando gli All Blacks il 23 novembre a Lansdowne Road, in una partita vinta dai neozelandesi 15-6. Dal 1975 al 1977 la nazionale irlandese fu allenata da Roly Meates, a cui far\u00e0 seguito Noel Murphy dal 1977 al 1980. Il 17 gennaio 1976 l'Irlanda ospit\u00f2 l'Australia in occasione del tour dei Wallabies in Gran Bretagna e Irlanda subendo una sconfitta per 20-10. Il 5 giugno dello stesso anno, in occasione del tour in Nuova Zelanda e Isole Figi, gli irlandesi furono sconfitti 11-3 dalla Nuova Zelanda a Wellington. Gli anni 1970 si conclusero in modo non esaltante, con una sola vittoria nel 1976 ottenuta sconfiggendo 13-12 l'Inghilterra a Twickenham, quattro sconfitte subite al Cinque Nazioni 1977 e la sola vittoria 12-9 contro la Scozia a Lansdowne Road nell'edizione 1978 del torneo. Il 4 novembre 1978 l'Irlanda gioc\u00f2 a Lansdowne Road contro la Nuova Zelanda, subendo una sconfitta 10-6 in una partita decisa dall'unica meta realizzata nell'incontro. Le ultime note positive di fine decennio vennero dal tour australiano del 1979, dove l'Irlanda riusc\u00ec a imporsi nei due incontri disputati contro l'Australia.\nNel 1980 venne nominato come nuovo selezionatore della nazionale irlandese Willie John McBride. Nel 1981 l'Irlanda perse tutte e quattro le partite disputate al Cinque Nazioni. Lo stesso anno, durante il contestato tour in Sudafrica, sub\u00ec due sconfitte dagli Springboks. Successivamente, il 21 novembre ospit\u00f2 l'Australia venendo sconfitta 16-12. L'anno successivo il XV del trifoglio conquist\u00f2 il Cinque Nazioni 1982 e solamente la sconfitta 22-9 contro la Francia a Parigi, nell'ultima giornata del torneo, imped\u00ec anche la conquista del Grande Slam. Dopo trentatr\u00e9 anni l'Irlanda vinse la Triple Crown. Nel 1983 l'Irlanda vinse nuovamente il Cinque Nazioni, stavolta a pari merito con la Francia, perdendo solamente con il Galles. Nel 1984 Mick Doyle succedette a McBride sulla panchina irlandese. Nel 1985 l'Irlanda trionf\u00f2 al Cinque Nazioni per la terza nell'arco di quattro anni, vincendo anche la Triple Crown. Non riusc\u00ec a realizzare il Grande Slam solo per il pareggio 15-15 contro la Francia nell'incontro giocato a Dublino.\nTutti questi successi furono ottenuti con Ciaran Fitzgerald come capitano. Altri tre giocatori vinsero il torneo tre volte in quel periodo di inizio degli anni 1980: Phil Orr, Donal Lenihan e Hugo MacNeill. Il record di vittorie appartiene a Fergus Slattery, che vinse il Cinque Nazioni per quattro volte (1973, 1974, 1982, 1983).\n1986-1999: periodo nero.\nNel 1986 l'Irlanda perse tutti e quattro gli incontri del Cinque Nazioni, consolandosi con la vittoria 60-0 contro la che in quell'epoca rappresentava la pi\u00f9 larga vittoria in un incontro internazionale. L'anno successivo si disput\u00f2 in Nuova Zelanda la prima Coppa del Mondo di rugby. Gli irlandesi, nello stesso girone con Galles, e , approdarono ai quarti di finale dopo avere sconfitto canadesi e tongani. Ai quarti di finale affrontarono l'Australia venendo sconfitti 33-15. Nel 1987 subentr\u00f2 Jim Davidson come allenatore dell'Irlanda. Il 18 novembre 1989 gli irlandesi ospitarono gli All Blacks a Lansdowne Road venendo surclassati 23-6. L'anno successivo ebbero la meglio contro l' vincendo 20-18.\nNel 1990 Ciaran Fitzgerald venne nominato nuovo allenatore della nazionale irlandese. In vista della Coppa del Mondo, nel 1991 l'Irlanda si rec\u00f2 in tour in Namibia dove sub\u00ec due clamorose sconfitte dai padroni di casa. La Coppa del Mondo di rugby 1991 si disput\u00f2 in Gran Bretagna, Irlanda e Francia dal 3 ottobre al 2 novembre 1991. Nella fase a gironi l'Irlanda gioc\u00f2 contro Scozia, e , perdendo 24-15 contro la Scozia a Murrayfield dopo avere vinto i primi due incontri. Ai quarti di finale gli irlandesi affrontarono nuovamente l'Australia. I Wallabies non furono mai in grado di distanziare il XV del trifoglio, che in vantaggio 18-15 verso la fine della partita sub\u00ec una meta di Michael Lynagh che infranse le speranze dell'Irlanda mandando in semifinale i futuri campioni del mondo dell'Australia.\nDopo quattro sconfitte al Cinque Nazioni 1992, la federazione irlandese nomin\u00f2 Gerry Murphy come allenatore. Quell'anno l'Irlanda si rec\u00f2 in tour in Nuova Zelanda, perdendo le due partite giocate contro gli All Blacks, e successivamente ospit\u00f2 l'Australia che vinse 42-17. Nel 1994 gli irlandesi si recarono in tour in Australia collezionando due sconfitte contro i Wallabies. Il 5 novembre dello stesso anno ospitarono gli vincendo 26-15. Dopo avere collezionato una sola vittoria al Cinque Nazioni 1995, nell'ultima giornata a Cardiff contro il Galles, in preparazione della Coppa del Mondo il 6 maggio l'Irlanda affront\u00f2 l' a Treviso perdendo clamorosamente 22-12. La Coppa del Mondo di rugby 1995 si disput\u00f2 in Sudafrica. Dopo la prima partita del girone persa contro la Nuova Zelanda l'Irlanda sconfisse Giappone e Galles approdando ai quarti di finale, dove venne eliminata dalla Francia che vinse 32-16. Dopo la Coppa del Mondo venne nominato come allenatore il neozelandese Murray Kidd.\nNelle tre edizioni consecutive del Cinque Nazioni dal 1996 al 1998 l'Irlanda guadagn\u00f2 il cucchiaio di legno per tre volte consecutive, riuscendo a vincere un solo incontro nel 1997 26-25 contro il Galles a Cardiff. Nel frattempo, nel breve periodo tra il 1997 e il 1998, sedette sulla panchina irlandese Brian Ashton, al quale segu\u00ec Warren Gatland. Per quel che riguarda i test match le cose non andarono meglio in questa seconda met\u00e0 degli anni 1990, con una sconfitta casalinga clamorosa 40-25 contro , una sconfitta contro l'Australia, altre due sconfitte contro l'Italia, una sconfitta contro la Nuova Zelanda e tre sconfitte contro il Sudafrica nel 1998. Per la preparazione della Coppa del Mondo 1999 gli irlandesi si recarono in tour in Australia durante il quale persero le due partite contro i padroni di casa. Nell'ultimo incontro amichevole, prima della Coppa del Mondo, ospitarono l'Argentina sconfiggendola 32-24. Giunti alla competizione mondiale disputata in Gran Bretagna, Irlanda e Francia, dopo due vittorie nella fase a gironi contro Romania e Stati Uniti, e una sconfitta subita dall'Australia, l'Irlanda arriv\u00f2 alla fase di spareggio per accedere ai quarti di finale venendo eliminata dall'Argentina che vinse 28-24.\nCon l'avvento del professionismo, avvenuto nel 1996, l'Irish Rugby Football Union decise di convertire le quattro province irlandesi in squadre di club, dotandole di un potere finanziario che permettesse loro di trattenere i migliori giocatori in Irlanda. Le squadre svilupparono forti legami con i club dilettantistici e le scuole di rugby. La vicinanza geografica della maggior parte dei giocatori della selezione nazionale \u00e8 d'aiuto a cementare un ottimo rapporto fra i giocatori.\n2000-2009: la rinascita dell'Irlanda.\nNel 2000, con l'aggiunta dell'Italia, il Cinque Nazioni mut\u00f2 nel torneo del Sei Nazioni. In questa prima edizione nel nuovo formato l'Irlanda termin\u00f2 terza con tre vittorie e due sconfitte contro Inghilterra e Galles. Successivamente gli irlandesi si recarono in tour nelle Americhe collezionando una sconfitta 34-23 contro l'Argentina, una vittoria 83-3 contro gli Stati Uniti e un pareggio 27-27 in . A fine anno l'Irlanda ospit\u00f2 il Sudafrica venendo sconfitta 28-18. Al Sei Nazioni 2001 il XV del trifoglio arriv\u00f2 secondo a causa della differenza punti con l'Inghilterra, che quell'anno vinse il trofeo. Gli irlandesi vinsero tutte le loro partite perdendo solamente 32-10 contro la Scozia. Il torneo venne caratterizzato dallo scoppio in Gran Bretagna di una epidemia di afta epizootica che costrinse a posticipare le gare finali del torneo. Il 2001 si concluse con le partite casalinghe contro Samoa, sconfitta 35-8, e Nuova Zelanda, con gli All Blacks che si imposero 40-29. Nonostante i risultati eccellenti che videro l'Irlanda passare dal quarto posto, nel 1999, al secondo nel 2001, Warren Gatland venne rimosso in autunno dal suo incarico e sostituito dal suo assistente Eddie O'Sullivan che divenne il nuovo allenatore della nazionale irlandese. A giugno del 2002 l'Irlanda si rec\u00f2 in tour in Nuova Zelanda subendo due sconfitte contro gli All Blacks. Nei test match di autunno vinse 18-9 contro l'Australia e 16-7 contro l'Argentina. Al Sei Nazioni 2003 ci fu un testa a testa tra Irlanda e Inghilterra deciso all'ultima giornata dalla vittoria degli inglesi 42-6 a Lansdowne Road, che vinsero cos\u00ec il torneo conquistando anche il loro dodicesimo Grande Slam. Durante il successivo tour in Australia e nel Pacifico l'Irlanda perse contro l'Australia e vinse le due partite contro e Samoa.\nAlla Coppa del Mondo di rugby 2003 disputata in Australia la squadra di Eddie O'Sullivan si trov\u00f2 nello stesso girone con i padroni casa, Argentina, Romania e . Dopo due facili vittorie contro Namibia e Romania, l'Irlanda sconfisse 16-15 l'Argentina prima di perdere contro l'Australia 17-16. Gli irlandesi si qualificarono ai quarti di finale, dove vennero sconfitti dalla Francia 43-21.\nL'Irlanda ottenne ancora un secondo posto al Sei Nazioni 2004, risultandole fatale per la vittoria finale del torneo la sconfitta subita contro la Francia che realizz\u00f2 il Grande Slam. Il XV del trifoglio riusc\u00ec comunque a battere i freschi campioni del mondo dell'Inghilterra e a conquistare la Triple Crown. L'anno si concluse con tre risultati positivi nei test match ospitati a Lansdowne Road: il Sudafrica perse 17-12, gli Stati Uniti 55-6 e l'Argentina 21-19. L'Irlanda si present\u00f2 ambiziosa al Sei Nazioni 2005. Dopo avere vinto le loro prime tre partite, gli irlandesi tentarono di realizzare il loro primo Grande Slam dal 1948. Ma la squadra di Eddie O'Sullivan fin\u00ec al terzo posto dopo la sconfitta casalinga contro la Francia e la sconfitta a Cardiff contro il Galles. A giugno dello stesso anno l'Irlanda si rec\u00f2 in tour in Giappone collezionando due vittorie contro i padroni di casa. Nei test match di fine anno si registrarono invece le sconfitte contro Nuova Zelanda, con gli All Blacks che si imposero 45-7, e Australia. Nel 2006 la sconfitta 43-31 contro la Francia nella seconda giornata cost\u00f2 a Eddie O'Sullivan la vittoria del suo primo Sei Nazioni e del suo primo Grande Slam; tuttavia, gli irlandesi giocarono un rugby di attacco riuscendo a conquistare la Triple Crown per la seconda volta nell'arco di tre anni.\nDurante il loro tradizionale tour estivo nell'emisfero sud, gli irlandesi affrontarono due volte gli All Blacks e, successivamente, si presentarono a Perth per affrontare i Wallabies totalmente esausti. L'Irlanda perse tutte e tre le partite disputate, con gli australiani che li distaccarono 37-15. Per il tour autunnale il XV del trifoglio ospit\u00f2 rispettivamente Sudafrica, Australia e Pacific Islanders. I sudafricani e gli australiani, in vista della Coppa del Mondo 2007, si presentarono con squadre sperimentali. Gli Springboks furono battuti 32-15. Contro i Wallabies, il pubblico si aspettava un duello tra le linee dei tre quarti; ma il maltempo non lo permise e il XV del trifoglio vinse 21-6. Contro i Pacific Islanders gli irlandesi vinsero 61-17, con Paddy Wallace che segn\u00f2 26 punti.\nL'anno 2007 inizi\u00f2 con l'annuncio della ristrutturazione del Lansdowne Road. Durante il periodo dei lavori, gli incontri casalinghi della selezione irlandese si giocarono al Ravenhill Stadium dopo cinquantatr\u00e9 anni di assenza. Ma ogni incontro delle future edizioni del Sei Nazioni si tenne al Croke Park, principale stadio per gli sport gaelici. L'Associazione degli sport gaelici diede il proprio nulla osta per l'organizzazione delle partite. Per il secondo anno consecutivo l'Irlanda arriv\u00f2 nuovamente seconda al Sei Nazioni a causa di una sconfitta contro la Francia, subita a Dublino col punteggio 20-17, vincendo ancora una volta la Triple Crown. Brian O'Driscoll, Ronan O'Gara, Girvan Dempsey, Peter Stringer e gli avanti Malcolm O'Kelly e Paul O'Connell fanno parte di questa squadra che conquist\u00f2 tre Triple Crown in quattro anni. Nel marzo 2007 l'IRFU annunci\u00f2 la creazione del \"High Performance Select Group\", un gruppo di promettenti giovani giocatori irlandesi di cui viene supportato l'inserimento nelle squadre di club allo scopo di facilitare il loro futuro passaggio nella nazionale irlandese.\nAlla Coppa del Mondo di rugby 2007 l'Irlanda venne sorteggiata nello stesso girone insieme con i padroni di casa della Francia, l'Argentina, la e la Namibia. Gli irlandesi vinsero le loro prime due partite 32-17 contro la Namibia e 14-10 contro la Georgia, ma persero 25-3 contro la Francia e 30-15 contro l'Argentina non riuscendo a raggiungere i quarti di finale. Eddie O'Sullivan rest\u00f2 il selezionatore della nazionale irlandese fino al Sei Nazioni 2008; dopo il quarto posto ottenuto nella competizione si dimise e fu sostituito da Declan Kidney, allora allenatore del Munster. Nel tour estivo in Nuova Zelanda e Australia gli irlandesi subirono due onorevoli sconfitte 22-11 contro gli All Blacks e 18-12 contro i Wallabies. Negli incontri casalinghi di autunno si registr\u00f2 la facile vittoria 55-0 contro il Canada, la sconfitta 22-3 contro gli All Blacks e la vittoria 17-3 contro l'Argentina.\nIl 2009 \u00e8 l'anno del trionfo al Sei Nazioni, dopo ventiquattro anni, con la realizzazione del secondo Grande Slam dal lontano 1948 sotto la guida del capitano Brian O'Driscoll. In autunno l'Irlanda pareggi\u00f2 20-20 contro l'Australia, sconfisse 41-6 e i campioni del mondo in carica del Sudafrica 15-10.\n2010-Oggi.\nAl Sei Nazioni 2010 l'Irlanda si piazz\u00f2 seconda, con tre vittorie e due sconfitte contro Francia e Scozia. Nel tour estivo perse le tre partite contro Nuova Zelanda, e Australia; nei test match invernali casalinghi vinse 20-10 contro Samoa, 29-9 contro l'Argentina, e venne sconfitta 23-21 dal Sudafrica e 38-18 dalla Nuova Zelanda. Al Sei Nazioni 2011 l'Irlanda arriv\u00f2 terza, ma durante questa edizione del torneo si stabilirono dei record individuali: Ronan O'Gara divenne il primo giocatore irlandese, e il quinto al mondo, a superare la soglia dei 1000 punti realizzati, mentre Brian O'Driscoll dopo avere segnato la sua venticinquesima meta divent\u00f2 il miglior realizzatore di mete di sempre all'interno del torneo stesso. Nello stesso anno si gioc\u00f2 la settima edizione della Coppa del Mondo ospitata in Nuova Zelanda, ma dopo la sorprendente vittoria 15-6 contro l'Australia che valse il primo posto nel girone, il XV del trifoglio venne sconfitto dal Galles ai quarti di finale col punteggio 22-10.\nDopo un deludente Sei Nazioni 2013, in cui si registr\u00f2 tra l'altro la prima sconfitta subita ad opera dell'Italia in tale torneo, l'IRFU decise di non rinnovare il contratto al commissario tecnico Declan Kidney che venne sostituito dal neozelandese Joe Schmidt. Durante i consueti \"test match\" di fine anno, l'Irlanda ospit\u00f2 la Nuova Zelanda subendo una sconfitta 24-22 dopo una meta convertita a tempo scaduto dagli All Blacks. L'anno dopo fu l'anno del ritiro di Brian O'Driscoll, celebrato con la conquista del Sei Nazioni 2014. La sconfitta 13-10 subita in Inghilterra costrinse gli irlandesi a dovere battere la Francia fuori casa nell'ultima partita del torneo, cosa che alla fine avvenne con il punteggio 22-20.\nL'Irlanda si riconferm\u00f2 l'anno successivo vincendo anche il Sei Nazioni 2015: con al passivo una sola sconfitta in Galles a fronte di quattro vittorie, l'Irlanda termin\u00f2 a pari punteggio con Inghilterra e Galles prevalendo per\u00f2 per la migliore differenza tra punti segnati e subiti. Gli irlandesi presero parte alla vincendo tutte le partite della fase a gironi, aggiudicandosi il primo posto dopo avere sconfitto la Francia 24-9 nell'ultima partita. Ma ancora una volta i quarti di finale si rivelarono fatali, con la sconfitta 43-20 patita contro l'Argentina.\nIl 5 novembre 2016 la nazionale irlandese, dopo 111 anni di attesa, ottenne la sua prima vittoria contro gli All Blacks sconfiggendoli 40-29 a Chicago e ponendo fine alla loro serie di 18 vittorie consecutive. Vince il Sei Nazioni 2018 realizzando per la terza volta il Grande Slam a distanza di nove anni.\nSimboli.\nLa bandiera e gli inni.\nLa nazionale di rugby dell'Irlanda \u00e8 stata in grado di raccogliere i nazionalisti e gli unionisti. Mentre tutti i giocatori provengono dalle quattro province del Paese, ci sono state delle controversie sulla bandiera e sull'inno. Quando il XV del trifoglio giocava a Belfast veniva suonato l'inno britannico \"God Save the Queen\", mentre per gli incontri casalinghi disputati a Dublino si utilizzava l'inno della Repubblica d'Irlanda \"Amhr\u00e1n na bhFiann\". In occasione delle partite giocate in trasferta non veniva suonato alcun inno. Nei mondiali di rugby del 1987 e del 1991, la ballata irlandese \"The Rose of Tralee\" venne usata come inno dovuto alla situazione politica in Irlanda del Nord all'epoca.\nDall'aprile 1995, su proposta dell'Ulster, \u00e8 stato appositamente composto l'inno \"Ireland's Call\" da suonare durante gli incontri disputati fuori casa. Questo per\u00f2 ha spinto alcuni giocatori e tifosi provenienti dalla Repubblica d'Irlanda a lamentarsi sostenendo che si sarebbe dovuto suonare \"Amhr\u00e1n na bhFiann\". Cos\u00ec, negli incontri giocati a Dublino viene sempre utilizzato \"Ireland's Call\" dopo l'esecuzione di \"Amhr\u00e1n na bhFiann\". Questo uso di \"Amhr\u00e1n na bhFiann\" ha causato simili lamentele da parte di giocatori e tifosi provenienti dall'Irlanda del Nord. Per il test-match pre-mondiale contro l'Italia, in programma a Belfast (la capitale nordirlandese non ospitava la nazionale ovale dal 1953) il 24 agosto 2007 in preparazione della Coppa del Mondo, \u00e8 stato richiesto di usare \"God Save the Queen\" accanto a \"Ireland's Call\". La proposta \u00e8 stata rifiutata dall'IRFU, che ha sostenuto che la partita si sarebbe giocata fuori dall'Irlanda e quindi andava suonato solamente \"Ireland's Call\".\nIn modo simile, il tricolore irlandese, la bandiera ufficiale della Repubblica d'Irlanda, viene usato solamente nelle gare giocate nella Repubblica Irlandese. Una bandiera con i simboli che rappresentano le quattro province d'Irlanda viene usata accanto al tricolore irlandese nelle partite giocate a Dublino, mentre \u00e8 utilizzata in modo esclusivo per gli incontri disputati da qualsiasi altra parte. In alcune occasioni, durante il cerimoniale che precede l'inizio della partita, viene utilizzata la bandiera della Irish Rugby Football Union (IRFU), l'ente governativo del rugby irlandese. Al Mondiale di rugby, sono mostrate insieme la bandiera dell'Eire e quella dell'Ulster.\nIl \"XV del trifoglio\".\nLo \"shamrock\" (gael. \"seamr\u00f3g\"), che consiste in una variet\u00e0 di trifoglio bianco, \u00e8 uno dei simboli d'Irlanda spesso usato in ambito sportivo. Oltre ad essere il distintivo e l'emblema di diverse squadre sportive, lo shamrock viene utilizzato come simbolo identitario da diverse organizzazioni originarie dell'Irlanda. Il trifoglio sarebbe stato usato da San Patrizio per spiegare agli irlandesi il concetto di Santa Trinit\u00e0 durante la loro conversione: le tre foglie che crescono su un unico stelo rappresenterebbero Dio il Padre, Dio il Figlio e Dio lo Spirito Santo. Ecco anche il motivo perch\u00e9 il trifoglio \u00e8 associato alla festa nazionale irlandese, la festa di San Patrizio.\nStadi.\nLa casa tradizionale del rugby irlandese \u00e8 Lansdowne Road a Dublino, dove sono state disputate la maggior parte delle partite casalinghe dell'Irlanda fino alla sua demolizione e rimpiazzo con l'Aviva Stadium. Lo stadio originale, di cui era proprietaria l'Irish Rugby Football Union, \u00e8 stato costruito nel 1872, e nel periodo della sua chiusura nel 2007 rappresentava la sede pi\u00f9 vecchia del rugby internazionale in cui si disputavano ancora degli incontri. Il luogo in cui sorge lo stadio continua ad essere menzionato come il pi\u00f9 vecchio ancora in uso nel rugby internazionale. Nel 1878 l'impianto ospit\u00f2 il suo primo test match di rugby con la partita Irlanda-Inghilterra, in precedenza vi si era giocata una partita tra Leinster e Ulster. Lansdowne Road possedeva una capienza di appena oltre 49.000 posti prima della sua demolizione nell'estate 2007. Il nuovo Aviva Stadium, con 51.700 posti a sedere, \u00e8 stato inaugurato dove sorgeva Lansdowne Road nel maggio 2010. L'ultimo incontro disputato dall'Irlanda prima dell'inizio dei lavori riguardanti lo stadio fu contro i Pacific Islanders verso la fine del 2006. Senza Lansdowne Road disponibile per l'utilizzo, l'Irlanda si trov\u00f2 senza uno stadio per il Sei Nazioni seguente. La Gaelic Athletic Association (GAA), proprietaria del Croke Park, ha reso disponibile lo stadio per i due incontri casalinghi contro Francia e Inghilterra nel 2007. \u00c8 stata la prima volta in assoluto che si \u00e8 giocato a rugby in questa sede. Il Croke Park \u00e8 stato utilizzato anche per le successive partite dell'Irlanda al Sei Nazioni e per i principali test fino all'apertura dell'Aviva Stadium.\nLa prima partita dell'Irlanda all'Aviva Stadium \u00e8 stata disputata contro i campioni del mondo in carica del Sudafrica il 6 novembre 2010, con i sudafricani che vinsero 23-21. A causa del significato storico di questa partita, il Sudafrica annunci\u00f2 l'intenzione di indossare la loro seconda maglia per consentire all'Irlanda di utilizzare i loro classici colori verdi; normalmente \u00e8 la squadra di casa a cambiare i propri colori in caso di disaccordo.\nSebbene l'Irlanda non abbia mai ospitato la Coppa del Mondo di rugby come unico Paese organizzatore, alcuni incontri della Coppa del Mondo 1991 e 1999 sono stati giocati in diverse sedi irlandesi. Il gruppo B nel 1991 \u00e8 stato disputato principalmente in Irlanda e Scozia, con due partite giocate a Lansdowne Road (riguardanti l'Irlanda) e una (-) al Ravenhill Stadium di Belfast. Sono stati ospitati a Dublino anche un incontro dei quarti di finale e uno di semifinale. Un sistema simile \u00e8 stato adottato nel 1999, utilizzando oltre Lansdowne Road e il Ravenhill Stadium anche il Thomond Park di Limerick. Lansdowne Road ha ospitato anche un quarto di finale nel 1999. L'Irlanda doveva ospitare due partite a Lansdowne Road per la Coppa del Mondo 2007, ma a causa di conflitti di programmazione con la ricostruzione dello stadio si decise di non ospitare alcun incontro.\nIn tale anno, l'Irlanda gioc\u00f2 per la prima volta dopo 53 anni un test match a Belfast, sconfiggendo l'Italia.\nStatistiche.\nSei Nazioni.\nIl Sei Nazioni, che si disputa ogni anno tra i mesi di febbraio e di marzo, \u00e8 l'unico torneo annuale a cui partecipa l'Irlanda. Vi partecipano le maggiori nazionali europee: Irlanda, Inghilterra, Francia, Scozia, Galles e Italia. Gli irlandesi prendono parte al torneo fin dalla Home Nations Championship inaugurale del 1883, quando allora la competizione comprendeva Irlanda e le tre nazionali britanniche. In seguito, nel 1910, si aggiunse la Francia e successivamente, nel 2000, anche l'Italia dando vita all'attuale Sei Nazioni. L'Irlanda vinse il suo primo trofeo nel 1894 conquistando anche la Triple Crown. Gli irlandesi realizzarono il loro primo Grande Slam nell'edizione 1948, il secondo nel 2009 e il terzo nel 2018. In totale l'Irlanda \u00e8 stata campione 22 volte, 8 delle quali ex-\u00e6quo per parit\u00e0 di punti totalizzati in classifica (nelle passate edizioni non veniva considerata la differenza dei punti segnati come discriminante).\nCoppa del Mondo.\nL'Irlanda ha partecipato a tutte le competizioni della Coppa del Mondo di rugby disputate fin dal primo torneo tenutosi in Australia e Nuova Zelanda nel 1987. Il migliore risultato ottenuto dall'Irlanda corrisponde al raggiungimento dei quarti di finale. Nel 1987 gli irlandesi erano nello stesso gruppo di Galles, Canada e Tonga. Dopo avere perso la prima partita 13-6 contro il Galles, le successive vittorie 46-19 contro il Canada e 32-9 contro Tonga hanno permesso il raggiungimento dei quarti di finale, dove il XV del trifoglio \u00e8 stato eliminato dall'Australia che ha vinto 33-15. Nel 1991 l'Irlanda era nello stesso gruppo di Scozia, Giappone e Zimbabwe, con gli scozzesi primi a punteggio pieno. Il secondo posto, grazie alle vittorie contro africani e giapponesi, \u00e8 valso l'accesso ai quarti di finale dove gli irlandesi sono stati sconfitti 19-18 dall'Australia \"in extremis\". Nel 1995, durante la fase a gruppi, l'Irlanda viene sconfitta 43-19 dagli All Blacks, vince agevolmente contro il Giappone e nell'ultima partita decisiva batte 24-23 il Galles accedendo ai quarti di finale. Al turno successivo la sconfitta 32-16 contro la Francia segna l'eliminazione.\nNel 1999, la sconfitta 23-3 contro l'Australia nel girone eliminatorio costringe l'Irlanda a una fase di spareggio per l'accesso ai quarti di finale, dove viene sconfitta 28-24 dall'Argentina. Nel 2003 l'Irlanda ha un ottimo inizio con due facili vittorie contro Romania e Namibia, oltre a vincere 16-15 contro l'Argentina prima di cedere 17-16 contro i Wallabies nell'ultima partita. Giunta ai quarti di finale viene sconfitta dalla Francia 43-21. L'edizione 2007 della Coppa del Mondo \u00e8 l'unica in cui il XV del trifoglio non \u00e8 riuscito a superare la fase a gruppi, con Francia e Argentina che si sono rivelate fatali. Quattro anni pi\u00f9 tardi, dopo avere sconfitto Stati Uniti, Australia, Russia e Italia classificandosi al primo posto nel proprio girone, le ambizioni dell'Irlanda si spengono ai quarti di finale a causa della sconfitta 22-10 contro il Galles.\nNel 2015 la nazionale irlandese ha nuovamente vinto il proprio girone, relegando la Francia al secondo posto. Ancora una volta non riesce per\u00f2 a superare lo scoglio dei quarti di finale, venendo sconfitta 43-20 dall'Argentina.\nIncontri totali.\nLa tabella seguente, aggiornata al 1\u00ba novembre 2015, mostra un riepilogo di tutti gli incontri internazionali ufficiali disputati dall'Irlanda.\nA parte l'Italia, la nazionale irlandese ha un bilancio negativo negli incontri tra le maggiori nazionali europee che disputano anche il Sei Nazioni, con il miglior bilancio rappresentato dall'oltre 45% di partite vinte contro la Scozia. Per quel che riguarda le principali nazionali dell'emisfero sud il bilancio \u00e8 ancora peggiore, risaltando solamente l'oltre 62% delle partite vinte contro l'Argentina.\nGiocatori.\nSquadra attuale.\nQuella che segue \u00e8 la rosa di 31 giocatori convocata per la .\nGiocatori celebri.\nOtto ex giocatori dell'Irlanda sono stati introdotti nella International Rugby Hall of Fame:\nCinque di questi sono stati indotti anche nella IRB Hall of Fame: Kyle nel 2008; McBride, Millar e O'Reilly nel 2009; e Gibson nel 2011.\nAltri giocatori celebri con un congruo numero di presenze, tra cui capitani dell'Irlanda e internazionali che hanno giocato anche con i British and Irish Lions, sono i seguenti (tra parentesi gli anni in cui hanno giocato con la nazionale):\nStatistiche individuali.\nPresenze in nazionale.\nDi seguito \u00e8 elencata una lista di giocatori con il maggior numero di presenze in nazionale, aggiornata al 21 novembre 2016. In grassetto sono indicati i giocatori ancora in attivit\u00e0.\nMete realizzate.\nBrian O'Driscoll \u00e8 il giocatore che ha realizzato il maggior numero di mete con l'Irlanda, 46 nei 133 incontri disputati. Dopo le 26 mete realizzate al Sei Nazioni, vanta anche il maggior numero di mete realizzate in questa competizione. La lista che segue \u00e8 aggiornata al 21 novembre 2016. In grassetto sono indicati i giocatori ancora in attivit\u00e0.\nPunti realizzati.\nRonan O'Gara \u00e8 il giocatore che ha realizzato il maggior numero di punti, uno dei pochi al mondo che tra l'altro ha superato in totale la quota 1000. La lista che segue \u00e8 aggiornata al 21 novembre 2016. In grassetto sono indicati i giocatori ancora in attivit\u00e0.\nAllenatori.\nRonnie Dawson, ex giocatore dell'Irlanda e dei British and Irish Lions, divenne nel 1969 il primo selezionatore della nazionale irlandese. Giocando nel ruolo di tallonatore collezion\u00f2 27 presenze con l'Irlanda, di cui 11 da capitano. Allen\u00f2 i Lions durante il tour in Sudafrica del 1968.\nIl neozelandese Warren Gatland \u00e8 stato l'allenatore dal 1998 al 2001, sostituendo Brian Ashton prima di essere rimosso tre anni dopo. Gli ha fatto seguito Eddie O'Sullivan, il vice di Gatland nel periodo 1999-2001. Conosciuto per il suo stile rilassato, O'Sullivan vanta al suo attivo tre Triple Crown e una buona prestazione alla . Nonostante la deludente prestazione alla , O'Sullivan \u00e8 stato confermato fino al Sei Nazioni successivo, dove il quarto posto ottenuto gli \u00e8 stato fatale.\nDeclan Kidney \u00e8 stato l'allenatore che ha guidato l'Irlanda alla conquista del Grande Slam al Sei Nazioni 2009, aggiudicandosi in seguito il premio Miglior allenatore IRB dell'anno. \u00c8 stato rimpiazzato dal neozelandese Joe Schmidt dopo il deludente Sei Nazioni 2013.\nI tour.\nIl primo storico tour internazionale dell'Irlanda risale al tour in Canada del 1899, quando furono selezionati diciassette giocatori per disputare degli incontri con squadre locali. Tra i tour pi\u00f9 soddisfacenti figura il tour in Australia del 1979, in cui gli irlandesi sconfissero i Wallabies nei due test match disputati. Clamoroso l'esito del tour in Namibia del 1991, dove il XV del trifoglio venne sconfitto nelle due partite giocate contro i padroni di casa."}
{"id": "1360884", "revid": "767487", "url": "https://it.wikipedia.org/wiki?curid=1360884", "title": "Dr. Robert", "text": "Gli inizi.\nDr. Robert ha trascorso la sua adolescenza in Australia, dove, sul finire degli anni settanta, ha fatto le sue prime esperienze musicali, intrattenendo il pubblico del Circular Quay, locale nella baia di Sydney. Da l\u00ec, si \u00e8 trasferito a Darwin, dove \u00e8 entrato a far parte della band punk locale degli Exhibit A.\nIl successo internazionale coi Blow Monkeys.\nNel 1981, Dr. Robert fa ritorno in Gran Bretagna, dove forma i Blow Monkeys. Il gruppo registra i suoi primi brani per una piccola etichetta indipendente, la Parasol, nel gennaio del 1982, e s'imbarca in un lungo giro di serate promozionali per tutta Londra, ottenendo alla fine un posto come band fissa al Moonlight Club, nel quartiere di Hampstead. Le canzoni genericamente pop della band, caratterizzata da un repertorio piuttosto eclettico, che lo stesso Dr. Robert non esita a definire come un improbabile incrocio tra glam, jazz e punk, tre generi fortemente contrastanti tra loro, procurano alla band un contratto con la major RCA, firmato nel luglio del 1983.\nIl primo album dei Blow Monkeys: \"Limping for a Generation\" (1984).\nNel 1984, i Blow Monkeys pubblicano l'album di debutto, intitolato \"Limping for a Generation\" e prodotto da Peter Wilson, noto per aver plasmato il sound dei due gruppi di Paul Weller, i Jam e gli Style Council. Il disco, caratterizzato da sonorit\u00e0 cupe, quasi dark, e da testi molto poetici, improntati alla confusione sessuale e, per certi versi, simili a quelli dell'ex-The Smiths, Morrissey, riceve il plauso della critica, ma scarso successo commerciale, e nessuno dei quattro singoli estratti entrer\u00e0 mai nella UK Top 75.\nIl secondo album dei Blow Monkeys: \"Animal Magic\" (1986).\nIl secondo album dei Blow Monkeys, intitolato \"Animal Magic\", esce a maggio del 1986, e contiene il pezzo pop / soul con cui il gruppo riuscir\u00e0 finalmente a sfondare, nella madrepatria e nel resto dell'Europa e del mondo: \"Digging Your Scene\", grande successo internazionale, arriver\u00e0 infatti fino al Numero 12 nel Regno Unito, entrando nella Top Ten di numerosi paesi europei e negli USA. Tra i diversi gioiellini contenuti nel long playing, si distingue una traccia mai uscita come singolo, il duetto intitolato \"Sweet Murder\", realizzato con il bizzarro toaster giamaicano Eek-A-Mouse, che rappresenta il primo di una lunga serie di illustri duetti che caratterizzeranno il futuro successo della band.\nIl terzo album dei Blow Monkeys: \"She Was Only a Grocer's Daughter\" (1987).\nA gennaio del 1987, i Blow Monkeys ottengono quello che sarebbe diventato il loro maggiore successo in assoluto su formato singolo, l'irresistibile brano pop / funky \"It Doesn't Have to Be This Way\", arrivato fino al Numero 5 nella classifica inglese. Nel mese di marzo dello stesso anno, esce invece il terzo album del gruppo, dal programmatico titolo di \"She Was Only a Grocer's Daughter\". Il disco ottiene il disco d'argento al momento della pubblicazione, sale fino al Numero 20 della classifica degli album e riesce a piazzare tutti e quattro i singoli estratti in classifica, diventando cos\u00ec, di gran lunga, il pi\u00f9 venduto album di inediti di studio dei Blow Monkeys (soltanto la compilation di successi \"Choices - The Singles Collection\", riuscir\u00e0 a fare di meglio, arrivando fino al Numero 5). Prodotto dallo statunitense Michael Baker, il disco contiene, tra le altre cose, il duetto con la leggenda del soul di Chicago Curtis Mayfield, nel brano \"Celebrate (The Day After You)\". Se il titolo dell'album (\u00abera soltanto la figlia di un droghiere\u00bb) suonava come una velata allusione all'allora Primo Ministro della Gran Bretagna, Margaret Thatcher, il duetto - il cui titolo significa \u00abfesteggiare (il giorno dopo di te)\u00bb - rendeva esplicito quel che avrebbe provato gran parte del popolo britannico, se l'impopolare Lady fosse stata sconfitta nelle elezioni del 1987. Abbastanza prevedibilmente, la BBC bandisce il singolo, vietandone la trasmissione radiofonica e, per quanto possibile, la diffusione, limitandone la presenza nei programmi televisivi, per via del testo, considerato fortememte anti-conservatore. Nonostante ci\u00f2, il successo di vendite dell'album e dei singoli parlano da s\u00e9, e l'anno successivo, i Blow Monkeys porteranno avanti le proprie convinzioni politiche, partecipando al tour del Red Wedge.\nIl quarto album dei Blow Monkeys: \"Whoops! There Goes the Neighbourhood\" (1988).\nIl quarto album del gruppo, \"Whoops! There Goes the Neighbourhood\", pur non essendo un vero e proprio concept come il precedente, presenta una specie di fil rouge che lega tutti i pezzi, e che lo rende una specie di collection, scritta in risposta alla sconcertante dichiarazione della Thatcher: \u00abnon esiste nessuna societ\u00e0 in quanto tale\u00bb (le scarne note di copertina che accompagnano il disco, che non \u00e8 in vendita in Sudafrica, contengono anche una polemica citazione di Wilhelm Reich sul rapporto tra l'energia psichica umana e le partite di calcio). Il disco presenta un altro noto duetto, stavolta con la diva della house di Chicago, Kym Mazelle, intitolato \"Wait\". Eseguita dall'intera band, il pezzo viene pubblicato come singolo, accreditato per\u00f2 soltanto a Robert Howard &amp; Kym Mazelle, e raggiunge il Numero 7 in classifica (seconda soltanto a \"It Doesn't Have to Be This Way\", nella discografia generale del gruppo). Il brano \"Wait\", considerato l'anticipatore del sottogenere poi definito \u00abUK Garage\u00bb, e il remix da discoteca del primo singolo e pezzo di apertura dell'album, \"This Is Your Life\", estendono lo status dei Blow Monkeys, da band interessata ai risvolti politici della musica, a gruppo attento al potenziale ancora nascosto nelle contaminazioni tra generi della nuova scena pop / dance, che non era ancora definitivamente esplosa.\nIl primo Greatest Hits (1989) e il quinto ed ultimo album dei Blow Monkeys: \"Springtime for the World\" (1990).\nTale sperimentazione avrebbe raggiunto la sua piena fioritura con l'ultimo album dei Blow Monkeys, \"Springtime for the World\", in cui il gruppo avrebbe abbracciato appieno il nuovo genere (senza per\u00f2 dimenticare il retaggio del passato, proprio nella title-track acustica, uscita come primo singolo, e poi ripubblicata nell'omonimo EP che raccoglieva anche gli altri due estratti dal disco). Intanto, la RCA decide di pubblicare la prima raccolta di successi della band, la citata \"Choices - The Singles Collection\", nel 1989, che riceve il disco d'oro s\u00f9bito dopo l'uscita. \"Springtime for the World\" rappresenta un album insolito ed eclettico che, pur confondendo, al momento della sua pubblicazione, sia i critici che la casa discografica (ma non i fedeli fans), viene considerato, in retrospettiva, come un disco innovativo e, sotto certi aspetti, avanti coi tempi. Il disco contiene \"La Passionara\" (quasi esclusivamente strumentale nella versione dell'album, poi remixata per il singolo), dalle atmosfere spagnoleggianti, e soprattutto un altro celebre duetto, \"Be Not Afraid\", forse quello riuscito meglio, con uno degli esponenti Rai dell'Algeria, Cheb Khaled. Grazie a questa traccia, i Blow Monkeys riescono a farsi conoscere in luoghi di solito inaccessibili agli artisti pop occidentali, quali il Pakistan e il Nordafrica. Nonostante la crescente popolarit\u00e0 internazionale, i Blow Monkeys decidono comunque, di comune accordo, di separarsi, terminata la promozione dell'album, alla fine del 1990, dopo quasi dieci anni trascorsi insieme. Per Dr. Robert inizia cos\u00ec, pochissimo tempo dopo, l'avventura solista.\nL'inizio della carriera solista e la parentesi con gli Starjuice: l'EP \"Catch a Wave\" (1993).\nNel 1992, Dr. Robert si trasferisce, con la sua giovane famiglia, in un isolato cottage, nell'Oxfordshire, dove si mette a lavorare ad un nuovo progetto, con il percussionista Benny Staples, ex membro della band The Woodentops. L'ex leader dei Blow Monkeys fonda la sua personale etichetta, la Artbus, e pubblica un EP, contenente 5 brani, in stile electro folk, in edizione limitata, intitolato \"Catch a Wave\" ed uscito nel 1993, con lo pseudonimo collettivo di Starjuice. Il duo ha per\u00f2 vita breve, poich\u00e9 Staples ritorna nella nativa Nuova Zelanda, nel 1994. L'EP \"Catch a Wave\" verr\u00e0 ripubblicato, in un'edizione rimasterizzata ed espansa, contenente 8 tracce, nel 2003.\nIl primo album solista di Dr. Robert: \"Realms of Gold\" (1994).\nNel 1994, esce \"Realms of Gold\", il primo album solista di Dr. Robert, pubblicato dall'etichetta Pony Canyon, in Giappone. Nel Regno Unito, soltanto due tracce escono su formato singolo, in edizione limitata, per l'etichetta Heavenly, prima che i diritti dell'intero album, per la Gran Bretagna, vengano acquisiti dalla Permanent Records, che lo pubblicher\u00e0 nel mese di gennaio del 1996. Il singolo estratto, \"The Coming of Grace\", ricever\u00e0 molti passaggi radio. \"Realms of Gold\" comprende collaborazioni illustri, tra cui quelle di Rhoda Dakar (ex The Specials), Marco Nelson (ex Young Disciples) e Paul Weller. Weller ricambia il favore, dato che Dr. Robert aveva suonato il basso su alcuni suoi successi, quali \"Changingman\", e aveva contribuito a \"Wild Wood\" e \"Stanley Road\", i due album con i quali Paul era praticamente esploso come solista (dopo lo scioglimento degli Style Council e la prima esperienza con la band punk The Jam), accompagnandolo al basso anche in tour.\nIl secondo album solista di Dr. Robert: \"Bethesda\" (1995).\nIl secondo album solista di Dr. Robert s'intitola \"Bethesda\", come il paesino del Galles settentrionale in cui \u00e8 stato registrato, ed esce soltanto in Giappone, nel mese di ottobre del 1995. Il disco viene registrato in soli sette giorni, con il batterista degli Oasis, Alan White. Successivamente, \u00e8 diventato un articolo per collezionisti.\nIl terzo album solista di Dr. Robert: la raccolta di cover ed inediti \"Other Folk\" (1997).\nIl terzo album solista di Dr. Robert, \"Other Folk\", \u00e8 costituito da una raccolta di cover e tre inediti, che esce nel mese di maggio del 1997. Registrato e missato in soli quattro giorni, comprende materiale di artisti come Tim Hardin, Fred Neil, Bob Dylan e Marc Bolan. L'album viene pubblicato dall'etichetta di Dr. Robert, la Artbus, dopo il fallimento della Permanent Records (il cui nome \u00abdischi permanenti\u00bb non \u00e8 stato di buon auspicio).\nLe collaborazioni di Dr. Robert con Beth Orton e Terry Callier (1997).\nPi\u00f9 tardi, nel corso di quello stesso 1997, Dr. Robert lavora come produttore per il duetto di Beth Orton e Terry Callier, \"Dolphins\", nonch\u00e9 per la traccia \"Pass in Time\", per l'album \"Central Reservations\", della sola Beth.\nIl quarto album solista di Dr. Robert: \"Flatlands\" (1999).\nDopo essere ritornato nella sua casa d'infanzia, in East Anglia, Dr. Robert si \u00e8 messo a scrivere una serie di canzoni ispirate alla sua personale esperienza nelle Flatlands, la vasta estensione di terra riscattata al mare e alle paludi, un paesaggio mitico rappresentato da tigri locali, uomini delle paludi e cieli senza fine. \"Flatlands\" viene pubblicato nel mese di maggio del 1999. Cos\u00ec scrive Dr. Robert, sul suo sito Web, a proposito di questa singolare esperienza: L'album, caratterizzato da una ricchezza musicale complessiva senza precedenti, si distingue come il lavoro solista finora meglio riuscito di Dr. Robert. Nonostante sia stato registrato in uno studio casalingo relativamente improvvisato, al lavoro non manca nulla in termini di produzione, anzi, il sapore \u00abdomestico\u00bb del disco non fa che aggiungere al progetto, conferendogli quel tocco personale che lo rende sincero e sentito.\nIl quinto album solista di Dr. Robert: \"Birds Gotta Fly\" (2001).\n\"Birds Gotta Fly\", il quinto album solista di Dr. Robert, \u00e8 uscito nell'estate del 2001. Ancora una volta registrato nel leggendario studio Raven, a Bethesda, nel Galles, l'album costituisce un'eclettica raccolta di brani, per lo pi\u00f9 upbeat, in cui si mescolano sonorit\u00e0 e stili differenti, a cui si aggiungono dei violini, arrangiati con intelligenza e gusto, che elevano la qualit\u00e0 del tutto. Avvalendosi, come sempre, della collaborazione di altri talenti musicali, Dr. Robert \u00e8 riuscito a creare un sound unico e vivace, che incorpora i soavi violini di Nell Catchpole (gi\u00e0 con Brian Eno e Gogmagogs) e l'originalit\u00e0 di alcuni musicisti, membri di gruppi, tra cui John Lawrence (dei Gorky's Zygotic Mynci) e David Wrench (dei Bubblegun).\nColonne sonore e live.\nDr. Robert ha anche scritto e suonato la colonna sonora per due documentari britannici: \"Dave's World\", nel 2000, e \"Gangsters\", nel 2001.\nLa raccolta di inediti: \"Keep On Digging for the Gold\" (2002).\nNel 2002, Dr. Robert ha pubblicato \"Keep On Digging for the Gold\", una collection di grandi successi inediti, che include rarit\u00e0 e canzoni mai date alle stampe prima di allora. Il lavoro, che permette al pubblico in genere di ripercorrere l'evoluzione nascosta di un grande artista, rappresenta, per i numerosi fans pi\u00f9 fedeli, il miglior conseguimento artistico di Dr. Robert, il suo album solista per eccellenza.\nAttivit\u00e0 recente.\nDal 2002 fino ad oggi, Dr. Robert (con la sua famiglia) ha trascorso gran parte del suo tempo esplorando le pendici della Sierra Nevada, in Andalusia, Spagna. Armato della sua fedelissima chitarra acustica, il musicista ha passato moltissime serate sotto le stelle, lanciandosi in creative improvvisazioni, con altri musicisti del luogo, dando vita a contaminazioni di blues e flamenco, e, soprattutto, continuando ininterrottamente a scrivere canzoni su canzoni. Il primo album nato dal periodo spagnolo, probabilmente intitolato \"Flutes and Bones\", deve ancora uscire, anche se un'anteprima \u00e8 gi\u00e0 disponibile per i fans sul sito Web ufficiale dell'artista.\nLa collaborazione con PP Arnold: l'album inedito \"Five in the Afternoon\".\nUn altro disco gi\u00e0 realizzato, ma non ancora dato alle stampe, \u00e8 \"Five in the Afternoon\", con PP Arnold, di cui Dr. Robert fa un lungo resoconto, sempre sul suo sito Web, di cui quella che segue \u00e8 una breve traduzione (per la versione completa nell'originale inglese, vedi la sezione \u00abBiography\u00bb, sul sito di Dr. Robert, Fencat Online, presso https://web.archive.org/web/20071012113519/http://drrobert.net/bio/biography.html., mentre per la track listing del disco, nella sezione \u00abSolo Discography\u00bb, il link diretto \u00e8 invece https://web.archive.org/web/20071102185150/http://www.drrobert.net/discography/page24/page24.html).\nQuel disco \u00e8 proprio \"Five in the Afternoon\", un vero e proprio punto d'arrivo nella carriera di Dr. Robert. Il suo sound senza tempo, e l'incrocio tra soul e funky, tenuti insieme da due voci, all'apice della maturit\u00e0 artistica, nei rispettivi generi. \"I Saw Something\" e \"What Am I to Do\" sono canzoni connotate da un vigore che fa letteralmente tremare le casse dello stereo, e da una profonda fede in quel che si canta. Aggiunge Dr. Robert: \nAltri momenti notevoli sono rappresentati dalla diffusa coralit\u00e0 di \"Satellite\" e dal folk / funky di \"Be My Judge\", che non fanno altro che rafforzare l'idea che questa \u00e8 una musica adatta a tutti i momenti e tutte le epoche, una musica a s\u00e9 stante, dei veri e propri canti di libert\u00e0. PP Arnold \u00e8 addirittura commovente su \"Stay Now\", la cui bellezza \u00e8 innegabile, mentre Dr. Robert dimostra ancora una volta di essere un chitarrista provetto su \"Nothin' but Love\". Scritto e registrato in pochissimo tempo, come quasi tutti i lavori pi\u00f9 recenti dell'artista, l'album \u00e8 stato realizzato in uno studio vicino alla citt\u00e0 portuale meridionale di Motril, in un periodo particolarmente soleggiato, interrotto soltanto da qualche raro scroscio di pioggia.\nConseguimenti artistici e pareri illustri.\nIl sound di \"Five in the Afternoon\" \u00e8 senza dubbio quello di un musicista all'apice della sua creativit\u00e0 e, grazie ad una lunga carriera, che sta entrando nella sua terza decade, e al plauso della critica, Dr. Robert pu\u00f2 senza dubbio essere collocato tra i pi\u00f9 grandi e longevi compositori di musica leggera. Mojo ha scritto di lui: \nLa riunione dei Blow Monkeys.\nCome accennato nell'introduzione, alla fine del 2007, il gruppo storico di Dr. Robert, The Blow Monkeys, si \u00e8 riunito. Per tastare il terreno, il quartetto ha innanzitutto pubblicato una doppia raccolta di successi, intitolata \"Digging Your Scene - The Best of The Blow Monkeys\", contenente 36 brani della band, tra singoli e tracce migliori. I quattro intendono registrare un nuovo album di inediti di studio, il sesto, dopo il long playing pre-scioglimento, \"Springtime for the World\", che port\u00f2 loro grandi plausi dal punto di vista dell'innovazione nell'allora nascente genere dance, ma scarsi riscontri commerciali. Il programma prevede anche un nuovo tour, per pubblicizzare sia il nuovo lavoro che la nutrita collection, uscita all'inizio del 2008."}
{"id": "1360888", "revid": "481349", "url": "https://it.wikipedia.org/wiki?curid=1360888", "title": "Nazionale di rugby a 15 della Francia", "text": "La Nazionale francese di rugby a 15 () \u00e8 la selezione maschile di rugby a 15 (o \"Rugby union\") rappresentante la Francia in ambito internazionale.\nAttiva dal 1906, oper\u00f2 per i primi 13 anni di attivit\u00e0 sotto la giurisdizione dell'U.S.F.S.A. (Unione delle Societ\u00e0 Francesi di Sport Atletici); dal 1919 opera invece sotto quella della F\u00e9d\u00e9ration Fran\u00e7aise de Rugby.\n\u00c8 impegnata annualmente nel torneo del Sei Nazioni, che la vede di fronte alle migliori compagini nazionali europee: , , , e .\nFino al 1997, fu anche impegnata nel Campionato Europeo sotto le sue varie denominazioni (Torneo FIRA, Coppa delle Nazioni, Coppa FIRA), ottenendo la vittoria in 25 edizioni sulle 30 cui prese parte.\nA livello internazionale la Francia si fregia della vittoria in 25 tornei del Cinque / Sei Nazioni, 9 dei quali vinti con il Grande Slam; inoltre, nelle sette edizioni della Coppa del Mondo cui ha preso parte, \u00e8 giunta sei volte almeno in semifinale, raggiungendo in tre occasioni la finale (1987, 1999 e 2011) e classificandosi una volta terza e due volte quarta nelle altre tre occasioni, evidenziandosi quindi come una tra le migliori rappresentative a non aver mai vinto la Coppa.\nA tutto il mese di maggio 2009 il record di partite disputate appartiene a Fabien Pelous, con 118 presenze tra il 1995 e il 2007; il record di punti \u00e8 invece appannaggio di Christophe Lamaison, 380 tra il 1996 e il 2001; infine, il miglior realizzatore di mete \u00e8 Serge Blanco, che tra il 1980 e il 1991 ne mise a segno 38.\nDal novembre 2019 il commissario tecnico della selezione \u00e8 Fabien Galthi\u00e9.\nStoria.\nOrigini del rugby in Francia.\nIl rugby giunse in Francia nel 1872, introdotto da imprenditori provenienti dal Regno Unito che avevano appreso la pratica nelle universit\u00e0 di Oxford e di Cambridge; il primo club a essere fondato sul suolo d'Oltremanica fu il Le Havre athletic club rugby, circa un anno dopo la disputa del primo \"match\" internazionale della storia della disciplina, - a Edimburgo del marzo 1871.\nUna prima formazione francese impegnata in un incontro internazionale vide la luce sotto la giurisdizione della citata USFSA: un gruppo di rugbisti provenienti da Parigi (e composta da giocatori del Racing Club e dello Stade fran\u00e7ais) si rec\u00f2 in Inghilterra per disputare un incontro che ebbe luogo il 13 febbraio 1893 contro il Civil Service Athletic Club, il gruppo sportivo dei dipendenti pubblici della Corona; l'incontro termin\u00f2 2-0 per i britannici; l'indomani i francesi incontrarono il Richmond, perdendo 9-3, risultato notevole in considerazione del fatto che una settimana pi\u00f9 tardi lo stesso Richmond fu battuto dal Civil Service per 0-15; il segretario della Rugby Football Union sir Rowland Hill si dichiar\u00f2 stupito del fatto che \u00abdei francesi interpretassero cos\u00ec bene un gioco tanto complicato\u00bb.\nTre anni pi\u00f9 tardi, il 6 aprile 1896, un'altra selezione, composta per dodici quindicesimi da quella che si era recata in Inghilterra, fu impegnata in un incontro con una formazione scozzese di Edimburgo; inizi\u00f2 in tale periodo a prendere piede l'idea di formare una vera e propria rappresentativa nazionale.\nNel 1900 ai Giochi olimpici di Parigi fu disputato nel quadro delle competizioni anche un torneo di rugby, nel frattempo specializzatosi nella forma cosiddetta \u201ca 15\u201d o XV (\"Rugby union\") per contraddistinguersi dagli scissionisti che nel 1895 avevano dato vita nel nord dell'Inghilterra alla variante professionistica nota come \"Rugby league\", altrimenti detto \u201crugby a 13\u201d o XIII.\nA partecipare al torneo olimpico di rugby furono tre squadre in rappresentanza di Germania, Regno Unito e, appunto, Francia: a difendere i colori tedeschi il Frankfurt F.C., mentre per i britannici scese in campo la compagine inglese del Mosley Wanderers R.F.C.; la Francia allest\u00ec una squadra composta dai giocatori dei tre club parigini: oltre a quelli dei citati Racing e Stade fran\u00e7ais, furono utilizzati anche elementi del Cosmopolitain.\nAl velodromo di Cipale i francesi batterono i tedeschi per 27-17 il 14 ottobre; due settimane pi\u00f9 tardi superarono anche gli inglesi aggiudicandosi la medaglia olimpica.\nNei cinque anni successivi a tale affermazione (il rugby non ricomparve ai Giochi olimpici che nel 1908) varie selezioni francesi andarono incontro a sconfitte internazionali contro una rappresentativa non ufficiale del , i gallesi dello Swansea e gli irlandesi del Bective Rangers.\nLa nascita della Nazionale.\nSi giunse cos\u00ec al 1906: il 1\u00ba gennaio, sotto la giurisdizione dell\"'Union des soci\u00e9t\u00e9s fran\u00e7aises de sports athl\u00e9tiques\", scese in campo al Parco dei Principi di Parigi una selezione ufficialmente chiamata \"Francia\", contro un avversario di rango, la che stava affrontando il suo \"tour\" mondiale 1905/06.\nLa formazione francese allineava elementi delle migliori formazioni dell'epoca - Bordeaux, Stade fran\u00e7ais, Tolosa e Lione su tutti - pi\u00f9 due naturalizzati, il nativo degli Stati Uniti Allan Muhr (Racing Club) e l'inglese William Hay Crichton (Le Havre).\nL'incontro termin\u00f2 38-8 per gli \"All Blacks\", che realizzarono 10 mete (4 trasformate) contro le due dei francesi (una delle quali trasformata).\nHenri Amand, mediano d'apertura dello Stade fran\u00e7ais, nato nel 1867, fu capitano di quel primo incontro e la Federazione ne ha onorato la memoria assegnandogli il n\u00ba 1 nella lista degli internazionali che hanno giocato per la Francia.\nIl 22 marzo successivo, sempre al Parco dei Principi, si tenne il primo \"test match\" contro l'Inghilterra; in tale occasione i francesi inaugurarono la loro classica tenuta di gioco tricolore: maglia blu, calzoncini bianchi e calzettoni rossi.\nLa gara termin\u00f2 35-8 per gli inglesi i quali, tuttavia, favorevolmente impressionati dalla prestazione dei loro avversari d'Oltremanica, li invitarono a incontrarsi su base annuale; un anno pi\u00f9 tardi analogo invito giunse anche dalle Nazionali del e dell'.\nIl 1910 fu l'anno in cui le quattro \"Home Nations\" del rugby britannico (Galles, Inghilterra, Irlanda e Scozia) ammisero la Francia nel loro \"Home Championship\" che cos\u00ec divenne Cinque Nazioni (che i francesi amano chiamare semplicemente \"Tournoi\" ); l'esordio assoluto della Francia era previsto per il 1\u00ba gennaio 1910; alla vigilia dell'incontro, alla stazione parigina di Saint-Lazare il responsabile della squadra Charles Brennus si accorse di avere solo 14 giocatori; convoc\u00f2 quindi d'urgenza Jo\u00e9 Anduran onde permettere alla squadra di recarsi al completo a Swansea per incontrarvi il Galles; i britannici vinsero 49-14, e fu la prima delle quattro sconfitte con cui i francesi suggellarono il loro \"Whitewash\" nel torneo; lo evitarono l'anno successivo, nel Cinque Nazioni 1911, quando sconfissero la Scozia 16-15 nella partita d'esordio a Colombes, poi, per tutto l'anteguerra, furono solo sconfitte, con tre \"Whitewash\" consecutivi, dal al .\nLa Grande Guerra pose poi fine all'attivit\u00e0 sportiva in tutta Europa.\nIn questi primi passi della Francia nel Cinque Nazioni, uno degli elementi di spicco fu l'estremo Pierre Faillot (soprannominato \u201cl'autobus\u201d) che, in un \"match\" contro la Scozia, marc\u00f2 due mete e ne svent\u00f2 una avversaria a pochi secondi dalla fine.\nIl primo dopoguerra.\nIl primo incontro internazionale del dopoguerra su suolo francese fu disputato nel maggio 1919, tra una selezione di rugbisti inquadrati nell'esercito francese e una di neozelandesi che avevano combattuto in Europa a fianco degli Alleati; tale squadra era nota come \"New Zealand Army Rugby team\" o \"New Zealand Army Service\", e vinse 33 delle 38 partite che disput\u00f2 tra Regno Unito e Francia; gli incontri con i francesi furono due, a Parigi e Tolosa; quest'ultimo, che chiudeva anche la serie della squadra d'Oltreoceano, fu vinto dai neozelandesi di misura, 14-13.\nNel 1920 riprese il Cinque Nazioni, che la Francia chiuse al penultimo posto con una sola vittoria, peraltro giunta all'ultimo incontro esterno contro l'Irlanda; per tutto il decennio a seguire giunsero quattro \"Whitewash\" (, , e ) e i migliori risultati nel torneo furono due vittorie per edizione, nel e ; il 1920 fu anche l'anno dei Giochi Olimpici di Anversa (Belgio), al cui torneo rugbistico la Francia fu l'unico Paese a partecipare insieme agli ; la Nazionale a stelle e strisce si impose 8-0; analogo esito ebbe il torneo dell'edizione successiva, che si svolse a Parigi e in cui gli Stati Uniti batterono i francesi 17-3, divenendo cos\u00ec gli attuali detentori dell'ultima medaglia olimpica assegnata per il rugby.\nLo \"score\" internazionale dei francesi a tutto il 1930 registra 13 vittorie su 30 incontri disputati; le vittorie sono, tuttavia, significative, in quanto vi compaiono la prima in assoluto contro l'Inghilterra, nel corso del Cinque Nazioni 1927 (dopo 15 sconfitte e un pari) e quella contro il Galles nel Cinque Nazioni 1928; a met\u00e0 decennio un nuovo \"test match\" contro la , a Tolosa, vinto dagli \"All Blacks\" per 30-6.\nL'esclusione dal Cinque Nazioni.\nNel 1931, sotto l'accusa di professionismo (configuratosi nelle fattispecie di rimborsi ai giocatori e trasferimenti tra i club), le quattro \"Home Nations\" espulsero la Francia dal Cinque Nazioni; influ\u00ec pesantemente sul giudizio delle britanniche anche il fatto che i \"match\" di campionato francese erano divenuti via via pi\u00f9 violenti, cos\u00ec come il comportamento dei tifosi durante gli incontri, nazionali e internazionali.\nInoltre, gi\u00e0 dal 1930 un gruppo di club che denunciavano lo scivolamento verso il professionismo da parte delle migliori squadre del Paese s'erano scisse dalla Federazione e avevano dato vita all'Unione francese di rugby Dilettantistico (UFRA - Union fran\u00e7aise de rugby amateur), la quale ebbe vita breve, visto che gi\u00e0 nel 1932 si sciolse.\nIl 2 gennaio 1934 la Francia (sostenuta da Italia e Germania) si propose come capofila di un fronte che propugnava la formazione di una federazione internazionale alternativa all'IRB; nacque cos\u00ec a Parigi la \"F\u00e9d\u00e9ration Internationale de Rugby Amateur\" o FIRA, il cui primo atto ufficiale fu l'istituzione di un torneo, originariamente chiamato \"Torneo FIRA\" (poi Coppa delle Nazioni e Coppa FIRA), di fatto un campionato europeo di rugby a cui la Francia prese parte fino al 1997 e della quale vinse 25 delle 30 edizioni cui prese parte, perdendola 4 volte contro la e una, l'ultima, contro l'Italia (anch'essa alla sua ultima partecipazione).\nPer quasi tutto il resto del decennio, le avversarie della Francia furono (primo \"match\" nel 1937), Romania e ; nel 1939, dopo un accordo interno tra i club dissidenti, la squadra fu riammessa al torneo d'Oltremanica, anche se l'incombente guerra stava per fermare qualsiasi attivit\u00e0: di fatto, per vedere la prima edizione utile del Torneo, si dovette attendere quella del .\nL'ultimo incontro del decennio fu contro una selezione dell'esercito britannico a Parigi nel 1940 (sconfitta 3-36).\nIl secondo dopoguerra e il rientro nel Cinque Nazioni.\nL'attivit\u00e0 riprese nel 1945, a guerra quasi terminata: il 1\u00ba gennaio, sempre a Parigi, si ripresent\u00f2 l'esercito britannico, questa volta sconfitto dai francesi per 21-9 la squadra fu poi ricevuta in aprile oltremanica, a Richmond, dai British Lions, venendo sconfitta 27-6.\nIl primo \"test\" fu il 1\u00ba gennaio 1946 a Swansea, 0-8 dal .\nEsattamente un anno pi\u00f9 tardi, e di nuovo a capodanno, la Francia rientr\u00f2 di fatto nel Cinque Nazioni, battendo la Scozia 8-3 a Colombes; tra i protagonisti dell'immediato dopoguerra spicca la figura del flanker Jean Prat: questi, nativo di Lourdes e cresciuto nell'allora praticamente imbattibile club pirenaico che vinse sei campionati in dieci anni, esord\u00ec in Nazionale nell'incontro parigino contro l'esercito britannico e per un decennio fu, insieme a suo fratello Maurice, uno degli elementi pi\u00f9 importanti della squadra che conobbe i suoi primi successi nel Cinque Nazioni.\nLa Francia, a parte gli incontri del Cinque Nazioni, si rec\u00f2 in \"tour\" due volte in Sudamerica (1949 in Argentina, 1954 Argentina e Cile), con 4 vittorie in altrettanti \"test match\", e si ripresent\u00f2 ai nastri di partenza del Torneo FIRA, nel frattempo rinominato Coppa Europa: nell'edizione 1952 incontr\u00f2 in finale l'Italia e la batt\u00e9 all'Arena di Milano per 19-12; due anni pi\u00f9 tardi, per l'edizione 1954, trov\u00f2 di nuovo i cugini transalpini in finale, questa volta affrontati allo stadio Olimpico di Roma e battuti 39-12.\nLe due squadre non si incontrarono pi\u00f9 in una finale europea fino al 1997.\nIl 1948 vide due vittorie di prestigio: in gennaio, a Colombes, i francesi riuscirono a battere (13-6) l', prima volta dei \"Bleus\" contro una Nazionale dell'Emisfero Sud; un mese pi\u00f9 tardi, nel Cinque Nazioni, la squadra batt\u00e9 per la prima volta in casa sua il Galles (11-3), protagonista Robert Soro, autore di una prestazione memorabile in seconda linea, che gli valse da parte della stampa britannica l'appellativo di \u00abLeone di Swansea\u00bb; un'altra \u201cprima volta\u201d ebbe luogo nel corso dell'edizione del Torneo, in cui la Francia sconfisse l'Inghilterra 11-3 a Twickenham, completando cos\u00ec la serie di vittorie esterne contro tutte le quattro \"Home Nations\".\nA dispetto di tali affermazioni prestigiose, per la seconda volta la Francia rischi\u00f2 l'espulsione dal Cinque Nazioni: accadde nel 1952, quando le federazioni britanniche riproposero le accuse di professionismo, che spinsero la federazione francese a prometter di abolire il campionato e di non convocare quei giocatori eventualmente responsabili di aver giocato dietro compenso; ci\u00f2 port\u00f2 all'esclusione dalla Nazionale di alcuni elementi fondamentali, tra cui Jean Dauger, Maurice Siman e lo stesso Robert Soro il quale, peraltro, gi\u00e0 dal 1949 si era reso indisponibile all'attivit\u00e0 internazionale dopo che il suo compagno di reparto Andr\u00e9 Moga non era pi\u00f9 stato convocato: Soro motiv\u00f2 il suo abbandono alla Nazionale dicendo che \u00abLe seconde linee vanno in fila per due\u00bb.\nAccettando tali condizioni la Francia evit\u00f2 l'esclusione dal Torneo, e si giunse a una soluzione di compromesso anche per il campionato, che non fu soppresso a seguito della pressione esercitata sulla federazione francese dalla maggior parte dei club.\nLe affermazioni esterne conseguite su tutti i campi delle \"Home Nations\" a tutto l'inizio degli anni cinquanta non erano state tuttavia sufficienti a guadagnare il primo posto nel Cinque Nazioni: i migliori risultati ottenuti dal rientro nella competizione erano stati due piazze d'onore nel e nel ; di positivo per la Francia l'avere tuttavia sempre evitato il \"Whitewash\" (l'ultimo risalendo al , prima dell'esclusione dalla competizione).\nIl fu un anno molto importante per la Francia, che consegu\u00ec due risultati mai raggiunti prima: la vittoria in un \"test\" contro la a Colombes (3-0, meta di Jean Prat, oramai divenuto capitano della Nazionale) e la conquista del Torneo, in coabitazione con e Galles: le tre vincitrici si aggiudicarono tre vittorie ciascuna (due con l' e la , che chiuse con il \"Whitewash\", e una ciascuno contro le altre due: la Francia sull'Inghilterra, questa sul Galles e quest'ultimo, a sua volta, sulla Francia).\nL'anno successivo, il Cinque Nazioni prometteva di essere perfino trionfale per la Francia: giunta all'ultima giornata con tre vittorie (tra cui, di nuovo, quella sugli inglesi a Twickenham) e la possibilit\u00e0 di conseguire la sua prima vittoria in solitaria, per giunta con il Grande Slam, fu sconfitta dal Galles a Colombes 11-16 e da questi raggiunta in vetta alla classifica, per una seconda vittoria condivisa del Torneo.\nLa partita fu caratterizzata da una vera e propria celebrazione in onore di Jean Prat, che disputava il suo ultimo Cinque Nazioni: prima dell'incontro un professionista parigino, insieme ad alcuni suoi amici, fece circolare tra gli spettatori seduti sugli spalti il testo di una petizione al presidente francese per indurlo a conferire la Legion d'onore al giocatore; dopo l'incontro i giocatori gallesi portarono in trionfo Prat in segno di omaggio; in tale occasione la stampa britannica coni\u00f2 per il capitano francese il termine di \"Mister Rugby\".\nIl 16 agosto 1958 la Francia riusc\u00ec a battere anche la terza potenza dell'Emisfero Sud, il , addirittura in campo avverso: durante il \"tour\" estivo, che prevedeva due \"test\" match contro gli \"Springboks\", i francesi impattarono 3-3 il primo incontro il 26 luglio a Citt\u00e0 del Capo e vinsero 9-5 il secondo a Johannesburg.Fu la seconda squadra a sconfiggere gli Springboks in una test serie in casa loro dopo i British Lions del 1896.\nA quel punto, il quadro vedeva la Francia imporsi nettamente come la miglior formazione continentale, peraltro l'unica a porsi come termine di paragone per tutto il resto d'Europa, in quanto unica a confrontarsi periodicamente sia con le quattro Nazionali storiche d'Oltremanica nel Cinque Nazioni, che con le altre continentali nella Coppa Europa Italia e e, a seguire, le altre formazioni).\nUn decennio di successi nel Cinque Nazioni.\nFacendo seguito alla vittoria in Sudafrica, la Francia vinse per la prima volta un Cinque Nazioni in solitaria, nel (due vittorie, un pareggio e una sconfitta); fu solo il primo di una serie che, fino al , vide i \"Bleus\" primeggiare in sette edizioni: a parte la citata, nel \"ex-\u00e6quo\" con l'Inghilterra e nel con il ; in mezzo, quattro vittorie in solitaria, nel , , e, per la prima volta nella sua storia, nel con il Grande Slam.\nL'impresa del vide in prima linea, tra gli altri, i due fratelli Camberabero, Lilian e Guy, Claude Dourthe e Michel Yachvili: essi furono i capostipiti di famiglie di rugbisti i cui membri decenni dopo avrebbero vinto a loro volta il Torneo (Didier Camberabero), talora anch'essi con il Grande Slam (Richard Dourthe, Dimitri Yachvili). All'estremo e, talora, apertura, Pierre Villepreux, destinato anche a una notevole carriera da tecnico, sia della Nazionale italiana che di quella francese.\nQuell'edizione fu vinta con vittorie esterne su Scozia e Galles (rispettivamente 8-6 e 14-9) e interne su Irlanda e Inghilterra (16-6 e 14-9) durante le quali la Francia non concesse che due mete in totale agli avversari, alla Scozia all'esordio e al Galles nell'ultimo incontro.\nQuell'estate la Francia si rec\u00f2 in \"tour\" in Nuova Zelanda (3 incontri); furono tre sconfitte, in una delle quali tuttavia Villepreux si produsse in un piazzato calciato tra i pali da una distanza di circa 60 metri; quelle tre sconfitte furono solo le ultime di una serie di otto, a partire dal 1961, occorse contro gli \"All Blacks\"; meglio and\u00f2 contro il Sudafrica: sette incontri, di cui quattro persi (due in casa), ma due vittorie di nuovo in \"tour\", a Springs 8-6 nel 1964 e a Johannesburg 19-14 nel 1967.\nA 55 anni dal loro primo incontro, quindi, la Francia non era ancora riuscita a battere in casa propria i sudafricani.\nPer quanto riguarda, infine, l'altra grande Nazionale dell'Emisfero Sud, l', tra il 1958 e il 1968 la Francia la incontr\u00f2 quattro volte, vincendo entrambi gli incontri interni (a Colombes, 19-0 nel 1958 e 20-14 nel 1967) e pareggiando lo \"score\" in quelli esterni (vittoria 15-8 a Sydney nel 1961 e sconfitta 10-11, sempre a Sydney, nel 1968).\nCon la riformata Coppa delle Nazioni, inoltre, divenne consuetudine l'incontro annuale con l'Italia, generalmente disputato intorno a Pasqua, comunque sempre dopo il Cinque Nazioni; quello del 1963 a Grenoble sembr\u00f2 per la prima volta interrompere la supremazia francese che, fino ad allora, aveva sempre vinto tutti i \"test match\" contro i suoi vicini.\nLa partita, che vide l'esordio di Marco Bollesan opposto al terza linea francese Michel Crauste, gi\u00e0 compagno nel Lourdes di Jean Prat, nel frattempo divenuto commissario tecnico della Nazionale, fu condotta dall' fino a pochi minuti dalla fine: sul 6-12 prima una meta port\u00f2 il risultato sull'11-12 e, quasi allo scadere, un'altra meta ribalt\u00f2 il risultato sul 14-12; fino al 1967 furono altri quattro gli incontri che Italia e Francia disputarono, tutti vinti da quest'ultima con scarti da +9 (12-3 a Parma, 1964) a +47 (60-13 a Tolone, 1967).\nProprio dopo l'incontro del 1967 la federazione francese decise di non schierare pi\u00f9 la prima squadra contro l'Italia, che cos\u00ec non incroci\u00f2 pi\u00f9 la strada dei rivali transalpini in un \"test match\" fino al 1995.\nFatto insolito, la Francia perse nel 1969 il titolo europeo contro la : fu la prima volta che la squadra dovette cedere la supremazia in ambito FIRA, cosa destinata a ripetersi solo altre cinque volte nei successivi trent'anni.\nGli anni settanta e la lotta per la supremazia contro il Galles.\nIl decennio successivo vide la Francia disputarsi il dominio nel Cinque Nazioni con uno dei Galles meglio attrezzati e dotati della storia: tra il 1965 e il 1979 la compagine britannica vinse 10 titoli, con 3 Grandi Slam.\nL'edizione si concluse con il punteggio pieno dei gallesi; la Francia segu\u00ec, ma distanziata, con una vittoria, due pareggi e una sconfitta e un saldo punti positivo solo di 1 (41 a 40); l'anno successivo il Cinque Nazioni non vide mai la fine: il Regno Unito si trovava in una grave situazione interna a causa delle tensioni con gli indipendentisti dell'Irlanda del Nord e, dopo il \"Bloody Sunday\" (30 gennaio 1972) e il conseguente attentato incendiario all'ambasciata britannica a Dublino, i rugbisti britannici ricevettero lettere minatorie.\nA seguito di ci\u00f2, i giocatori di Galles e Scozia (molti dei quali appartenevano alla Polizia o alle forze armate britanniche) si rifiutarono di disputare le loro gare esterne in Irlanda, cosa che invece gli inglesi decisero di fare nell'edizione , che pass\u00f2 alla storia come l'unica mai vinta \"ex aequo\" da tutte e cinque le contendenti: per ciascuna di esse, due vittorie e due sconfitte; singolarmente, ogni squadra vinse i suoi \"match\" interni (la Francia vinse i suoi contro Scozia e Galles); con il sistema di punteggio attuale (che non prevede parit\u00e0 e premia la differenza punti e mete) la Francia si sarebbe classificata terza e il Galles primo.\nNell'edizione particolarmente significativa fu la vittoria contro l'Inghilterra, la quale, bench\u00e9 ininfluente ai fini del torneo, vide la migliore affermazione francese di sempre contro i rivali d'Oltremanica, 37-12 (solo in un'altra occasione la partita si risolse in analogo scarto, 31-6 nel ); nell'incontro, che fu l'ultimo disputato a Colombes (l'anno successivo la Francia si spost\u00f2 al Parco dei Principi) si segnal\u00f2 di nuovo Pierre Villepreux (13 punti), ispiratore della squadra che, quel giorno, a suo dire, \u00abgioc\u00f2 un rugby da sogno\u00bb, ricordando l'episodio a 25 anni di distanza.\nFu a met\u00e0 di quel decennio che esord\u00ec un altro dei personaggi che marc\u00f2 la storia del rugby internazionale francese, Jean-Pierre Rives, soprannominato \"Casco d'oro\" da un giornalista televisivo per via della sua capigliatura bionda.\nFlanker originario di Tolosa, prese parte a 10 edizioni consecutive del Cinque Nazioni e guid\u00f2 la Francia alla conquista di tre di essi, di cui due con il Grande Slam.\nCapitano del Grande Slam del , il secondo della Francia nel Torneo, era invece Jacques Fouroux (1947-2005), alla guida del pacchetto avanzato come mediano di mischia, la cui bassa statura (163\u00a0cm) gli valse il soprannome di \"piccolo caporale\"\u00a0; in quella stagione i \"Bleus\" non concessero neppure una meta ad alcun contendente: le quattro vittorie, molto combattute, furono un 16-9 interno contro i gallesi, un tesissimo 4-3 agli inglesi a Twickenham, un largo 23-3 interno alla Scozia e una vittoria a Dublino per 15-6 contro l'Irlanda.\nNel decennio 1971/80 la Francia vinse 41 incontri sui 77 disputati: 40 del Cinque Nazioni, 10 della Coppa FIRA (tutti contro la , l'unico avversario in tale competizione cui la Francia riservasse all'epoca il \"test match\") e 27 contro gli avversari extraeuropei (le tre dell'Emisfero Sud, l' e, per la prima volta dopo la finale olimpica del 1924, gli a Chicago); a dispetto della percentuale non altissima di risultati positivi (53%) a essi corrisposero le citate vittorie dei Cinque Nazioni e , e diverse affermazioni di rilievo, tra le quali spiccano il saldo positivo (tre vittorie contro due sconfitte) nei confronti con la : di esse, la pi\u00f9 notevole fu senza dubbio quella ottenuta il 14 luglio 1979 durante il \"tour\" del Pacifico: il giorno della festa nazionale francese pass\u00f2 alla storia del rugby di quel Paese come quello della prima vittoria sul suolo neozelandese.\nContrapposti agli \"All Blacks\", i \"Bleus\" capitanati da Jean-Pierre Rives vinsero 24-19, con quattro mete contro le due neozelandesi; tale successo rimase nella memoria collettiva degli appassionati francesi anche se lo stesso Rives, anni dopo, ricordando quell'incontro, sostenne di non aver mai collegato alcuna simbologia a tale data.\nA tal proposito, infatti, dichiar\u00f2 che \u00abpoteva accadere il 15 agosto, sarebbe stato lo stesso. Oppure, diciamo, il 18 giugno\u00bb (probabilmente riferendosi al giorno del noto appello ai francesi del 1940, proclamato da Charles de Gaulle dai microfoni di Radio Londres).\nLa fine decennio vide anche il rugby francese a una svolta: nel 1978, infatti, la F\u00e9d\u00e9ration Fran\u00e7aise de Rugby fu ammessa nell'International Rugby Board, nel cui consiglio direttivo entr\u00f2 con un membro (contro i due delle Nazioni fondatrici e quelle in seguito affiliatevi, e Nuova Zelanda).\nLa Francia, quindi, non pi\u00f9 solo a livello sportivo ma anche organizzativo, si trov\u00f2 a essere la cerniera tra la IRB e la FIRA, da essa fondata, e di cui facevano parte anche Paesi come l' (che entr\u00f2 nell'IRB solo nove anni pi\u00f9 tardi) e le altre Nazionali europee.\nAnni ottanta: verso la Coppa del Mondo.\nGli anni ottanta si aprirono con un nuovo Grande Slam, il terzo della storia francese nel Torneo e, complice il declino della generazione di giocatori che avevano dato al Galles una messe di successi internazionali senza precedenti, videro i \"Bleus\" dominare la competizione, con 6 titoli complessivi, di cui tre a pari merito, uno in solitaria e due con lo Slam, incluso quello citato.\nGli ottanta furono anche il decennio che condusse l'universo del rugby XV verso la Coppa del Mondo, competizione ideata dalla International Rugby Board da un lato per fronteggiare il tentativo di creare un'attivit\u00e0 parallela di stampo professionistico a opera del magnate australiano delle telecomunicazioni Rupert Murdoch e, dall'altro, per istituire un banco di prova comune e periodico per tutte le Nazionali e creare una scala di valori consolidata che andasse al di l\u00e0 dei risultati dei singoli \"tour\" stagionali.\nI due Slam.\nJacques Fouroux, nel frattempo ritiratosi dall'attivit\u00e0 agonistica, divenne commissario tecnico della Nazionale proprio in occasione del Grande Slam del .\nFu, quello, il periodo in cui si mise in luce, in mezzo a una generazione di giocatori nuovi che iniziarono a traghettare il rugby verso l'era del professionismo, l'ennesimo talento francese, destinato a diventare il \"recordman\" - tuttora insuperato - di mete realizzate per la sua Nazionale, e che si contraddistinse internazionalmente come uno dei migliori interpreti del ruolo di estremo, Serge Blanco.\nQuesti, esordiente in Nazionale nel corso dei \"test match\" autunnali del 1980, disput\u00f2 tutti i Tornei del decennio, dal al , e prese parte alle prime due edizioni della Coppa del Mondo.\nFouroux aveva preso in mano una Nazionale reduce da un 1980 nero: ai fasti del 1979 aveva fatto seguito, infatti, un'annata con un Cinque Nazioni chiuso in fondo alla classifica a pari punti della Scozia, con una sola vittoria, peraltro di misura, sull'Irlanda (19-18); a seguire, sconfitta nel \"tour\" sudafricano (15-37 a Pretoria, ultimo incontro francese con gli \"Springboks\" prima del bando internazionale imposto al Sudafrica a causa dell\"'apartheid\" l\u00ec all'epoca vigente) e brusco stop anche in Coppa FIRA dalla (0-15 a Bucarest.\nAlla guida di una squadra ancora in formazione e non perfettamente amalgamata, Foroux riusc\u00ec a costruire un gruppo basato su alcuni punti fermi (Rives) e nuovi innesti di sicuro valore (il citato Blanco, Guy Laporte, Philippe Dintrans e Pierre Berbizier), che alla prima occasione riuscirono a infilare quattro vittorie consecutive: nell'ordine 16-9 alla Scozia a Parigi, 19-13 all'Irlanda a Dublino, 19-15 al di nuovo a Parigi e, a dar ulteriore prestigio all'impresa, 16-12 all'Inghilterra a Twickenham, con due mete, una delle quali trasformata, e due \"drop\" (10 punti per Laporte in tale incontro) contro solo quattro calci piazzati realizzati dall'inglese Marcus Rose, tutti messi a segno in un secondo tempo in cui la sua squadra partiva da un passivo di 0-16 maturato nella prima frazione di gioco.\nTra le altre avventure del decennio nel Cinque Nazioni, spicca quello dell'edizione : la Francia lo concluse imbattuta (due vittorie e due pareggi), ciononostante non riusc\u00ec a vincero perch\u00e9 meglio fece l'Irlanda, tre vittorie (con le \"Home Nations\") e un pareggio, quello appunto contro la Francia.\nNel 1987 la Francia era reduce, oltre al citato Slam, da altre due affermazioni in condominio, nel contro l'Irlanda e nel con la ; Fouroux aveva via via innestato nuovi elementi come \u00c9ric Champ, l'estremo Franck Mesnel, Laurent Rodriguez, Philippe Sella e richiamato Daniel Dubroca, esordiente nel corso del trionfale 14 luglio di Auckland ma mai pi\u00f9 utilizzato fino al 1982; proprio Dubroca era il capitano del Cinque Nazioni 1987 che la Francia inizi\u00f2 in scioltezza: 16-9 al Galles a Parigi; anche quest'ennesimo Slam pass\u00f2 per una vittoria di prestigio contro i rivali inglesi a Twickenham, 19-15: come nel \"match\" di sei anni prima, i francesi si imposero per due mete a zero (Bonneval e Sella, quest'ultima ottenuta al 64' dopo una corsa di 70 metri) e, analogamente ad allora, Marcus Rose realizz\u00f2 quattro calci piazzati (i rimanenti tre punti furono opera di un \"drop\" di Rob Andrew).\nLa Scozia, vincitrice due volte nelle tre edizioni precedenti, fu battuta 28-22 a Parigi; nell'ultima giornata del torneo, a Dublino, la Francia riusc\u00ec a ribaltare una situazione pesante (sotto 3-13 alla fine del primo tempo) e, grazie a due mete di Sella, trasformate da Philippe B\u00e9rot che realizz\u00f2 anche due piazzati, si impose 19-13 e port\u00f2 a casa il suo quarto Slam.\nLa prima Coppa del Mondo.\nNel 1984 l'imprenditore televisivo australiano Rupert Murdoch cerc\u00f2 di dare attuazione pratica all'idea di un noto commentatore sportivo suo connazionale, David Lord, di istituire un campionato internazionale di rugby di stampo professionistico, da disputarsi in un luogo fuori dalla giurisdizione dell'International Rugby Board come il Sudafrica, all'epoca, come detto, sotto bando per via dell\"'apartheid\"; l'IRB, per anticipare le mosse di tale progetto, istitu\u00ec la Coppa del Mondo di rugby, che vide ufficialmente la luce il 22 marzo 1985 durante l'esecutivo del Board a Parigi.\nLa prima edizione fu prevista per il 1987 e, non essendovi il tempo tecnico per organizzare gare di qualificazione, si decise di procedere a inviti: furono previste sedici squadre, otto delle quali aventi diritto: a parte la Francia, le quattro \"Home Nation\" britanniche, la Nuova Zelanda e l' (che, peraltro, organizzarono congiuntamente la manifestazione) e l'Italia, prossima a entrare nell'IRB (vi ader\u00ec proprio nel 1987); altre otto furono invitate (, , , , , , e ).\nLa Francia giunse cos\u00ec alla fresca di Grande Slam e in un girone iniziale che comprendeva Scozia e Romania (avversarie abituali, rispettivamente di Cinque Nazioni e Coppa FIRA) e Zimbabwe; l'esordio fu un pari contro gli scozzesi (20-20), poi un largo 55-12 sui rumeni e un ancor pi\u00f9 rotondo 70-12 contro gli africani; la differenza punti qualific\u00f2 i francesi primi sui loro rivali del Cinque Nazioni, appaiati a quota 5; nei quarti di finale la Francia si disimpegn\u00f2 abbastanza agevolmente contro Figi 31-16 e, in semifinale, dovette affrontare a Sydney i padroni di casa dell'Australia.\nQuel giorno il francese che ebbe pi\u00f9 gloria fu Alain Lorieux, che marc\u00f2 la meta del momentaneo sorpasso dei \"Bleus\" e poi forn\u00ec a Serge Blanco la palla per la vittoria definitiva: 30-24 fu il punteggio e la Francia and\u00f2 all'Eden Park di Auckland a sfidare per la vittoria finale l'altra Nazionale ospitante, la Nuova Zelanda.\nQuesta, il 20 giugno 1987, si impose 29-9, con tre mete (Jones, Kirk e Kirwan) contro l'unica marcata da Pierre Berbizier e trasformata da Didier Camberabero (che realizz\u00f2 anche un piazzato); da tale competizione la Francia usc\u00ec come la seconda miglior formazione mondiale e la prima in Europa, davanti al Galles classificatosi terzo assoluto.\nGli anni novanta e il confronto con gli inglesi.\nGli anni novanta videro la disputa di ben tre edizioni della Coppa del Mondo e si aprirono con la partecipazione alla in Inghilterra: ad essa la Francia si avvicinava dopo aver condotto un Cinque Nazioni che, seppur non vittorioso (il Grande Slam fu inglese), la vide seconda con una sola sconfitta, quella, appunto, contro l', con stretto margine (19-21).\nLa Coppa del Mondo 1991.\nMolti elementi che avevano caratterizzato il decennio precedente stavano giungendo a fine carriera: Blanco disputava quell'anno la sua ultima stagione internazionale, cos\u00ec Berbizier e Champ, il tallonatore Dintrans aveva lasciato la Nazionale nel 1990 mentre Dubroca, ritiratosi l'anno prima, era nel frattempo divenuto il commissario tecnico della selezione.\nFu Dubroca a dover pilotare la Francia alla Coppa del Mondo, che si rivel\u00f2 un'avventura assai breve, quattro incontri: a fronte di un girone iniziale praticamente dominato, e giocato tra le mura domestiche (la Francia ospit\u00f2 alcuni incontri) che vide i \"Bleus\" regolare 30-3 la Romania a B\u00e9ziers, 33-9 Figi a Grenoble e, un po' faticando, 19-13 il Canada, sulla carta l'avversario meno difficile, ad Agen, il torneo termin\u00f2 nei quarti di finale, disputati al Parco dei Principi, contro l'Inghilterra (10-19).\nRimane, quello del 1991, tuttora il peggior piazzamento della selezione francese nella Coppa del Mondo.\nA parte tale manifestazione, il decennio fu segnato dalla rivalit\u00e0 nel Cinque Nazioni (dal 2000 Sei Nazioni) con l'Inghilterra: tra il 1991 e il 2000 le due Nazionali conquistarono otto Tornei, lasciandone uno al Galles nel e uno alla Scozia nel , nell'ultima edizione a cinque della competizione.\nAlle cinque vittorie inglesi (, , , e , tre delle quali con lo Slam), fecero da contraltare tre vittorie francesi (, e ).\nIn particolare, il quinto e il sesto Slam della storia francese sono rilevanti perch\u00e9 mai i \"Bleus\", prima d'allora, lo avevano realizzato consecutivamente (e, a tutto il 2009, neppure dopo).\nIl decennio si caratterizza anche per il ritorno alle competizioni del , riammesso nel consesso internazionale con la fine dell\"'apartheid\": in un \"tour\" in Europa nel 1992, gli \"Springboks\" disputarono due incontri contro la Francia, che perse il primo a Lione 15-20 ma vinse il secondo a Parigi 29-16; fu anche la prima volta di un \"test match\" concesso all'Italia 28 anni dopo il 60-13 di Tolone.\nA convincere i francesi sia le buone prove dell'Italia contro le altre Nazionali IRB, sia una sconfitta sub\u00ecta dalla selezione A1, la prima in assoluto di una nazionale francese, a Treviso nel 1993 per 9-16.\nIl banco di prova fu la Coppa Latina 1995, disputata in Argentina: l'incontro, tenutosi a Buenos Aires, vide la Francia prevalere sull'Italia 34-22, ma quest'ultima condurre 16-10 alla fine del primo tempo: il bilancio finale vide quattro mete a uno per i francesi: Carminati, N'Tamack e due di Sadourny (pi\u00f9 14 punti di Deylaud) contro una di Troncon (pi\u00f9 17 punti di Bonomi).\nLa Coppa del Mondo 1995.\nAlla la Francia giunse con Pierre Berbizier in panchina, dopo che Dubroca aveva lasciato il posto a seguito del fallimento della spedizione del 1991; l'ultima vittoria internazionale risaliva al torneo delle Cinque Nazioni 1993 e, tra quelli del e la squadra aveva un saldo di quattro vittorie e altrettante sconfitte; la competizione fu ospitata dal Sudafrica, e la Francia fu assegnata a un girone con Scozia, e , vinto a punteggio pieno con scarti di +28 (su Tonga) e +36 (sulla Costa d'Avorio); la Scozia fu battuta 22-19 e relegata al secondo posto del girone, a incontrare nei quarti la Nuova Zelanda; i francesi trovarono invece l'Irlanda, doppiata 32-16.\nIn semifinale, come gi\u00e0 successe nel 1987, la Francia trov\u00f2 il Paese ospitante: il Sudafrica si impose, anche se di stretta misura (19-15), per una sola meta a zero (di Ruben Kruger, trasformata da Jo\u00ebl Stransky), pi\u00f9 quattro piazzati dello stesso Stransky, contro cinque piazzati francesi di Thierry Lacroix, che in tale edizione della Coppa si mise in luce sia come miglior marcatore assoluto (112 punti) che come miglior trasformatore di calci piazzati (8, nella vittoria contro l').\nLa finale per il terzo posto fu poi vinta contro i consueti rivali dell'Inghilterra per 19-9.\nI due Slam consecutivi e la prima sconfitta contro l'Italia.\nBerbizier lasci\u00f2 quindi la conduzione tecnica della Nazionale, che fu affidata a Jean-Claude Skrela; dopo un 1996 anonimo (due vittorie e due sconfitte nel Cinque Nazioni, una vittoria, su quattro incontri, nei confronti con e , il 1997 fu l'anno del quinto Slam al Torneo: capitano della squadra il franco-marocchino Abdelatif Benazzi, a terza centro Fabien Pelous, futuro \"recordman\" di presenze, all'apertura (e, talora, primo centro) Christophe Lamaison, destinato a divenire il miglior realizzatore internazionale del suo Paese; a contorno il mediano di mischia Guy Accoceberry, in prima linea Christian Califano, uno dei piloni dalla pi\u00f9 lunga carriera in Nazionale (pi\u00f9 di lui solo Sylvain Marconnet) e primo nel suo ruolo a realizzare tre mete in un incontro (contro la l'anno prima).\nL'apertura vide la Francia passare 23-15 a Dublino contro l'Irlanda e, quasi un mese pi\u00f9 tardi, a Parigi, battere il Galles 27-22; per la terza volta, uno Slam pass\u00f2 per una vittoria a Twickenham, 23-20 contro l'Inghilterra, peraltro unica squadra a cui la Francia non riusc\u00ec a segnare pi\u00f9 di due mete, laddove tutti gli altri furono regolati con quattro mete ciascuno: la chiusura fu a Parigi, il 15 marzo contro la Scozia, pi\u00f9 che doppiata con un 47-20 che sanc\u00ec la conquista dell'ennesimo Grande Slam.\nUna settimana dopo la vittoria a punteggio pieno nel Cinque Nazioni, la Nazionale dovette affrontare la finale di Coppa FIRA 1995/97 contro l'; si trattava di una competizione a cui la Francia ormai partecipava con le selezioni minori (A1 e, talora, Militare) riservandosi, di fatto, il \"test match\" solo contro la Romania.\nTuttavia, per via di una promessa strappata prima del Cinque Nazioni dal neoeletto presidente federale italiano Giancarlo Dondi al suo collega, e amico, Bernard Lapasset, all'epoca a capo della federazione francese, quest'ultimo acconsent\u00ec a concedere all'Italia il \"test match\", che si tenne allo stadio Lesdigui\u00e8res di Grenoble: a garanzia della seriet\u00e0 dell'impegno francese Skrela schier\u00f2 in campo nove elementi reduci dallo Slam (Accoceberry, Aucagne, Benetton, Dal Maso, Miorin, Merle, Pelous, Sadourny e Tournaire).\nAssistente di Skrela sulla panchina francese, Pierre Villepreux, che ben conosceva l'Italia per averla allenata nel triennio 1978/81.\nL'Italia si impose 40-32 (il tabellino registra quattro mete per parte, una delle quali tecnica, per la Francia: a fare la differenza furono i calci da fermo, grazie ai quali l'italiano Diego Dom\u00ednguez realizz\u00f2 20 punti): fu la prima sconfitta francese contro i cugini d'Oltralpe, e la circostanza favor\u00ec indirettamente l'allargamento del torneo delle Cinque Nazioni che, un anno pi\u00f9 tardi, apr\u00ec le porte anche alla stessa Italia a partire dal 2000.\nIl 1998 vide, come detto, la Francia ripetere l'impresa dell'anno prima e realizzare la sua prima serie di Slam a seguire: caddero nell'ordine l'Inghilterra, questa volta a Parigi (24-17), Scozia a Murrayfield 51-16, Irlanda di nuovo a Parigi 18-16 e il Galles, umiliato 51-0 con sette mete a Wembley (stante l'inagibilit\u00e0 per ristrutturazione dell'Arms Park di Cardiff).\nAl doppio Slam fece seguito, nel , il Cucchiaio di legno: nell'ultima edizione a cinque, che vide la vittoria della Scozia, la Francia vinse solo un incontro, quello inaugurale a Dublino contro l'Irlanda (16-15); l'Inghilterra si prese la rivincita dell'anno prima doppiando (10-21) i \"Bleus\" a Twickenham e il Galles vinse 34-33 a Parigi; quanto alla Scozia, anch'essa pass\u00f2 a Parigi, per 36-22: con tale vittoria affianc\u00f2 la capolista Inghilterra e vinse il Torneo che, dall'edizione , non prevedeva pi\u00f9 le vittorie condivise.\nLa Coppa del Mondo 1999.\nLa che si tenne in autunno, bench\u00e9 organizzata dal Galles, previde sedi in tutto il Regno Unito, Irlanda e anche nella stessa Francia; la Nazionale fu assegnata a un girone che disput\u00f2 i suoi incontri a B\u00e9ziers, Bordeaux e Tolosa; opposta a , e i \"Bleus\" vinsero il girone a punteggio pieno (rispettivamente 33-20, 47-13 e 28-19); nei quarti trovarono l' che doppiarono 43-21 e in semifinale dovettero affrontare gli \"All Blacks\" a Twickenham: sotto per 10-17 alla fine del primo tempo, la Francia riusc\u00ec a ribaltare il risultato e a portare a casa la finale, imponendosi per 43 a 31 con 26 punti di Christophe Lamaison, che in tale incontro realizz\u00f2 il \"full\" (una meta, quattro trasformazioni, tre calci piazzati e due \"drop\"), anche se poi nella successiva finale, al Millennium Stadium di Cardiff, fu sconfitta dall' 12-35: entrambe eguagliarono il loro miglior risultato in Coppa del Mondo, l'Australia il torneo vinto nel 1991, la Francia il secondo posto del 1987.\nIl decennio si chiuse con il primo Torneo allargato, il Sei Nazioni 2000, che vide ai nastri di partenza anche l'Italia; la Francia lo chiuse al secondo posto con tre vittorie e due sconfitte, dietro l'.\nLa Francia del nuovo millennio.\nIl nuovo millennio si apr\u00ec con un penultimo posto francese nel Sei Nazioni 2001: solo l'Italia fece peggio, con Cucchiaio di legno e \"Whitewash\"; tuttavia, delle nove edizioni a tutt'oggi disputate nel decennio, la Francia ne vanta quattro conquistate, due delle quali con il Grande Slam, che portano il totale a 24 edizioni vinte, 8 delle quali a punteggio pieno.\nFu anche il decennio in cui la Francia partecip\u00f2 a due Coppe del Mondo: ormai impegno fisso per tutte le Nazionali maggiori, anche la scelta del commissario tecnico, a partire dal 1991, divenne condizionato dalla cadenza quadriennale della massima rassegna internazionale del rugby a 15.\nAl primo C.T. Fouroux, che aveva guidato la squadra nella I edizione della competizione, aveva fatto seguito Dubroca, che, bench\u00e9 subentrato nel 1990, rimase solo fino alla fine della II Coppa del 1991; Berbizier fu il C.T. dell'avventura francese alla III Coppa nel 1995, e dopo di lui Skrela, il cui mandato termin\u00f2 dopo la Coppa del 1999; Bernard Laporte, il tecnico che accompagn\u00f2 la squadra nel nuovo millennio, costituisce a tutt'oggi un'eccezione, avendo guidato la Francia per otto anni in due Coppe del Mondo consecutive, quella del 2003 in Australia e quella, casalinga, del 2007.\nI Grandi Slam pi\u00f9 recenti.\nLa squadra rilevata da Bernard Laporte dopo il secondo posto alla necessitava di rinnovamenti, che furono anche alla base degli alterni risultati del biennio 2000-2001: a fronte delle non eccelse prestazioni nel Torneo, la Francia ebbe alcuni risultati interessanti, come la vittoria sulla Nuova Zelanda nel corso dei \"test\" autunnali del 2000 e le due sul Sudafrica nel 2001, una esterna durante il \"tour\" estivo, e l'altra interna quando gli \"Springboks\" restituirono la visita in novembre; in tale occasione, la Francia ottenne pure una vittoria 14-13 sull'.\nA far parte della rinnovata squadra, in terza linea elementi come Serge Betsen (che fu esordiente nella sconfitta di Grenoble contro l'Italia, ma mai pi\u00f9 utilizzato fino al 2000) e Patrick Tabacco, Sylvain Marconnet in prima linea (anch'egli esordiente sotto la gestione-Skrela ma utilizzato assiduamente solo con Laporte) e, all'apertura, David Skrela, figlio dell'ex-C.T. Jean-Claude, messosi in luce nel Colomiers e destinato a una carriera di successo allo Stade fran\u00e7ais.\nL'esordio nel Sei Nazioni 2002 fu una vittoria 33-12 sull'Italia allo Stade de France, che dal 1998 aveva preso il posto del Parco dei Principi: due mete a zero (Betsen e Traille) e 23 punti di Merceron (destinato a diventare il miglior realizzatore di quell'edizione con 80 punti) contro i 12 di Dom\u00ecnguez; pi\u00f9 combattuto l'incontro di Cardiff contro il Galles, con tre mete per parte (quelle francesi furono di Rougerie e due di Marsh): a decidere furono i calci piazzati, quattro per il Galles (di Jones) cinque pi\u00f9 un \"drop\" per i francesi (Merceron, incluso il \"drop\", e Traille), per il 37-33 finale.\nI calci da fermo decisero anche la sfida contro l'Inghilterra a Saint-Denis: a fronte di due mete per parte (per la Francia Merceron e Harinordoquy), i francesi ne convertirono due contro una inglese, e realizzarono due piazzati (ancora con Merceron) contro l'unico messo a segno da Wilkinson, il che diede uno \"score\" finale di 20-15; pi\u00f9 agevole la vittoria a Murrayfield contro la Scozia, 22-10 frutto di tre mete (due di Marsh e una di Galthi\u00e9) contro una; perfino trionfale la chiusura contro l'Irlanda, cui la Francia inflisse un 44-5 con cinque mete a una (Rougerie, poi due ciascuna Betsen e Brusque).\nSi tratt\u00f2 del primo Slam da cinque incontri per la Francia.\nLo Slam del , invece, grazie al contributo determinante nei primi tre \"match\" dei due uomini di cerniera, Michalak ed \u00c9lissalde (idonei a scambiarsi vicendevolmente i ruoli di mediano di mischia e di apertura), part\u00ec con altrettante nette affermazioni: 35-17 all'Irlanda e 25-0 all'Italia, entrambe a Saint-Denis, e 29-22 al Galles a Cardiff: 51 punti dei 79 francesi furono realizzati dalla coppia di mediani.\nI 16 punti di Dimitri Yachvili arrotondarono le tre mete con cui la Francia batt\u00e9 la Scozia 31-0 a Murrayfield nella quarta partita, e nel finale a Saint-Denis, come due anni prima, fu di nuovo la piazzola a fare la differenza contro l'Inghilterra: alle due mete francesi di Harinordoquy e Yachvili, fecero da contraltare quelle inglesi di Cohen e Lewsey, cos\u00ec come le trasformazioni, una per parte.\nYachvili mise a segno 12 punti su calcio piazzato contro i 9 di Barkley e la Francia vinse 24-21, conseguendo quello che \u00e8 a tutt'oggi il suo ultimo Grande Slam.\nA completare il quadro di successi nel decennio, altri due Tornei del Sei Nazioni, nel e ; a impedire lo Slam alla Francia, rispettivamente la Scozia (20-16 a Murrayfield) e l'Inghilterra (26-18 a Twickenham).\nLe Coppe del Mondo 2003 e 2007.\nAlla in Australia, la prima a prevedere 5 squadre per ogni girone di prima fase, per accedere ai quarti la Francia dovette fronteggiare, nell'ordine, , , e , tutte regolate con scarti minimi di pi\u00f9 di 20 punti (rispettivamente 61-18, 51-29, 51-9 e 41-14).\nSugli scudi, in tale fase, l'apertura Michalak, che alla fine del torneo risult\u00f2 il secondo miglior realizzatore con 103 punti, alle spalle dell'inglese Jonny Wilkinson (113), in tale edizione laureatosi campione del mondo.\nNei quarti di finale la Francia si trov\u00f2 opposta all'Irlanda, superata 43-21 (con 19 punti di Michalak); altro incontro da Sei Nazioni in semifinale, con l'Inghilterra, avviata a vincere la competizione in finale sull', che con 24 punti di Wilkinson (5 piazzati e 3 \"drop\") rese vana l'unica meta marcata in tutto l'incontro, da parte francese (Betsen, trasformata ancora da Michalak).\nI \"Bleus\" persero anche la finale per il 3\u00ba posto contro gli \"All Blacks\", che si imposero per 40-14 (e 6 mete contro una).\nAlla , che la Francia ospitava, l'esordio dei \"Bleus\" fu decisamente negativo: opposti nella partita inaugurale del torneo all' furono da questa sconfitti 12-17, di fatto venendo costretti a lottare per il secondo posto nel girone, tuttavia facilmente raggiunto grazie alle larghe vittorie su (87-10), Irlanda (25-3) e (64-7).\nNei quarti la Francia trov\u00f2 la Nuova Zelanda, vincitrice del suo girone; al Millennium Stadium di Cardiff i \"Bleus\" sovvertirono il pronostico e si imposero 20-18 sugli \"All Blacks\" nel corso di un incontro che pareva essere compromesso dopo i primi 20': due piazzati di Carter e una meta (trasformata sempre da Carter) di McAlister avevano mandato la Francia sotto di 0-13, e solo un piazzato di Beauxis allo scadere di tempo aveva mandato le due squadre all'intervallo sul 3-13; nella ripresa due mete francesi (Dusautoir e Jauzion, entrambe trasformate, rispettivamente da Beauxis ed \u00c9lissalde) contro quella \"All Black\" di So'oialo, non trasformata, fecero la differenza, insieme a un altro calcio franco di Beauxis: 17-5 il parziale della ripresa, per un 20-18 totale che mand\u00f2 la Francia in semifinale contro l'Inghilterra; a Saint-Denis la squadra non ripet\u00e9 l'impresa: gli inglesi, con una meta di Lewsey e due calci e un \"drop\" di Wilkinson contro i tre calci di Beauxis portarono a casa l'incontro per 14-9; alla Francia rimase la finale per il 3\u00ba posto, disputata al Parco dei Principi contro l'Argentina, la Nazionale incontrata all'esordio, e dalla quale fu di nuovo sconfitta, in maniera perfino pi\u00f9 netta: 34-10.\nLa Francia di Li\u00e8vremont.\nDetto incontro fu l'ultimo del C.T. Bernard Laporte, che gi\u00e0 aveva annunciato il suo ritiro per intraprendere la carriera politica.\nIl suo posto fu preso da Marc Li\u00e8vremont, l'attuale commissario tecnico.\nQuesti ha, a tutt'oggi, guidato la Francia nei tornei del Sei Nazioni 2008 e , in entrambe le occasioni chiudendo al terzo posto con tre vittorie e due sconfitte per edizione, nel \"tour\" estivo 2008 in Australia (due sconfitte, 13-34 e 10-40 contro gli \"Wallabies\"), nella serie di \"test match\" dell'autunno successivo (vittoria contro Argentina e Pacific Islanders, e di nuovo sconfitta contro l') e nel \"tour\" del giugno 2009 in Australasia (una vittoria e una sconfitta contro la , 27-22 a Dunedin e 10-14 a Wellington, e una sconfitta a Sydney contro l' 6-22 nel \"match\" di chiusura della serie).\nColori e simboli.\nOriginariamente la maglia della Nazionale era bianca, e lo stemma che su di essa campeggiava erano due anelli, uno rosso e uno blu.\nSi trattava dello stemma dell'Unione delle societ\u00e0 francesi di sport atletici o USFSA, associazione onnisportiva fondata nel 1887 a Parigi e inizialmente rappresentante solo club di atletica, ma in seguito allargata ad altri sport (hockey su prato, calcio, scherma, nuoto, rugby XV).\nI due cerchi dell'USFSA, tra l'altro, ispirarono la foggia del simbolo olimpico a cinque anelli, ideato dal barone Pierre de Coubertin; prima del 1920 quasi tutti gli sport gestiti dall'USFSA avevano una loro Federazione autonoma (per quanto riguarda il rugby XV, la F\u00e9d\u00e9ration Fran\u00e7aise de Rugby) e l'Unione si sciolse.\nDopo la prima vittoria francese sulla (1911), il capitano Marcel Communau impose alla squadra un'uniforme nazionale, composta di maglia blu, pantaloncini bianchi e calzettoni rossi, avente come stemma un gallo, giocando sul termine latino \"gallus\" che pu\u00f2 riferirsi sia al citato animale che al popolo celtico noto come Galli, che viveva nell'attuale Francia.\nIl gallo fu quasi subito adottato, anche in altri ambiti diversi da quello sportivo, come simbolo di combattivit\u00e0 e fierezza del popolo francese; durante un Francia - di un Cinque Nazioni degli anni sessanta, in una fase in cui, pur vincendo 13-12, i \"Bleus\" erano in difficolt\u00e0, il pilone Aldo Gruarin disse ai suoi compagni: \u00abEhi! Su la testa, portiamo un gallo, non una faraona! E allora cantiamo!\u00bb.\nInizialmente bianco e rosso, il gallo fu mantenuto anche con la nascita della F\u00e9d\u00e9ration Fran\u00e7aise de Rugby, che invero acquis\u00ec subito tale simbolo nel suo marchio, che tuttora \u00e8 presente in forma stilizzata (blu, con cresta e bargigli rossi su sfondo bianco, contornato da un pallone da rugby con la parte superiore dell'ellisse blu e quella inferiore rossa, a richiamare i colori della bandiera nazionale).\nNel secondo dopoguerra lo stemma sulla maglietta divenne bordato multicolore; attualmente \u00e8 giallo su uno scudo rosso, e riporta in basso l'acronimo della federazione, F.F.R.; il rugby fu precursore dell'utilizzo del gallo: in seguito altre federazioni (come per esempio la F.F.F., federazione calcistica) acquisirono il simbolo e non \u00e8 infrequente, ancor oggi, vedere i tifosi francesi (di rugby, ma anche di calcio che, al pari dei primi, adottano tale animale come \"mascotte\") liberare un gallo adulto sul terreno di gioco.\nIl colore dell'uniforme pose inizialmente problemi quando si dovette affrontare la Scozia, che veste una maglia blu anch'essa, pur non della stessa tonalit\u00e0; in seguito il problema si pose anche con l', quando questa adott\u00f2 l'uniforme azzurra: negli incontri casalinghi, per dovere di ospitalit\u00e0, in questi casi la Francia prese l'abitudine di vestire una maglia bianca, con pantaloncini blu e calzettoni rossi.\nNel 2003 i pantaloncini della prima uniforme divennero blu; inoltre, fino al 2007 le magliette erano di colore blu elettrico; in occasione della le uniformi divennero blu scuro, compresi i calzettoni.\nLa seconda uniforme divenne completamente bianca.\nLe uniche tracce di blu elettrico rimaste sull'uniforme furono quelle di una banda diagonale, dalla spalla destra al fianco sinistro, che figura in entrambe le versioni della tenuta di gioco.\nIl fornitore della Nazionale \u00e8 dal 2012 l'Adidas, che si avvicenda alla statunitense Nike, che forn\u00ec le uniformi per i 13 anni precedenti; dal 2019 il fornitore sar\u00e0 Le Coq Sportif, controllata dall'azienda tedesca.\nStadio.\nFino dalla sua istituzione, la citt\u00e0 di elezione delle gare interne della Francia \u00e8 stata sempre Parigi, con qualche eccezione.\nDal 1906 al 1914 la Nazionale disput\u00f2 la maggior parte dei suoi incontri, 10, al vecchio Parco dei Principi; a seguire, quattro incontri allo Stadio Yves-du-Manoir (anche noto come Colombes, dal nome della localit\u00e0 vicino a Parigi nella quale esso si trova) e uno a Bordeaux.\nNel secondo dopoguerra la Nazionale disput\u00f2 la gran parte dei suoi incontri, quelli pi\u00f9 importanti, a Colombes: Cinque Nazioni e \"test match\" con le Nazionali IRB.\nDal 1945 al 1972 lo stadio di Colombes fu capace di circa 60.000 spettatori: gi\u00e0 prima della guerra era stato sede della finale del - ; bench\u00e9 largamente utilizzato per il rugby (finali di Coppa di Francia, di campionato e, per lungo tempo, impianto interno del Racing Club de France), l'affluenza maggiore si ebbe per un incontro di calcio, 63.638 spettatori il 5 marzo 1969, spareggio dei quarti di finale della Coppa dei Campioni, Ajax - Benfica 3-0; nel 1981 Colombes fu anche il \"set\" cinematografico dell'incontro di calcio, ambientato nella seconda guerra mondiale, tra una selezione della Germania nazista e una dei militari Alleati, nel film \"Fuga per la vittoria\"\u00a0.\nPer gli incontri con le contendenti storiche di Coppa Europa (Romania e Italia) la Francia riserv\u00f2 sempre altre sedi, quali Grenoble, Lione, Auch o Tolosa.\nDal 1972, un rinnovato Parco dei Principi, riadattato a circa 48.000 spettatori, rimpiazz\u00f2 a sua volta Colombes; anche tale impianto fu utilizzato sia per il calcio che per il rugby; il primo incontro ivi disputato dalla Nazionale di rugby fu nel corso del Cinque Nazioni 1973, Francia - Scozia 16-13; l'ultimo, il 22 novembre 1997 durante i \"test match\" di fine anno, e fu una sconfitta (10-52) contro il .\nSuccessivamente, in concomitanza con il di calcio che si disput\u00f2 in Francia, fu inaugurato lo Stade de France a Saint-Denis, comune di circa 100.000 abitanti nell'\u00cele-de-France, pochi chilometri a nord-est di Parigi.\nTale stadio, della capacit\u00e0 di circa 80.000 spettatori, divenne, da allora, l'impianto interno sia della Nazionale di rugby che di quella di calcio.\nComunque, anche dopo l'adozione dello Stade de France, la Nazionale fu impegnata in altre sedi; per esempio, durante la , che si tenne proprio in Francia, la squadra disput\u00f2 un incontro della fase a gironi (contro la ) allo stadio Municipale di Tolosa.\nLo Stade de France ha ospitato anche la finale della citata tra Sudafrica e , incontro vinto dagli \"Springboks\" per 15-6.\nStatistiche.\nLa Nazionale francese ha disputato, al 21 marzo 2009, ultima giornata del pi\u00f9 recente Sei Nazioni, 647 incontri, per 635 dei quali \u00e8 stato previsto il \"cap\" (ovvero, conteggiati come \"test match\" dalla Federazione francese).\nIn essi vengono conteggiati anche due incontri internazionali contro i British Lions e i Pacific Islanders.\nAltri incontri internazionali, non classificati come \"cap\", videro come avversari selezioni militari come il citato NZ Army Service che si trovava di stanza in Europa durante la Grande Guerra o la British Army dopo la seconda guerra mondiale.\nIl record di presenze in \"test match\" appartiene a Fabien Pelous.\nNato a Tolosa nel 1973, Pelous \u00e8 sceso in campo in 118 incontri della Nazionale tra il 1995 e il 2007, e vanta la partecipazione a tre edizioni consecutive della Coppa del Mondo, dal 1999 al 2007 (con un secondo e due quarti posti) e a 11 tornei del Cinque e Sei Nazioni, dal al , con cinque vittorie di cui quattro con il Grande Slam.\nIl record di punti segnati \u00e8 appannaggio di Christophe Lamaison (nato nel 1971), mediano d'apertura che ha militato in Nazionale tra il 1996 e il 2001: in 37 incontri ha messo a segno 380 punti (2 mete, 59 trasformazioni, 78 calci piazzati e 6 \"drop\"); vanta anch'egli un secondo posto alla Coppa del Mondo (nel 1999) e due Grandi Slam consecutivi al Cinque Nazioni ( e ).\nInfine, il record di mete realizzate, 38, appartiene al citato Serge Blanco (nato nel 1958), vincitore di sei tornei del Cinque Nazioni nel decennio 1981-1990 e partecipante alle prime due edizioni della Coppa del Mondo (1987 e 1991), con un secondo posto.\nLe avversarie pi\u00f9 ricorrenti della Francia, in ragione della partecipazione al Cinque, e oggi Sei, Nazioni, sono nell'ordine Inghilterra (92 incontri, il primo nel 1906), (86, anch'esso incontrato per la prima volta nel 1906), (85, primo nel 1909) e (82, primo nel 1910).\nA seguire, dopo le \"Home Nation\", l'avversaria pi\u00f9 frequente \u00e8 la Romania (50 incontri, il primo nel 1924), unica contendente cui in Coppa FIRA fu concesso per lungo tempo il \"test match\".\nL', priva di \"test match\" dal 1967 al 1985, \u00e8 stata incontrata 31 volte a partire dal 1937, e nella classifica delle avversarie della Francia viene dopo le quattro Nazioni pi\u00f9 forti dell'Emisfero Sud, nell'ordine (46 incontri e che tenne a battesimo la Francia il 1\u00ba gennaio 1906), (42 incontri), (39) e (36).\nDelle Nazionali affrontate almeno 10 volte la Francia ha un saldo positivo con Irlanda (51 vittorie contro 29 sconfitte), Scozia (45/34), Romania (40/8), Argentina (31/10), Italia (30/1) e (14/2); il saldo \u00e8 negativo contro Inghilterra (35/50), Galles (40/43), Nuova Zelanda (12/35), Australia (16/22) e Sudafrica (10/20).\nGiocatori di rilievo.\nQuelli elencati di seguito sono i giocatori che hanno militato nella Nazionale francese - o che vi militano tuttora - e hanno preso parte a eventi salienti della selezione, come la partecipazione alla Coppa del Mondo o che hanno riportato vittorie in particolari momenti storici (come ad esempio il primo torneo del Cinque Nazioni, il primo Grande Slam, etc.).\nDi essi, cinque fanno parte della International Rugby Hall of Fame: Andr\u00e9 Boniface (nato nel 1934), tre quarti centro e internazionale dal 1954 al 1966; Serge Blanco (n. 1958), estremo, presente in due edizioni della Coppa del Mondo e vincitore di sei Tornei del Cinque Nazioni; il citato Jean Prat (1923-2005), terza linea centro, capitano della squadra che vinse il suo primo Torneo nel ; Jean-Pierre Rives (n. 1952), anch'egli terza centro, capitano del \"tour\" del 1979 durante il quale, il 14 luglio, la Francia batt\u00e9 la Nuova Zelanda sul suo terreno, ad Auckland; infine Philippe Sella (n. 1962), tre quarti centro, presente a tre edizioni della Coppa del Mondo e, come Serge Blanco, vincitore di sei Tornei del Cinque Nazioni.\nPer quelli attualmente in rosa, fare riferimento alla sottosezione Rosa attuale.\nAllenatori.\nPrima del 1963 non esisteva una figura identificabile come \u201callenatore\u201d o \u201ccommissario tecnico\u201d della Nazionale francese.\nEsisteva altres\u00ec un \"comitato di selezione\", in genere composto da un ex internazionale che, di intesa con il capitano della squadra e altri giocatori rappresentativi o ex giocatori di prestigio, decideva le convocazioni.\nTale periodo fu definito anche \u00abet\u00e0 del paternalismo\u00bb, e verso la fine degli anni cinquanta port\u00f2 a parecchi problemi di gestione, tanto che nel settembre del 1963 la Federazione decise di avocare direttamente a s\u00e9 la scelta della figura dell'allenatore / selezionatore, analoga a quella del Commissario Tecnico in Italia.\nIl primo a ricoprire tale nuovo incarico fu Jean Prat, gi\u00e0 internazionale tra il 1945 e il 1955.\nQuesti, in carica fino al 1967 come selezionatore, vinse il Cinque Nazioni 1967.\nFernand Cazenave (1924-2005), in carica dal 1968 al 1972, fu, da giocatore, membro della squadra che vinse il primo Torneo nel e, da allenatore, fu il tecnico del primo Grande Slam francese (); dopo di lui, Jean Desclaux (1922-2006), in carica dal 1973 al 1980, che vinse il Grande Slam nel Torneo .\nJacques Fouroux (1947-2005) fu il primo allenatore a guidare la Nazionale francese in un'edizione della Coppa del Mondo: in carica dal 1981 al 1990 e, come detto, gi\u00e0 noto per via della bassa statura come \"piccolo caporale\", dopo i sei Tornei vinti nel decennio con due Slam e la finale della fu ribattezzato \"piccolo Napoleone\" per rimarcarne le sue doti di \"leader\".\nA Daniel Dubroca tocc\u00f2 un biennio in cui la Francia raccolse il suo risultato peggiore nella Coppa del Mondo, l'eliminazione ai quarti dell'edizione 1991 in Inghilterra.\nA fine 1991 la Nazionale fu affidata a Pierre Berbizier, nato nel 1958, che, con i suoi allora 33 anni, divenne non solo il pi\u00f9 giovane allenatore del XV di Francia bens\u00ec, in assoluto, il pi\u00f9 giovane tecnico di una Nazionale francese di qualsiasi disciplina sportiva.\nBerbizier, che in seguito allen\u00f2 anche la Nazionale italiana, vanta al suo attivo la vittoria nel Cinque Nazioni 1993 e il 3\u00ba posto finale alla , dietro Sudafrica e e davanti all'Inghilterra.\nJean-Claude Skrela (coadiuvato da Pierre Villepreux, altro ex allenatore della Nazionale italiana) guid\u00f2 la Francia dal 1995 al 1999, con due Grandi Slam consecutivi ( e ) e la finale nella in Galles; alla gestione di Jean-Claude Skrela va ascritta anche la prima - e ad oggi unica - sconfitta in un \"test match\" della Francia contro l', il 22 marzo 1997 a Grenoble, una settimana dopo avere conquistato lo Slam nel Cinque Nazioni.\nBernard Laporte fu l'unico tecnico, nell'era della Coppa del Mondo, a mantenere la guida della Nazionale per due edizioni consecutive di tale competizione: insediatosi nel 1999, sotto la sua guida la Francia vinse quattro tornei del rinnovato Sei Nazioni, con due Slam ( e ), e risult\u00f2 due volte consecutivamente quarta alla Coppa del Mondo, in Australia nel 2003 e, pi\u00f9 inaspettatamente, in Francia nel 2007; Laporte lasci\u00f2 l'incarico dopo quest'ultima competizione.\nA Laporte ha fatto seguito Marc Li\u00e8vremont, attuale C.T., che ha condotto la Francia attraverso tre tornei del Sei Nazioni con due terzi posti consecutivi, frutto di due vittorie e due sconfitte per edizione, e al Grande Slam dell'edizione ."}
{"id": "1360891", "revid": "1543377", "url": "https://it.wikipedia.org/wiki?curid=1360891", "title": "2-idrossiglutarato deidrogenasi", "text": "La 2-idrossiglutarato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1360893", "revid": "110157", "url": "https://it.wikipedia.org/wiki?curid=1360893", "title": "Gluconato 2-deidrogenasi (accettore)", "text": "La gluconato 2-deidrogenasi (accettore) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (utilizza il FAD)."}
{"id": "1360894", "revid": "110157", "url": "https://it.wikipedia.org/wiki?curid=1360894", "title": "Deidrogluconato deidrogenasi", "text": "La deidrogluconato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina."}
