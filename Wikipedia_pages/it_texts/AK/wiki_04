{"id": "1240661", "revid": "1745361", "url": "https://it.wikipedia.org/wiki?curid=1240661", "title": "Cultura italiana", "text": "La cultura italiana \u00e8 il patrimonio collettivo di conoscenze proprio dell'Italia. Fulcro dell'Impero romano e sede della Chiesa cattolica, punto d'incontro di molte civilt\u00e0 mediterranee, culla di numerosi movimenti artistici, l'Italia \u00e8 fin dall'antichit\u00e0 tra i pi\u00f9 fiorenti centri culturali d'Europa.\nDal punto di vista del patrimonio storico e artistico, l'Italia \u00e8 il paese che possiede la pi\u00f9 alta presenza di siti patrimonio dell'umanit\u00e0 dell'UNESCO: sono 58 su un totale di 1154 (disembre 2021), ovvero pi\u00f9 del 5% del totale mondiale. Secondo la Corte dei conti, l'Italia possiede 4.908 musei. Si contano anche 479 siti archeologici, beni culturali, biblioteche, beni architettonici vincolati, chiese, monasteri, castelli assortiti, torri e fortezze, dimore storiche, giardini, principali centri storici.\nStoria.\nSin dalla preistoria l'Italia fu scenario di un susseguirsi di civilt\u00e0, di cui conserva numerose tracce archeologiche.\nSe nel Nord erano stanziati i Celti, comunemente chiamati Galli, nella parte centrale della penisola si svilupp\u00f2 la civilt\u00e0 villanoviana e poi quella etrusca, mentre gli Italici, costituiti da varie popolazioni indoeuropee, si trasferirono in Italia dall'Europa Orientale e Centrale in varie ondate migratorie, sovrapponedosi alle etnie gi\u00e0 presenti. Seguirono le colonizzazioni dei Fenici e dei Greci nel Sud Italia, in cui fior\u00ec la Magna Grecia.\nA partire dall'VIII secolo a.C gli Etruschi iniziarono a sviluppare una civilt\u00e0 raffinata ed evoluta capace di influenzare la cultura di Roma, che secondo la tradizione fu fondata il 21 aprile del 753 a.C. da Romolo sul colle palatino.\nFino al 509 a.C Roma fu retta da una successione di sette re che apportarono notevoli contributi allo sviluppo della societ\u00e0, soprattutto nel campo del diritto.\nLa sua progressiva espansione nel Mediterraneo la mise in contatto con la cultura greca da cui fu a sua volta profondamente permeata, secondo un celebre adagio di quell'epoca: \u00ab\"Graecia capta ferum victorem cepit\"\u00bb (\u00abLa Grecia, conquistata, conquist\u00f2 il suo feroce vincitore\u00bb, Quinto Orazio Flacco, \"Epist.\" II, 1, 156).\nDopo la caduta della monarchia venne instaurata la Repubblica, che continu\u00f2 fino al 45 a.C quando Giulio Cesare, vincitore della guerra civile, cerc\u00f2 di instaurare la dittatura. Giunta all'apice dello sviluppo politico, economico e sociale, venne quindi proclamata la Roma imperiale dal suo successore Ottaviano Augusto, intorno al quale si form\u00f2 un circolo mecenatico di intellettuali e artisti, tra cui Virgilio e Orazio.\nCon la sua nuova organizzazione socio-politica, la civilt\u00e0 romana lascia un segno indelebile nella storia dell'umanit\u00e0, che rester\u00e0 alla base dell'attuale civilt\u00e0 occidentale. In tutti i territori dell'impero i Romani costruiscono citt\u00e0, strade, ponti, acquedotti e fortificazioni, esportando ovunque il loro modello, e al contempo integrando le popolazioni e civilt\u00e0 assoggettate, in un processo cos\u00ec profondo che per secoli, ancora dopo la fine dell'impero, queste genti continueranno a definirsi \"romane\".\nCon la fine dell'Impero romano d'Occidente nel 476, la cultura italiana sub\u00ec l'influsso di quella bizantina, dopo che\nGiustiniano, sconfiggendo il regno barbarico degli Ostrogoti nella guerra gotica, annesse tutta la penisola all'Impero romano d'Oriente.\nL'inizio del Medioevo italiano coincide, convenzionalmente, con l'invasione dei Longobardi capeggiati da Alboino nel 568 a.C., i quali verranno estromessi soltanto da Carlo Magno nel 774.\nI secoli successivi vedranno dei tentativi di costituizione di un Regno d'Italia autonomo dal Sacro Romano Impero tedesco, ad opera in particolare di Berengario del Friuli (850-924), e poi di Arduino d'Ivrea (955-1015).\nSe durante l'alto Medioevo il sentimento nazionale italiano si mantiene piuttosto in ombra, partecipando alla contesa tra le due potenze di allora, il Papato e l'Impero, con i quali si schierano rispettivamente i Guelfi e i Ghibellini, esso tuttavia si alimenta soprattutto del ricordo dell'antica grandezza di Roma, trovando nell'identit\u00e0 religiosa rappresentata dalla Chiesa, idealmente erede delle istituzioni romane, un senso di comune appartenenza. La vittoria nella battaglia di Legnano ad opera della Lega Lombarda contro l'imperatore Federico Barbarossa (1176), e la rivolta dei Vespri Siciliani contro il tentativo del re di Francia di assoggettare a s\u00e9 la Sicilia (1282), saranno assunte dalla retorica romantica ottocentesca come i simboli del primo risveglio di una coscienza di patria.\nAnche grazie a letterati ed intellettuali, fra cui emersero le figure universali di Dante, Petrarca e Boccaccio, che elevarono il volgare latino locale al rango di lingua letteraria, primo ideale elemento di una coscienza collettiva di popolo, l'Italia fu ispirazione ed oggetto di studio per poeti e letterati, che cantando lodi alla sua antica grandezza, ne deprecavano la contemporanea situazione, fatto di discordie interne e di sottomissione allo straniero.\nLo sviluppo delle Repubbliche marinare (Amalfi, Genova, Pisa e Venezia), e poi dei liberi Comuni di popolo, la cui vita civile ruota attorno all'edificio della Cattedrale, nasce da questo desiderio di autonomia e di libert\u00e0 che sar\u00e0 alla base del Rinascimento italiano, il quale fu anticipato, secondo lo storico Burdach, gi\u00e0 dal risveglio religioso che si era avuto nel Duecento con le figure di Gioacchino da Fiore e Francesco d'Assisi.\nDiversi fattori impediscono tuttavia la nascita di uno stato unitario come sta avvenendo nel resto d'Europa: oltre alla suddivisione in tanti piccoli Comuni, che si tramutano via via in Signorie, c'\u00e8 anche il timore da parte del Papato di veder sorgere una potenza statale in grado di compromettere la sua autonomia. Sar\u00e0 per questo ed altri motivi che l'Italia deve supplire con l'intelligenza strategica dei suoi capi politici, fra cui Cosimo de' Medici, alla superiorit\u00e0 di forze degli stati nazionali europei.\nL'importanza della strategia di Cosimo, proseguita dal nipote Lorenzo il Magnifico (1449-1492) nella sua continua ricerca di un accordo tra gli stati italiani in grado di sopperire alla loro mancanza di unit\u00e0 politica, non viene tuttavia compresa dagli altri Pr\u00ecncipi della penisola, ed essa si conclude con la morte di Lorenzo nel 1492. Da allora l'Italia diventa il teatro di numerose invasioni straniere: dapprima da parte dei Francesi ad opera di Carlo VIII, poi delle truppe spagnole di Carlo V.\nNella seconda met\u00e0 del Cinquecento comincia il tramonto della vitalit\u00e0 rinascimentale, gi\u00e0 indebolita anche dalle nuove tensioni religiose dovute all'avvento della Riforma protestante in Europa. Soltanto la Repubblica di Venezia riuscir\u00e0 a mantenere una certa prosperit\u00e0 e autonomia politica. Il Seicento sar\u00e0 invece un secolo di crisi per tutto il resto della penisola. La Chiesa, che ha dovuto sub\u00ecre la perdita dell'unit\u00e0 cristiana dei fedeli, cerca ora con la Controriforma di rafforzare la sua presenza nei paesi rimasti cattolici, operandovi iniziative educative e assistenziali ma anche isolandoli dall'influsso degli Stati protestanti.\nQuesto lungo periodo di pace e di torpore termina solo nel Settecento a seguito dei trattati di Utrecht e Rastadt, con cui saranno gli Asburgo d'Austria a impossessarsi di vari domini italiani, subentrando agli spagnoli. Dalla seconda met\u00e0 del secolo, poi, con la diffusione dell'illuminismo, anche l'Italia viene investita da importanti riforme e da un rinnovamento culturale, nel contesto del quale, soprattutto durante l'epoca napoleonica, si avr\u00e0 un ridestarsi della coscienza nazionale, premessa del Risorgimento.\nDiversi intellettuali e letterati esprimono l'esigenza di dare un'impronta ideale e culturale al percorso verso l'indipendenza e l'unificazione politica dell'Italia, fra tutti Alessandro Manzoni, che affida la definizione della sua identit\u00e0 nazionale, connotata da una comunanza di culto, sentimenti e tradizioni, ai suoi celebri versi: \nLe personalit\u00e0 coinvolte in tale processo furono molte altre, ma quattro spiccano su tutte: Giuseppe Mazzini, fondatore della Giovine Italia ed esponente di punta del patriottismo risorgimentale; Giuseppe Garibaldi, repubblicano e di simpatie socialiste, eroico ed efficace combattente per la libert\u00e0 in Europa ed in Sud America; Camillo Benso conte di Cavour, statista capace di muoversi sulla scena europea per ottenere sostegni, anche finanziari, all'espansione del Regno di Sardegna; Vittorio Emanuele II di Savoia, abile a concretizzare il contesto favorevole con la costituzione del Regno d'Italia.\nLingua.\nL'italiano \u00e8 una lingua romanza derivata dal dialetto fiorentino letterario usato nel Trecento. La lingua italiana \u00e8 utilizzata da circa 55 milioni di italiani su 60 milioni di abitanti, in parallelo alle varianti regionali dell'italiano, alle lingue regionali e ai dialetti. L'italiano \u00e8 lingua ufficiale dell'Unione europea, di San Marino, della Svizzera, della Citt\u00e0 del Vaticano e del Sovrano Militare Ordine di Malta.\nArte.\nLa tradizione italiana \u00e8 una delle pi\u00f9 importanti della storia dell'arte, in varie epoche traino per l'intera civilt\u00e0 occidentale. In epoca romana, l'Italia era il centro dell'arte e dell'architettura. Nel periodo medievale vi ebbero luogo fondamentali esperienze nelle epoche romanica e gotica, fino all'esplodere del Rinascimento. In seguito, si svilupparono il Manierismo, il Barocco e il Rococ\u00f2. La seconda met\u00e0 del secolo XIX vide lo sviluppo pittorico dei macchiaioli, all'inizio del XX secolo, fu la culla del Futurismo.\nLetteratura.\nLe prime opere in italiano risalgono attorno all'anno 1200 nella Scuola Siciliana, prima di questo periodo la penisola italiana vide la nascita e lo sviluppo di due letterature: quella latina e quella medievale. Tra i maggiori scrittori, poeti, filosofi, e storici latini ricordiamo Plinio il Vecchio, Virgilio, Orazio, Properzio, Ovidio, Lucrezio, Cicerone, Seneca, Marco Aurelio, Tito Livio.\nL'abbandono graduale della lingua latina avvenne dopo l'anno 1000, ovvero in periodo comunale. I primi scritti in lingua volgare, intorno all'VIII secolo, furono di carattere strettamente religioso, in quanto agli ecclesiastici, nelle loro prediche, era stato fatto obbligo di rivolgersi ai cittadini nella loro stessa lingua parlata. Per trovare, in Italia, testi a carattere propriamente letterario in un volgare solido bisogna risalire intorno alla met\u00e0 del XII secolo con il Ritmo laurenziano (che si fa risalire al 1150-1157) ritrovato in un codice della Biblioteca Mediceo Laurenziana di Firenze, che consiste nella cantilena di un giullare toscano, o al Ritmo di Sant'Alessio trovato nelle Marche nel XIII secolo o al \"Ritmo cassinese\".\nLa prima met\u00e0 del XIII secolo vide quindi il fiorire della sopra ricordata Scuola Siciliana, che ebbe il suo fulgore presso la corte di Federico II di Svevia a Palermo. Fu un movimento poetico di impianto non accademico, nel senso che non si tratt\u00f2 di una Scuola in senso istituzionale, assumendo piuttosto i contorni di un movimento culturale. La poesia lirica della scuola, in volgare siciliano aulico, ebbe anche il merito di introdurre il sonetto.\nIl periodo storico che va dal 1224, presumibile data della composizione del \"Cantico delle creature\" di San Francesco d'Assisi, al 1321, anno in cui mor\u00ec Dante Alighieri (considerato uno dei padri della lingua italiana), si contraddistingue per i numerosi mutamenti in campo sociale e politico e per la viva attivit\u00e0 intellettuale e religiosa. Il pi\u00f9 celebre poema di questo periodo \u00e8 \"La Divina Commedia\", scritta da Dante Alighieri tra il 1304 e il 1321.\nTra la fine del XIII secolo e gli inizi del XIV secolo nacque il Dolce stil novo, un movimento poetico che conduce la letteratura italiana ad una raffinata maturazione. Tra i poeti legati a questo nuovo stile si ricordano Guido Cavalcanti, Cino da Pistoia e lo stesso Dante Alighieri.\nIl Trecento fu il periodo della decadenza dell'Impero e della Chiesa; nacque cos\u00ec una nuova cultura basata su uno studio attento e preciso dell'antichit\u00e0 classica, sempre pi\u00f9 libera da preconcetti di carattere intellettualistico e intenzionata ad allargare ogni forma di pensiero. Francesco Petrarca e Giovanni Boccaccio furono i principali scrittori italiani di questo periodo.\nNel Quattrocento si and\u00f2 incontro all'Umanesimo, un movimento letterario che affermava la dignit\u00e0 degli esseri umani. \u00c8 in questo periodo che troviamo grandi scrittori poliedrici come Leon Battista Alberti e Leonardo da Vinci. Una nota particolare va fatta su Matteo Maria Boiardo, a cui \u00e8 attribuito l'incompiuto poema cavalleresco \"Orlando innamorato\", da cui poi Ludovico Ariosto, nel Cinquecento, trasse spunto per la stesura del pi\u00f9 celebre \"Orlando furioso\". Tra il genere cavalleresco e la favola compare in questo periodo anche \"Il Guerrin Meschino\" di Andrea da Barberino.\nDurante il Rinascimento (XIV-XVI secolo) troviamo autori come il gi\u00e0 citato Ludovico Ariosto e Niccol\u00f2 Machiavelli, fino ad arrivare, nella seconda met\u00e0 del secolo, a Torquato Tasso, autore del poema \"Gerusalemme liberata\".\nIl Settecento \u00e8 il secolo caratterizzato dall'Illuminismo; il principale scrittore italiano di questo periodo \u00e8 Pietro Metastasio, considerato il riformatore del melodramma italiano.\nIl XIX e il XX secolo sono caratterizzati dal movimento culturale noto come Romanticismo prima, e, in seguito, dal Verismo. Il primo movimento vide come principali esponenti Giacomo Leopardi e Alessandro Manzoni (un discorso a parte va fatto per il loro contemporaneo Ugo Foscolo, la cui poetica si distacc\u00f2 dal Romanticismo).\nIl Verismo fu invece il movimento letterario di Giovanni Verga, Luigi Capuana e Matilde Serao che ebbe in Sicilia (Catania in particolare) il suo principale centro propagatore in Italia.\nCon le opere di Giosu\u00e8 Carducci si pass\u00f2 al Neoclassicismo, per poi arrivare, nei primi anni del Novecento, al Decadentismo. I principali autori di questo periodo furono Giovanni Pascoli, Gabriele D'Annunzio, Italo Svevo e Luigi Pirandello. Nel contempo, intorno agli anni venti, si veniva rafforzando una tendenza antinovecentesca, cio\u00e8 ostile ai caratteri sperimentali tipici del primo novecento, che trovava il suo punto di riferimento nel \"Canzoniere\" di Umberto Saba.\nAll'inizio del XX secolo si sviluppa il Crepuscolarismo (con Guido Gozzano, Sergio Corazzini, Corrado Govoni e Marino Moretti) e il Futurismo (Filippo Tommaso Marinetti, Aldo Palazzeschi, Luciano Folgore, Ardengo Soffici e, nuovamente, Corrado Govoni), per poi giungere all'Ermetismo, che ebbe come massimo esponente Giuseppe Ungaretti, ma anche Salvatore Quasimodo e Eugenio Montale, la cui opera pass\u00f2 in un secondo tempo a linee poetiche originali ed innovative. Nella seconda met\u00e0 del XX secolo si and\u00f2 incontro al Neorealismo, con scrittori come Primo Levi (autore dei romanzi \"Se questo \u00e8 un uomo\" e \"La tregua\").\nAltri autori della seconda met\u00e0 del Novecento furono Alberto Moravia, Italo Calvino, Pier Paolo Pasolini e, appartenenti al movimento della Neo-avanguardia degli anni sessanta, Umberto Eco, Edoardo Sanguineti, Franco Fortini e Andrea Zanzotto.\nSei scrittori vinsero il Premio Nobel per la Letteratura nel secolo XX:\nPittura.\nPitture rupestri di epoca nuragica come quelle presenti in Sardegna o quelle del neolitico della Grotta dei Cervi di Porto Badisco, precedono le pitture tombali dei Fenici e quelle monumentali delle colonie elleniche presenti in Magna Grecia, mentre le pitture tombali degli Etruschi di Tarquinia sono tra i migliori esempi conservati prima dell'ascesa di Roma. I Romani inventarono un nuovo genere, la pittura trionfale, da cui deriv\u00f2 la rappresentazione di episodi \"storici\", sconosciuta ai Greci. Restano scarse tracce di tali rappresentazioni (citate abbondantemente dalle fonti), ma la fase imperiale \u00e8 invece ben documentata da ritrovamenti archeologici a Roma, Pompei, Ercolano e Stabia.\nScarse sono le tracce pittoriche dopo la caduta dell'impero fino all'anno Mille, con alcune eccezioni di eccezionale interesse come gli affreschi di Castelseprio, di incerta datazione, ma comunque altomedievale, in cui si nota una forte fedelt\u00e0 ai modelli della pittura bizantina.\nA differenza di architettura e scultura, la pittura subisce sorti alterne nel Basso medioevo, restando fermamente ancorata ai modelli bizantini fino al XIII secolo. I mercanti delle Repubbliche marinare, soprattutto Pisa e Venezia, portando in patria modelli e spunti da tutto il Mediterraneo, danno impulso alle scuole locali, in cui non mancano di manifestarsi graduali progressi. In Toscana Cimabue e Giotto pongono infatti le basi per una vera e propria rivoluzione figurativa, dove la rappresentazione veritiera dello spazio, della figura umana e dei suoi affetti \u00e8 alla base di futuri, straordinari sviluppi. L'arte gotica fiorisce con risultati di estrema eleganza in centri come Siena, Napoli, Milano.\nIl Rinascimento \u00e8 un fenomeno culturale di ampia portata, che affonda le radici nell'Umanesimo letterario trecentesco e nel rinnovato interesse per l'arte romana. Agli albori del Quattrocento, a Firenze venne stimolato uno sviluppo delle arti all'insegna di un rinnovato rigore, della rinuncia all'\"ornato\" superfluo e della costruzione geometrica dello spazio, la prospettiva. La loro lezione viene ripresa da altri artisti, che nei loro viaggi diffondono il nuovo stile contaminandolo con le scuole locali e dando origine al periodo straordinario delle corti, in cui centri come Urbino, Ferrara, Mantova, Padova, Rimini, Napoli e l'Umbria, oltre a Firenze, forniscono nuove idee all'insegna di un panorama estremamente ricco e variegato.\nIl Cinquecento si apre con figure universali come Leonardo, Raffaello e soprattutto Michelangelo, facendo dell'Italia il modello imprescindibile di riferimento per tutta l'arte europea. La straordinaria stagione della Roma papalina fornisce un modello artistico dominante, al quale solo Venezia, con Giorgione e Tiziano, \u00e8 in grado di fornire un'alternativa altrettanto valida. Eventi tragici come il Sacco del 1527 portano alla dispersione degli artisti, garantendo per\u00f2 una nuova fioritura periferica.\nQuando gi\u00e0 le bizzarrie del manierismo, estremo sviluppo del Rinascimento romano e fiorentino, fanno presa in tutta Europa, la storiografia artistica vede la sua nascita con l'opera di Giorgio Vasari, il primo, grande, consapevole documentatore dei fatti artistici fin dai tempi della Grecia classica.\nIl Seicento si apre con l'invenzione di un nuovo stile, il barocco, a Roma, che domina la scena artistica europea per un secolo e oltre. Artisti come Caravaggio, Bernini e Borromini sono i mattatori di un rinnovamento di grande impatto, che si affranca dai canoni dell'arte classica.\nDopo essere diventata la meta di artisti di tutto il mondo, col Grand Tour, aver espresso la grande scuola dei vedutisti veneziani (Canaletto su tutti) e figure del calibro di Giambattista Tiepolo, l'Italia dell'arte perde peso culturale al cospetto degli altri paesi europei. Si deve aspettare la fine del XIX secolo per ritrovare esperienze figurative di rilevanza europea con il movimento dei macchiaioli e quello dei divisionisti.\nDurante il XX secolo l'Italia partecipa a pieno titolo alle rapide vicissitudini dell'arte moderna, con il futurismo (la prima delle avanguardie storiche), la metafisica, l'arte povera e la transavanguardia, fino agli artisti contemporanei, alcuni vere e proprie \"celebrities\" rinomate anche all'estero.\nScultura.\nL'arte scultorea nella penisola italiana ha radici nella scultura della Magna Grecia. Del periodo etrusco ma influenzati dai Greci del sud Italia sono (tra il VII secolo a.C. e il III secolo a.C.), per esempio, l'Apollo di Veio attribuito allo scultore etrusco Vulca e datato intorno al VI secolo a.C..\nMa un grande sviluppo di quest'arte si ebbe tra il VI secolo a.C. e il V secolo durante la crescita dell'Impero Romano. Sono di questo periodo opere d'arte come l'Augusto di Prima Porta dell'8 a.C. circa, o la statua colossale di Costantino I, databile intorno al 330.\nUn ulteriore crescita della scultura italiana si ebbe nel XVI secolo, quando si affermarono tre grandi movimenti artistici tra loro strettamente collegati: Rinascimento, Manierismo e Barocco.\nCon il Rinascimento si assiste ad una riscoperta dell'arte classica e tra gli scultori della scultura rinascimentale si ricordano Michelangelo Buonarroti, Donatello e Filippo Brunelleschi. La scultura manieristica vide una maggiore complessit\u00e0 delle forme rispetto a quella rinascimentale.\nCon il Barocco, che rimase lo stile dominante per tutto il XVII secolo, si pass\u00f2 ad una scultura fortemente dinamica, che dovesse rispecchiare il fasto della Chiesa. Uno dei protagonisti di questo periodo fu Gian Lorenzo Bernini con sculture come il Apollo e Dafne o l'Estasi di santa Teresa d'Avila.\nVerso la fine del XVIII secolo si svilupp\u00f2 il Neoclassicismo, in opposizione al Barocco. Tra i grandi scultori dell'epoca si annovera Antonio Canova che realizz\u00f2 opere come Amore e Psiche, la Maddalena penitente e le Tre Grazie.\nIn epoca pi\u00f9 recente, vanno sicuramente ricordate le opere futuristiche di artisti come Umberto Boccioni (1882-1916), la cui opera pi\u00f9 celebre \u00e8 \"Forme uniche della continuit\u00e0 nello spazio\", che compare sulla moneta italiana da 20 centesimi.\nArchitettura.\nL'architettura italiana svilupp\u00f2 caratteri omogenei sotto l'Impero romano. L'architettura romana, influenzata da quella greca e da quella etrusca, assunse caratteri propri, risultando rispetto alle precedenti maggiormente legata allo spazio interno e ad un forte plasticismo derivato dall'uso di archi, volte e cupole.\nIn epoca paleocristiana, con la diffusione del cristianesimo, le chiese italiane ripresero i modelli delle basiliche romane, con una navata centrale affiancata da corridoi laterali. Questo stile architettonico si mantenne negli anni tanto che il passaggio dall'architettura paleocristiana a quella proto-medievale non fu particolarmente evidente.\nNemmeno le innovazioni planimetriche introdotte in Francia e Germania durante il periodo romanico raggiunsero immediatamente l'Italia, dove, tra i secoli XI e XII si prosegu\u00ec nella costruzione di impianti basilicali, solitamente privi di transetto. Nella seconda met\u00e0 dell'XI secolo si inizia per\u00f2 a registrare la costruzione di chiese dotate di absidi e transetti che caratterizzeranno l'architettura romanica italiana.\nL'architettura gotica fu introdotta in Italia dai cistercensi, e tra il XIII e il XIV secolo and\u00f2 a influenzare non solo la costruzione di edifici religiosi ma anche quella dei castelli e degli edifici civili, assumendo le proprie peculiarit\u00e0 nel cosiddetto gotico italiano.\nL'architettura rinascimentale si svilupp\u00f2 a Firenze, dove, durante il periodo romanico, si era mantenuta una certa continuit\u00e0 con le forme chiare e regolari dell'architettura classica. Il punto di svolta, che segna il passaggio dall'architettura gotica a quella rinascimentale, coincide con la realizzazione della cupola del Duomo di Firenze, eseguita da Filippo Brunelleschi tra il 1420 e il 1436. Alcuni anni dopo l'esordio di Brunelleschi si registra l'attivit\u00e0 di Leon Battista Alberti, che a Firenze esegu\u00ec il Palazzo Rucellai e la facciata di Santa Maria Novella. Il pieno Rinascimento invece fu essenzialmente romano, grazie all'opera di Bramante, Raffaello Sanzio e Michelangelo Buonarroti, mentre il Rinascimento del XVI secolo venne chiuso da alcune opere di Andrea Palladio, che influenz\u00f2 notevolmente l'architettura europea.\nLo stile barocco, legato alla Controriforma, fu prodotto a Roma ed esercit\u00f2 la sua influenza in tutto il mondo cattolico grazie alle opere di Gian Lorenzo Bernini, Francesco Borromini e Pietro da Cortona che contribuirono a farne evolvere ulteriormente il linguaggio non pi\u00f9 applicandolo esclusivamente ad elementi decorativi, ma estendendolo a una concezione dello spazio basata su elaborazioni di nuove forme quali ellissi, spirali, curve policentriche.\nNotevole importanza rivestono anche le trasformazioni urbanistiche, dovute principalmente all'attivit\u00e0 di Sisto V che, con il supporto tecnico di Domenico Fontana, promosse il primo progetto di sistemazione urbanistica della citt\u00e0 di Roma.\nL'architettura del Settecento in Italia venne caratterizzata dallo stile tardo barocco e rococ\u00f2, mentre nell'Ottocento si svilupp\u00f2 l'architettura neoclassica.\nNel Novecento l'Art Nouveau ebbe in Giuseppe Sommaruga ed Ernesto Basile due dei principali e pi\u00f9 originali esponenti. Un linguaggio totalmente nuovo si preannunci\u00f2 con la pubblicazione nel 1914 del Manifesto dell'Architettura futurista di Antonio Sant'Elia. Lo stesso pubblic\u00f2 le sue tavole della \"Citt\u00e0 Nuova\", proponendo nuovi modelli architettonici che esaltavano la funzionalit\u00e0 ed una nuova estetica. Il secondo dopoguerra fu caratterizzato da diversi talenti, ma fu privo di una direzione unitaria.\nTra i principali architetti attivi in Italia tra la fine del Novecento e l'inizio del XXI secolo si ricordano Renzo Piano, Massimiliano Fuksas e Gae Aulenti.\nMusica.\nLa musica nella penisola italiana ha origine nella Magna Grecia; successivamente quella di Roma fu influenzata dagli Etruschi. \u00c8 in questo periodo che si fa risalire la diffusione di strumenti di metallo usati a scopi militari, come la buccina, il lituo e\u00a0l tuba di bronzo a canna dritta.\nIn seguito, dopo la conquista della Magna Grecia e di quell'antica da parte dei romani, vi fu una forte influenza della cultura ellenistica (e quindi della musica greca). La musica dei romani, rispetto a quella greca, era pi\u00f9 vivace, in quanto mescolata con elementi di origine italica ed eseguita da grandi complessi in cui dominavano gli strumenti a fiato come la tibia e ancora la buccina e il lituo. Si faceva anche uso dell'organo idraulico e di vari strumenti a percussione. In periodo romano, dunque, oltre agli scopi militari, la musica veniva utilizzata per accompagnare gli spettacoli dei gladiatori e le pantomime.\nCon la diffusione del Cristianesimo, si vide la nascita del canto cristiano e della musica corale, alle quali venne affiancato, successivamente, l'accompagnamento dell'organo.\nAgli inizi del VI secolo si ebbe la nascita del canto gregoriano che classific\u00f2 i brani di musica sacra secondo un sistema di modi ispirati ai modi della musica greca.\nDal IX secolo e per tutto il Medioevo venne introdotto l'uso del neuma, che fu la prima forma di notazione musicale, che venne abbandonata intorno al XV secolo dopo l'introduzione del pentagramma.\nMa il Medioevo fu anche caratterizzato dalla produzione di musica di carattere non sacro, per accompagnare spettacoli teatrali, recitazioni di poesie o semplicemente per ballare.\nIl primo volume di musica a stampa fu pubblicato nel 1501 a Venezia ad opera di Ottaviano Petrucci: si trattava dell'Harmonice Musices Odhecaton. Lungo l'arco del secolo, tramite il lavoro compositivo di Giovanni Pierluigi da Palestrina ed in seguito del trattato \"De Institutioni Harmonica\" (1589) di Gioseffo Zarlino, si definiscono in modo completo ed esauriente le leggi del contrappunto (e quindi della polifonia).\nAgli inizi del Seicento, grazie al lavoro di compositori come Claudio Monteverdi, nasce il melodramma e si gettano le basi per la nascita del moderno sistema tonale. I primi conservatori musicali nacquero a Napoli, capitale dell'Opera italiana con la scuola napoletana. Nel fecondo periodo barocco si segnalano, tra gli altri, Arcangelo Corelli, padre del concerto grosso, Alessandro Scarlatti, fondatore dell'opera napoletana, Domenico Scarlatti, straordinario innovatore della musica per tastiera, Giovanni Battista Pergolesi, precursore della melodia romantica dell'Ottocento italiano, e Antonio Vivaldi, grazie al quale il concerto assume una sua struttura definitiva.\nPassando all'Ottocento, si giunge alla grande stagione operistica italiana. Tra i maggiori protagonisti si annoverano Gioachino Rossini, Vincenzo Bellini, Gaetano Donizetti, Giuseppe Verdi e Giacomo Puccini, le cui opere sono tutt'oggi rappresentate in tutto il mondo. \u00c8 questo anche il periodo d'oro della canzone napoletana, grazie ad autori come Salvatore di Giacomo, Libero Bovio, Ferdinando Russo, Ernesto Murolo. Alcune canzoni di quel periodo sono ancora oggi molto popolari, e diverse sono state tradotte anche in lingua straniera. La canzone \"'O sole mio\", datata 1898, \u00e8 ritenuta da molti una delle canzoni pi\u00f9 famose al mondo.\nDa non dimenticare \"Il Canto degli italiani\" scritto da Goffredo Mameli (testo) e Michele Novaro (musica) nella prima met\u00e0 del XIX secolo, che \u00e8 l'inno nazionale della Repubblica Italiana.\nSi giunge, infine, al Novecento, che vede la nascita della musica sperimentale, caratterizzata dall'abbandono dei concetti classici tradizionali di melodia e armonia e utilizzando la nuova tecnologia dell'elettronica per creare suoni fino ad allora impossibili. In Italia, uno dei primi a dedicare la sua attenzione alla musica sperimentale \u00e8 stato Ferruccio Busoni, la cui pubblicazione del 1907, \"Abbozzo di una Nuova Estetica della Musica\", discuteva l'uso di nuovi suoni elettrici ed altri nella musica del futuro. Egli ha parlato della sua insoddisfazione per i vincoli della musica tradizionale:\nNegli anni '50 Luciano Berio speriment\u00f2 con strumenti accompagnati da suoni elettronici su nastro. Nell'Italia moderna un'importante organizzazione che promuove la ricerca nell'avanguardia e nella musica elettronica \u00e8 la CEMAT, la Federazione dei centri di musica elettroacustica italiana. Fu fondata nel 1996 a Roma ed \u00e8 membro del CIME, la \"Conf\u00e9d\u00e9ration Internationale de Musique Electroacoustique\". La CEMAT promuove le attivit\u00e0 del progetto \"Sonora\", lanciato congiuntamente dal Dipartimento per le arti dello spettacolo, dal Ministero per gli affari culturali e dalla Direzione per le relazioni culturali del Ministero degli affari esteri con l'obiettivo di promuovere e diffondere la musica contemporanea italiana all'estero. Questi cambiamenti hanno anche reso la musica classica meno accessibile a molte persone. Importanti compositori italiani del XX secolo sono Ottorino Respighi, Ferruccio Busoni, Alfredo Casella, Gian Francesco Malipiero, Franco Alfano, Bruno Maderna, Luciano Berio, Luigi Nono, Sylvano Bussotti, Salvatore Sciarrino, Luigi Dallapiccola, Carlo Jachino, Gian Carlo Menotti, Jacopo Napoli e Goffredo Petrassi.\nNell'ambito della musica colta del Novecento non va inoltre trascurata l'importante scuola di strumentisti e direttori d\u2019orchestra, che ha annoverato (ed annovera) alcuni tra i pi\u00f9 importanti esecutori del Novecento; vanno ricordati, tra gli altri, Arturo Benedetti Michelangeli, il Quartetto italiano, I Musici, Salvatore Accardo, Maurizio Pollini, Uto Ughi, Aldo Ciccolini, Severino Gazzelloni, Arturo Toscanini, Mario Brunello, Ferruccio Busoni, Bruno Canino, Claudio Abbado, Carlo Maria Giulini, Oscar Ghiglia e Riccardo Muti.\nIl \u2018900 \u00e8 anche l\u2019epoca della nascita della musica pop e rock (oltre agli altri numerosi generi musicali del periodo) negli Stati Uniti, che giunse, pi\u00f9 tardi, anche in Italia. Inoltre \u00e8 anche l'inizio dell'affermazione del rinomato Festival della canzone italiana di Sanremo, al quale hanno partecipato in linea di massima tutte le pi\u00f9 grandi celebrit\u00e0 della musica italiana, ma anche alcuni grandi musicisti stranieri conosciuti a livello mondiale.\nNei primi anni del novecento la canzone italiana subisce l'influenza sia della lirica, sia della tradizione popolare napoletana; sono impiegati gli strumenti dell'orchestra e la voce \u00e8 prevalentemente impostata. Per avvertire la presenza di strumenti nuovi e di ritmi pi\u00f9 vivaci bisogna attendere gli anni venti, quando dagli USA giungono le note del jazz sotto forma di musica da ballo. Dagli anni trenta le canzoni trovano nella radio un nuovo mezzo di diffusione e i cantanti radiofonici raggiungono il successo. Tra gli interpreti di quegli anni si ricordano le tre sorelle (d'origine nederlandese) conosciute come Trio Lescano.\nNel 1951 nasce la musica italiana mainstream con lo svolgimento del primo Festival di Sanremo, manifestazione che costituir\u00e0 un trampolino di lancio per i cantanti di musica italiana contemporanea. Nel 1954 iniziano le trasmissioni televisive e i cantanti, che prima erano solo \"voci\", diventano veri e propri personaggi, alla ribalta della cronaca ed al centro della curiosit\u00e0 pubblica al pari degli attori. Qualcuno di loro raggiunge una tale popolarit\u00e0 da \"entrare nella leggenda\": fra questi c'\u00e8 Fred Buscaglione, nato nel 1922 e morto prematuramente in un incidente automobilistico sulla sua thunderbird rosa confetto nel centro di Roma, di notte, nel 1960, pochi minuti dopo essere uscito da un locale.\nIn Italia il consumo di musica leggera aumenta notevolmente intorno al 1960. Le forme tendono ad imitare quelle statunitensi: gli \"urlatori\" riprendono lo stile vocale del rock and roll e Little Tony si rif\u00e0, nel genere e nei modi ad Elvis Presley. Negli anni sessanta la canzone italiana gode di un momento favorevolissimo negli Stati Uniti. In Italia la situazione fortunata si deve alla creazione di canzoni \"leggere\" (canzonette), spesso ispirate ai temi dell'estate. Dagli USA intanto giunge il rock e prende l'avvio uno stile dai ritmi veloci che impiega strumenti elettrici.\nUn cantante notevolmente influenzato dalla nuova musica \u00e8 Adriano Celentano: la sua carriera inizia proprio con brani da \"urlatore\" (cos\u00ec vengono chiamati i primi imitatori italiani del genere rock). Si diffonde inoltre uno stile pi\u00f9 impegnato, in cui si d\u00e0 rilievo ai testi, sia che si basino su temi d'amore, sia che trattino argomenti ed aspetti della vita quotidiana. Molti di questi brani vengono eseguiti e scritti dalla stessa persona, il cantautore, che conquista una posizione di notevole importanza nel panorama della musica italiana. Nella met\u00e0 degli anni settanta nasce la musica neomelodica, genere musicale napoletano.\nFotografia.\nIn Italia i primi esperimenti di fotografia sono condotti da Enrico Federico Jest e da Antonio Rasetti nell'ottobre del 1839 con un macchinario di loro costruzione basato sui progetti di Daguerre. Le prime fotografie italiane sono vedute del Templio della Gran Madre, di Piazza Castello, e di Palazzo Reale, tutte a Torino.\nIn Italia la fotografia d'arte \u00e8 chiamata anche fotografia di ricerca e raggiunge il suo apice negli anni 70 e 80. Tra gli autori pi\u00f9 significativi di questo genere fotografico vanno ricordati: Luigi Ghirri, Franco Fontana, Paolo Gioli.\nModa.\nLa moda italiana del XX secolo \u00e8 celebre in tutto il mondo; stilisti come Giorgio Armani, Mario Prada, Guccio Gucci, Gianni e Donatella Versace, Valentino, Franco Moschino, Salvatore Ferragamo, Nicola Trussardi, Laura Biagiotti, Fendi, Max Mara, Miu Miu, Emilio Pucci, Ottavio Missoni, Roberto Cavalli, Gianfranco Ferr\u00e9 e la coppia di stilisti Domenico Dolce e Stefano Gabbana sono considerati tra i pi\u00f9 grandi designer della moda al mondo.\nLa citt\u00e0 di Milano \u00e8 uno dei pi\u00f9 importanti e prestigiosi centri della moda mondiale. Sono italiane anche alcune tra le pi\u00f9 prestigiose etichette di accessori e gioielli, come Bulgari e Luxottica, la pi\u00f9 grande azienda al mondo di occhialeria. Inoltre, la rivista \"Vogue Italia\" \u00e8 considerata la rivista di moda pi\u00f9 importante e prestigiosa del mondo.\nDesign.\nCon l'espressione design italiano si fa riferimento a tutte le forme di disegno industriale inventate e realizzate in Italia, compresa la progettazione di interni, la progettazione urbana, il design della moda e la progettazione architettonica.\nCinema.\nLa storia del \"cinema italiano\" inizia pochi mesi dopo l'invenzione dei fratelli Lumi\u00e8re. La prima pellicola durava pochi secondi, e vi compariva il Papa Leone XIII intento a benedire verso la cinepresa.\nLa vera e propria industria cinematografica nacque tra il 1903 ed il 1908 con tre compagnie: la Societ\u00e0 Anonima Ambrosio e la Itala Film a Torino e la Cines a Roma. Successivamente, nacquero altre compagnie a Milano e Napoli. Molte pellicole ebbero successo sia in Italia che all'estero, e quando il Fascismo sal\u00ec al potere, Benito Mussolini lo sfrutt\u00f2 a fini propagandistici.\nDopo la Seconda guerra mondiale, il cinema italiano conobbe il suo periodo migliore, che port\u00f2 altissimi riconoscimenti in tutto il mondo, in particolare con il neorealismo. Vittorio De Sica, Federico Fellini, Sergio Leone, Pier Paolo Pasolini, Michelangelo Antonioni e Dario Argento sono considerati \"maestri\" ancora oggi negli Stati Uniti. Tra le pellicole pi\u00f9 famose di quegli anni d'oro, si ricordano \"La dolce vita\", \"Il buono, il brutto, il cattivo\" e \"Ladri di biciclette\".\nDopo il 1980, il cinema italiano ha vissuto un periodo di decadenza, con alcuni vertici come nel 1994 la pellicola intitolata \"Il postino\" con Massimo Troisi, e nel 1999, il film di Roberto Benigni intitolato \"La vita \u00e8 bella\", che riusc\u00ec addirittura a vincere tre premi Oscar (migliore colonna sonora, miglior film straniero e, soprattutto, Miglior Attore Protagonista, fino ad allora unico non anglosassone a vincere questa statuetta) nella notte del 24 marzo 1999.\nA Torino, la Mole Antonelliana ospita il Museo nazionale del Cinema.\nTeatro.\nIl \"teatro italiano\" risale all'epoca romana, quando fu pesantemente influenzata dalla tradizione greca.\nLe stesse opere di quel periodo mostrano queste tracce: la \"Fedra\" di Seneca si basava su quella di Euripide, e molte commedie di Plauto furono traduzioni dirette delle opere di Menandro. Con la caduta dell'Impero Romano, il teatro ebbe un periodo di minor vigore a causa della religione cattolica che ne condann\u00f2 il carattere ludico: fu proprio per\u00f2 durante il medioevo e grazie alle sacre rappresentazioni nonch\u00e9 all'opera buffonesca e satirica dei giullari che il teatro moderno riprese nuovo vigore.\nIn et\u00e0 moderna, non si pu\u00f2 dimenticare Carlo Goldoni, cos\u00ec come bisogna ricordare che tra il XVI ed il XVIII secolo, si svilupp\u00f2 la Commedia dell'arte.\nIn tempi recenti, la tradizione teatrale italiana ha avuto tra i suoi massimi esponenti Eduardo Scarpetta ed Eduardo, Peppino e Titina De Filippo, i tre fratelli pi\u00f9 famosi della storia del teatro italiano, Dario F\u00f2, senza dimenticare il trio Aldo, Giovanni e Giacomo che ha riscosso un enorme successo anche in televisione e in diversi film.\nAnimazione.\nNel 1961, su soggetto di Cesare Zavattini e per la grafica di Roberto Gavioli e Paolo Piffarerio, la Gamma film realizza \"La lunga calza verde\", in omaggio al centenario dell'unit\u00e0 d'Italia. La situazione dell'animazione italiana non riesce per\u00f2 a diventare una realt\u00e0 di rilievo, nonostante l'ausilio della legge sul cinema del 1965. Le opere di animazione pi\u00f9 notevoli di questo periodo sono i corti del \"Sig. Rossi\" di Bruno Bozzetto, macchietta dell'italiano medio, e il film \"Vip - Mio fratello superuomo\", sceneggiato con Guido Manuli; \"Pulcinella\", del 1974, e \"Il flauto magico\", del 1978, di Emanuele Luzzati, e \"Il cavaliere inesistente\" del 1970 di Pino Zac (pseudonimo di Giuseppe Zaccaria).\nNegli anni novanta, il motore principale dell'animazione italiana \u00e8 stata la TV pubblica Rai, che ha finanziato numerose serie televisive d'animazione, spesso in coproduzione con le reti nazionali di altri paesi (\"Barbarossa\", \"Sandokan - La tigre della Malesia\", \"La Pimpa\", \"Lupo Alberto\").\nNel 2003 esce il primo film d'animazione in computer grafica di produzione interamente italiana: L'apetta Giulia e la signora Vita.\nI lungometraggi pi\u00f9 significativi sono stati \"La freccia azzurra\" del 1996 e \"La gabbianella e il gatto\" del 1998, entrambi animati da Lanterna Magica.\nNei giorni a cavallo fra il 2005 e il 2006 lo studio d'animazione Stranemani realizza la serie animata di \"Rat-Man\", ispirata al fumetto di Leonardo Ortolani, con 52 episodi di una durata di 13 minuti, alcuni dei quali furono presentati in anteprima presso diverse manifestazioni dedicate a fumetti e all'animazione: Lucca Comics &amp; Games (Lucca), Romics (Roma), Future Film Festival (Bologna), Comicon (Napoli) e Rimini Comix (Rimini). La Stranemani realizza successivamente il lungometraggio \"Rat-Man - Il segreto del supereroe\".\nNell'ambito delle serie televisive, sempre d'iniziativa privata, l'esempio pi\u00f9 significativo dal punto di vista commerciale \u00e8 stata la serie \"Winx Club\" della casa di produzione Rainbow fondata da Iginio Straffi, diventata un lungometraggio (\"Winx Club - Il segreto del regno perduto\") nel 2007 e un secondo film (\"Winx Club 3D - Magica avventura\"). Successivamente Iginio Straffi invent\u00f2 e diresse le serie d'animazione \"Monster Allergy\", \"PopPixie\" e il cartone animato italiano \"Huntik - Secrets &amp; Seekers\", dove la magia si unisce all'avventura, all'archeologia alle leggende dei Titani e al Combattimento.\nUn'altra realt\u00e0 molto interessante nel panorama italiano, soprattutto in relazione alla ricerca e la sperimentazione artistica \u00e8 Maga animation studio. Creata nel 1996 da Massimo Carrier Ragazzi, \u00e8 lo studio italiano che ha ottenuto pi\u00f9 riconoscimenti e premi nei principali festival ed eventi legati al mondo dell'animazione, sia in Italia che all'estero. Da segnalare infine il lungometraggio \"La Storia di Leo\" del 2007 di Mario Cambi vincitore del Giffoni Film Festival del 2008 Best Film - Golden Gryphon Award - Sezione Kidz.\nDa segnalare la serie di lungometraggi animati prodotti da Ferrero in allegato ai suoi prodotti e merendine.\nFumetti.\nLe tecnologie avanzano e l'interattivit\u00e0 con loro, ne \u00e8 un esempio il lavoro di Ro Marcenaro che ha utilizzato il computer per creare le tavole della riproduzione a fumetti del \"Candido\" di Voltaire.\nNel frattempo continua a imperversare la satira politica, con Danilo Marmotti e il suo \"Milan Dog\".\nDopo una crisi del fumetto negli anni ottanta verso l'inizio degli anni novanta avviene una ripresa, grazie alla rinascita dell'interesse verso i supereroi del fumetto americano, in particolare col nuovo ciclo di avventure di Batman, scritte da Frank Miller.\nL'importazione dei cartoni animati giapponesi ha dato il via ad un altro fenomeno che ha visto il boom in questo periodo: quello dei manga (fumetti giapponesi).\nUn altro motivo che riport\u00f2 alla ripresa del mercato fu l'enorme successo del fumetto \"Dylan Dog\" di Tiziano Sclavi (edito da Bonelli). Uscito nelle edicole nel 1986 inizialmente non suscita molto interesse, dopo circa due anni tuttavia diventa un fenomeno cult, raggiungendo tali livelli di vendita da essere uguagliato, in Italia, solamente da Topolino e da Tex. Dylan Dog \u00e8 rimasto tra i pi\u00f9 conosciuti e la Bonelli Editore \u00e8 divenuta una casa editrice di tendenza. A tutt'oggi \u00e8 rimasta forse l'unica vera realt\u00e0 editoriale di fumetto professionale qualitativamente eccellente nel panorama italiano.\nUn altro fumetto particolarmente apprezzato in questo decennio e nel successivo \u00e8 \"Rat-Man\" di Leo Ortolani pubblicati dalla Panini Comics e Cult Comics in formato Rat-Man Collection. Il personaggio nasce come una parodia dei supereroi americani, \u00e8 un supereroe che riesce sempre a risolvere le sfide contro i supercriminali come il Buffone Janus Valker ed altri con metodi buffi e impossibili, anche grazie ai suoi compagni di prodotti americani e giapponesi, con sempre meno spazio nelle case editrici per gli autori italiani, sempre a eccezione della Bonelli. Con la rete anche il modo di scambiare e creare fumetti sta cambiando. Infatti, oltre ai noti vantaggi offerti dal file-sharing, cominciano a nascere nuove testate edite e vendute direttamente ed esclusivamente su Internet, il cosiddetto \u201cfumetto on-line\u201d.\nIl mondo dei fumetti cartacei continua comunque a sopravvivere, sia con le stampe dei vari classici Bonelli, Rat-Man ecc., sia con la pubblicazione di nuove testate. Tra queste spicca \"W.I.T.C.H.\" di Elisabetta Gnone, prodotto dalla Disney Italia, e che ha riscosso un grande successo soprattutto tra le giovani lettrici. La Rainbow S.p.A. di Iginio Straffi produsse su Merchasting dei magazine su Winx Club e Huntik - Secrets &amp; Seekers.\nFilosofia.\nSin dal VI secolo a.C. l'Italia ricevette l'impronta della filosofia greca importata dai coloni della Magna Grecia, in particolare da Pitagora che fond\u00f2 a Crotone la sua scuola. Tra i pensatori greci nati su suolo italico vi furono Parmenide e Zenone di Elea, Empedocle di Agrigento, Gorgia da Lentini.\nAnche la filosofia latina risent\u00ec fortemente di quest'influsso, a cominciare dal circolo degli Scipioni. Le due principali correnti che si diffusero nell'antica Roma furono l'epicureismo, abbracciato da Lucrezio, e soprattutto lo stoicismo, che fondendosi con le tradizionali virt\u00f9 politiche del \"mos maiorum\", fu adottato da varie personalit\u00e0 tra cui Cicerone in maniera eclettica, quindi da Seneca, Catone, Epitteto, l'imperatore Marco Aurelio.\nNella tarda et\u00e0 ellenistica, che vide la diffusione della filosofia neoplatonica, furono attivi in Italia due figure di origine nordafricana, Plotino e successivamente il berbero romanizzato Agostino d'Ippona. Divenuta centro della cristianit\u00e0, l'Italia ebbe modo di assimilare il pensiero dei primi padri della Chiesa proveniente dal Vicino Oriente antico. Tra i fondatori romani della nascente filosofia cristiana vi fu Boezio, ritenuto uno dei precursori della scolastica medievale e della disputa sugli universali.\nNel Medioevo, mentre la Sicilia risent\u00ec dell'influsso arabo permeato di aristotelismo, nelle scuole monastiche della penisola continu\u00f2 a prevalere un indirizzo platonico e agostiniano, sostenuto ad esempio da Anselmo d'Aosta, finch\u00e9 dopo la nascita delle prime universit\u00e0, il domenicano Tommaso d'Aquino accolse la filosofia di Aristotele come valido strumento della ragione in grado di elevare alla fede. Fra i massimi teologi della cristianit\u00e0, con la sua formula dell\"adaequatio rei et intellectus\" Tommaso intendeva stabilire un criterio per approcciarsi correttamente alla verit\u00e0 e quindi anche allo studio delle scienze naturali. Speculare sotto certi aspetti a quella di Tommaso fu invece la riflessione di Bonaventura di Bagnoregio, ispirata al neoplatonismo e alla religiosit\u00e0 di San Francesco d'Assisi.\nDopo il Trecento, la tradizione neoplatonica godette di nuova vitalit\u00e0, diffondendosi anche al di fuori delle scuole e degli ambienti ecclesiastici, grazie alle prime istanze umanistiche anticipate da Francesco Petrarca. Marsilio Ficino e Pico della Mirandola contribuirono al rinnovamento del panorama filosofico europeo, ponendo al centro l'uomo, e facendo affluire nel pensiero rinascimentale del tempo concezioni ermetiche ed esoteriche come l'alchimia, la magia, l'astrologia. Nacque una cultura laica con le riflessioni politiche di Machiavelli e Guicciardini. Con Telesio, Bruno e Campanella il neoplatonismo si apr\u00ec anche al naturalismo, in un'ottica maggiormente panteistica, rivolgendosi a indagare la natura come un essere senziente che costituisce una totalit\u00e0 organica.\nUna concezione per certi versi affine sar\u00e0 alla base di quella di Galileo Galilei, ritenuto il fondatore del moderno metodo scientifico, con la celebre affermazione che il libro della natura \u00e8 scritto in linguaggio matematico. Nel Settecento, il tentativo di coniugare la nuova razionalit\u00e0 sperimentatrice con la tradizione neoplatonica e religiosa fu perseguito dalla filosofia della storia di Giambattista Vico, il quale concep\u00ec quest'ultima come uno sviluppo in divenire delle idee platoniche, verit\u00e0 eterne che si esplicano per\u00f2 nella contingenza grazie al modo specifico che ha l'uomo, col suo libero arbitrio, di estrinsecarle concretamente nel mondo.\nL'esigenza di salvare gli essenziali valori religiosi della filosofia cristiana fu al centro anche degli interessi di Antonio Genovesi, uno dei primi esponenti dell'illuminismo italiano, fra i quali spicca Cesare Beccaria, precursore della criminologia di scuola liberale.\nLa penetrazione in Italia del kantismo e successivamente dello spiritualismo romantico diede luogo a un dibattito che coinvolse, tra gli altri, Pasquale Galluppi, Antonio Rosmini e Vincenzo Gioberti, in particolare sul valore dell'ontologia rispetto alla sua svalutazione soggettivistica. La rielaborazione dell'idealismo tedesco, soprattutto hegeliano, ad opera anche di Francesco de Sanctis, Augusto Vera e Bertrando Spaventa, forn\u00ec un fondamento filosofico alla rivoluzione liberale culminata nell'unificazione nazionale. Tra le correnti spiritualiste del Risorgimento fu inoltre rilevante quella facente capo a Giuseppe Mazzini.\nSpaventa si fece promotore di una rinnovata \u00abfilosofia italiana\u00bb proponendosi di dimostrare come la filosofia moderna, laica e idealistica, fosse nata in Italia col Rinascimento, andando poi a fencondare il pensiero d'oltralpe. Da lui e dallo spiritualismo risorgimentale prese quindi le mosse quella che \u00e8 conosciuta come la stagione dell'idealismo italiano, impersonato da due principali esponenti: Benedetto Croce, fautore di uno storicismo assoluto basato sulla dialettica dei distinti, nella quale la realt\u00e0 si d\u00e0 come Spirito che si determina attraverso quattro fasi con cui continuamente si produce; e Giovanni Gentile, sostenitore dell'attualismo filosofico, per il quale l'unica vera realt\u00e0 consiste nell'atto costante e perenne con cui il soggetto umano pensa: nell'autocoscienza di quest'atto del pensiero si manifesta lo Spirito che tutto comprende.\nDopo aver caratterizzato la cultura italiana nei primi decenni del Novecento, il neoidealismo entr\u00f2 in crisi sostituito da nuove correnti provenienti prevalentemente dall'estero come l'esistenzialismo, la fenomenologia, il neotomismo, il positivismo logico e il marxismo, di cui Antonio Gramsci fu il maggior rappresentante per la sua analisi dell'egemonia culturale.\nScienza.\nLa scienza in Italia nasce a Siracusa, polo culturale e potente citt\u00e0 della magna Grecia; Archimede \u00e8 il suo maggior esponente ma anche altri scienziati del territorio italico. Successivamente si sviluppa dal III secolo con il medico greco antico Galeno, il quale, dopo i suoi studi a Smirne, Corinto e Alessandria d'Egitto, giunse a Roma, dove lavor\u00f2, inizialmente, come medico alla scuola dei gladiatori, per poi diventare medico di corte dell'imperatore Marco Aurelio. Le dottrine di Galeno hanno dominato la medicina europea per pi\u00f9 di mille anni.\nLa Sicilia del periodo arabo rappresenta il principale polo culturale d'Italia, con importanti contributi, tra gli altri, nel campo dell'aritmetica, astronomia e geografia.\nNel corso del Medioevo, nacquero in Italia varie universit\u00e0, tra cui, La Scuola Medica Salernitana e quelle di Bologna (1088), di Parma (XII secolo), di Modena (1175) e altre ancora (vedi Lista delle universit\u00e0 pi\u00f9 antiche).\nNel Rinascimento, il contatto con il mondo islamico in Sicilia consent\u00ec l'accesso a copie dei trattati romani e greci che erano andati perduti, nonch\u00e9 all'opera dei filosofi del Medio Oriente. Le opere di Marco Polo e le Crociate accesero l'interesse per la geografia, e lo sviluppo della stampa intorno al 1450 permise alle nuove idee di raggiungere velocemente molte persone.\nCon la rivoluzione scientifica (XVI secolo) inizi\u00f2 ad affermarsi la scienza moderna. In questo periodo, in Italia Galileo Galilei svilupp\u00f2 le basi del metodo scientifico, che metteva l'accento sulla sperimentazione e sulla ragione.\nA partire dal Novecento, numerosi italiani si aggiudicarono il Premio Nobel in ambiti scientifici: nel 1906 Camillo Golgi, insieme allo spagnolo Santiago Ram\u00f3n y Cajal, vinse il Premio Nobel per la medicina \"in riconoscimento del loro lavoro sulla struttura del sistema nervoso\". Nel 1909 Guglielmo Marconi vinse il Premio Nobel per la fisica \"in riconoscimento del suo contributo allo sviluppo della telegrafia senza fili\". Nel 1938 Enrico Fermi si aggiudic\u00f2 il Premio Nobel per la fisica \"per la sua dimostrazione dell'esistenza di nuovi elementi radioattivi prodotti da irraggiamento neutronico, e per la relativa scoperta delle reazioni nucleari indotte da neutroni lenti\". Nel 1957 lo svizzero naturalizzato italiano Daniel Bovet vinse il Premio Nobel per la medicina \"per le sue scoperte in relazione a composti sintetici che inibiscono l'azione di alcune sostanze dell'organismo, e soprattutto alla loro azione sul sistema vascolare e i muscoli scheletrici\". Nel 1959 Emilio Gino Segr\u00e8 vinse il Premio Nobel per la fisica con lo statunitense Owen Chamberlain \"per la loro scoperta dell'antiprotone\". Nel 1963 Giulio Natta e il tedesco Karl Ziegler vinsero il Premio Nobel per la chimica \"per le loro scoperte nel campo della chimica e della tecnologia dei polimeri\". Nel 1969 Salvador Luria si aggiudic\u00f2 il Premio Nobel per la medicina, insieme a due scienziati statunitensi \"per le loro scoperte sul meccanismo di replicazione e la struttura genetica dei virus\". Nel 1975 il biologo Renato Dulbecco vinse il medesimo premio, insieme ad altri due biologi statunitensi, \"per le loro scoperte concernenti le interazioni fra virus tumorali e il materiale genetico della cellula\". Nel 1984 Carlo Rubbia e l'Olandese Simon van der Meer si aggiudicarono il Premio Nobel per la fisica \"per il loro contributo decisivo al grande progetto, che ha portato alla scoperta delle particelle W e Z, comunicatori di interazione debole\". Nel 1986 Rita Levi-Montalcini e lo statunitense Stanley Cohen vinsero il Premio Nobel per la medicina \"per le loro scoperte e l'individuazione di fattori di crescita cellulare\". Nel 2002 Riccardo Giacconi vinse il Premio Nobel per la fisica \"per i contributi pionieristici all'astrofisica, che hanno portato alla scoperta di sorgenti cosmiche di raggi X\". Nel 2007 Mario Capecchi con un team di scienziati inglesi e statunitensi, vinse il Premio Nobel \"per le loro scoperte del principio per introdurre specifici geni nei topi tramite cellule staminali embrionali\". Nel 2021 Giorgio Parisi vinse il Premio Wolf per la fisica e il Premio Nobel per la fisica per il suo lavoro di ricerca nel campo dei sistemi complessi.\nDa non dimenticare i contributi alla scienza di Leonardo da Vinci, oltre che di scienziati moderni quali il fisico e matematico Evangelista Torricelli (1607-1647), il fisico e inventore della pila Alessandro Volta (1745-1827), il fisico e chimico Amedeo Avogadro (1776-1856), l'inventore del telefono Antonio Meucci (1808-1889), Maria Montessori (1870-1952), il matematico e geodeta Giovanni Boaga (1902-1961), il fisico Ettore Majorana (1906-1938), l'astrofisica Margherita Hack (1922 - 2013), l'astrofisico e astronauta Umberto Guidoni (n. 1954), l'astronauta Luca Parmitano primo uomo italiano ad effettuare la passeggiata spaziale, l'ingegnere e astronauta Samantha Cristoforetti (n. 1977).\nMusei.\nSecondo la Corte dei conti, l'Italia ha musei, che a seconda dell'ente di appartenenza possono suddividersi in musei statali (Ministero per i beni e le attivit\u00e0 culturali), comunali, provinciali, regionali o privati.\nSecondo la rivista \"The Art Newspaper\" e pubblicata ad aprile 2013, i due musei italiani pi\u00f9 visitati sono i Musei vaticani (che tuttavia non pu\u00f2 definirsi propriamente italiano), con quasi sei milioni di visitatori, seguito dalla Galleria degli Uffizi di Firenze con quasi due milioni. Gli altri musei citati in classifica si attestano intorno al milione di visitatori annui: il Palazzo Ducale di Venezia, la galleria dell'Accademia di Firenze, il Parco del Castello di Miramare a Trieste, il palazzo Reale di Milano, il Palazzo Strozzi di Firenze, il Museo di Capodimonte di Napoli, e Castel Sant'Angelo a Roma.\nMedia.\nStampa.\nIn Italia sono presenti molti quotidiani tra cui i pi\u00f9 famosi sono: Corriere della Sera, La Repubblica, La Stampa, La Gazzetta dello Sport, Corriere dello Sport e molti quotidiani locali.\nRadio.\nIn Italia sono presenti molte radio locali e nazionali private tra cui Radio Deejay, Radio 105, RDS, RTL 102.5, Radio Kiss Kiss, Radio m2o, Radio Italia e radio pubbliche tra cui quelle della Rai: Radio 1, Radio 2, Radio 3.\nTelevisione.\nIn Italia le prime trasmissioni sperimentali sono iniziate nel 1934 a Torino con l'Ente Italiano per le Audizioni Radiofoniche (EIAR), fondato nel 1927, nell'Italia fascista. Queste trasmissioni vennero chiuse nel 1940 con l'inizio della seconda guerra mondiale. Le trasmissioni ripresero con la Radio Audizioni Italiane nel 1952. Le trasmissioni ufficiali partirono nel 1954 con la Rai. Nel 1957 la RAI inizi\u00f2 a trasmettere messaggi pubblicitari con \"Carosello\" e, a Roma, inaugur\u00f2 lo storico centro televisivo di Via Teulada 66, mentre nel 1961 nacque il Secondo Programma della televisione pubblica (l'attuale Rai 2). Il 14 aprile 1975 venne approvata la Legge n. 104 che riform\u00f2 il servizio pubblico radiotelevisivo. Fra i cardini, nomine parlamentari anzich\u00e9 governative e l'implementazione di una terza rete da affiancare alle prime due. Nel 1977 iniziarono ufficialmente le trasmissioni a colori, un mese dopo che \"Carosello\" cess\u00f2 di andare in onda. Nel 1979 venne inaugurata la Terza Rete (oggi Rai 3).\nNel 1980 Silvio Berlusconi, unendo alcune emittenti televisive locali, fond\u00f2 Canale 5 per il nord Italia e Canale 10 per il sud, unificate nel 1982. Nel 1983 Fininvest (societ\u00e0 di propriet\u00e0 di Berlusconi) acquis\u00ec Italia 1 e nel 1984 Rete 4. Nel 1996 la RAI inaugur\u00f2 i programmi via satellite in digitale su Hotbird; l'anno successivo nacque Rai Sat. Nel 2001, da TMC (canale televisivo in lingua italiana del Principato di Monaco) nacque LA7, canale di propriet\u00e0 di Telecom Italia Media che, insieme a MTV (fondata nel 1997) \u00e8 parte del cosiddetto \"terzo polo\" televisivo italiano. Nel 2003 TELE+ e Stream TV vennero unificate sotto SKY Italia. Dall'ottobre 2008 part\u00ec lo Switch-off che segn\u00f2 il passaggio dalla tradizionale televisione analogica terrestre alla televisione digitale terrestre.\nI canali televisivi italiani, secondo i dati della Federazione radio televisioni, sono 640, circa un quinto delle TV mondiali (al pari degli Stati Uniti).\nInternet.\nNel 1986 l'Italia fu il terzo paese europeo, dopo Norvegia e Inghilterra, ad essere connesso in rete. Il dominio di primo livello dell'Italia \u00e8 .it (ma viene anche utilizzato .eu, condiviso con gli altri Paesi membri dell'Unione europea).\nNel 2009 l'accesso a Internet a banda larga raggiungeva il 18,1% della popolazione italiana, dato al di sotto della media europea del periodo (22%). Il 54,3% delle famiglie disponeva, sempre nel 2009, di un computer (ma il 60% di loro non aveva mai seguito un corso di informatica) e il 47,3% aveva accesso a Internet (il 43% nel 2007, il 42% nel 2008), ben al di sotto della media europea (60%).\nNel 2009, il 73% degli utenti Internet italiani utilizzava servizi di messaggistica istantanea, in particolare 11,4 milioni di persone (83%) usavano Windows Live Messenger.\nPosta.\nUna delle figure italiane preminenti del servizio postale in Europa \u00e8 rappresentata da Francesco I de Tassis (1459-1517), considerato l'inventore della posta.\nPolitica.\nIl sistema o ordinamento politico della Repubblica Italiana \u00e8 conforme alle istituzioni di una democrazia rappresentativa nella forma di repubblica parlamentare dove il presidente del Consiglio dei ministri \u00e8 il capo del governo che si regge su una maggioranza parlamentare, tipicamente costituita a partire da una consultazione elettorale su tutti gli aventi diritto. Il sistema politico italiano \u00e8 organizzato secondo il principio di separazione dei poteri: il potere legislativo \u00e8 attribuito al Parlamento, al governo spetta il potere esecutivo, mentre la magistratura, indipendente dall'esecutivo e dal potere legislativo, esercita invece il potere giudiziario, con il presidente della Repubblica che \u00e8 la massima carica dello Stato e ne rappresenta l'unit\u00e0.\nReligione.\nIl Cattolicesimo Romano \u00e8 la religione pi\u00f9 diffusa ( fedeli, il 96,55% della popolazione nativa); a seguire le altre comunit\u00e0, tra cui sono prevalenti l'ortodossa e l'islamica, derivate dalla forte afflusso di immigrati negli ultimi decenni. Tutte le religioni sono considerate uguali di fronte alla legge, come si evince dalla Costituzione italiana.\nIl Papa della Chiesa cattolica risiede, ormai da millenni, a Roma, e per la precisione nell'enclave italiana di Citt\u00e0 del Vaticano. Anche l'Anglicanesimo ha i suoi seguaci italiani, e .\nL'Islam, dopo una breve parentesi nel Medioevo, quando la Sicilia fu conquistata dagli arabi, \u00e8 stato praticamente sempre assente dal territorio italiano fino al 1970, quando inizi\u00f2 l'arrivo dei primi immigrati dal Nordafrica. Attualmente, le comunit\u00e0 nordafricane maggiori sono quelle del Marocco, della Libia (ex-colonia italiana) e dell'Egitto. Ma in tempi recenti, sono aumentati anche gli arrivi di popolazioni dalla Tunisia, l'Albania (altra ex-colonia italiana), Curdi e Pachistani.\nMolte anche le conversioni: circa italiani hanno ufficialmente cambiato religione, spesso per esigenze matrimoniali, ma sempre pi\u00f9 abbracciano nuove fedi per scelta libera.\nCattolicesimo Romano.\nCome gi\u00e0 detto, la religione cattolica \u00e8 la confessione religiosa pi\u00f9 diffusa in Italia. Il Paese conta 225 diocesi, di cui la pi\u00f9 grande \u00e8 l'Arcidiocesi di Milano, che \u00e8 anche una delle pi\u00f9 grandi al mondo. Rientrano nelle diocesi italiane anche due stati stranieri: San Marino e lo Stato della Citt\u00e0 del Vaticano; in quest'ultimo, sede della Chiesa cattolica, la lingua pi\u00f9 parlata \u00e8 l'italiano (seconda lingua ufficiale dopo il latino). L'Italia \u00e8 anche la sede del maggior numero di cardinali al mondo.\nIn Italia \u00e8 presente una forte cultura cattolica, soprattutto per il fatto che un gran numero di santi, martiri e papi sono italiani.\nL'arte sacra cattolica ebbe una grande fioritura a partire dal Medioevo, nel Rinascimento e nel periodo barocco. Altrettanto ricca e fiorente \u00e8 l'architettura cattolica, con chiese, basiliche, cattedrali, abbazie, conventi, monasteri e seminari. Le pi\u00f9 celebri architetture religiose italiane sono la basilica di San Pietro in Vaticano, il duomo di Firenze, il duomo di Milano, la basilica di San Marco a Venezia, il duomo di Pisa e il duomo di Orvieto.\nSecondo il 46/o rapporto annuale CENSIS si considererebbe cattolico il 63,8% degli italiani., ma se vogliamo far riferimento a chi effettivamente frequenta costantemente i riti e le assemblee religiose, i Cattolici praticanti sono indicativamente circa il 36% degli italiani.\nAltre forme di Cristianesimo.\nNonostante la prevalenza di cattolici in Italia, sono presenti minoranze di protestanti, valdesi, ortodossi e di altre componenti cristiane. Secondo i dati del 2008, i Cattolici sono l'87,7% del totale dei Cristiani italiani, gli Ortodossi sono (4/4,5% del totale dei Crisatiani), i Protestanti sono (1,5%), mentre gli altri Cristiani sono (1,2% del totale).\nIslam.\nLa storia dell'Islam in Italia ha origini nel IX secolo, quando le guerre di espansione araba portarono alla conquista islamica della Sicilia, arrivando a toccare, successivamente, anche Calabria, Campania e Puglia. La dominazione araba cess\u00f2, dopo secoli di attriti con le popolazioni locali, nel XIII secolo, quando Federico II, favorito anche dal sostegno della Chiesa di Roma, condusse una serie di campagne contro i ribelli musulmani, dando inizio alle prime deportazioni di musulmani a Lucera. L'annientamento dell'Islam in Sicilia fu completato entro la fine degli anni '40 del XIII secolo, quando ebbero luogo le ultime deportazioni a Lucera..\nSuccessivamente, fino agli anni '70 del XX secolo l'Islam \u00e8 stato quasi del tutto assente in Italia.\nL'Islam non \u00e8 formalmente riconosciuto dallo Stato italiano, pur essendo la fede pi\u00f9 diffusa dopo il Cattolicesimo. Altre religioni minori (l'Unione delle comunit\u00e0 ebraiche italiane, le Assemblee di Dio, l'Unione Italiana delle Chiese Avventiste del Settimo Giorno, la Tavola Valdese e la Chiesa Evangelica Luterana) sono invece riconosciute ufficialmente mediante accordi firmati con il Governo italiano. Questo riconoscimento d\u00e0 ad una confessione religiosa il diritto di poter beneficiare dell'8 per mille.\nCon un decreto del 10 settembre 2005, il Ministero dell'Interno ha istituito la Consulta per l'islam italiano, che ha il compito di esprimere pareri e formulare proposte sulle questioni indicate dal ministro, fornendo elementi concreti per la soluzione dei problemi dell\u00b4integrazione delle comunit\u00e0 musulmane nella societ\u00e0 nazionale, nel pieno rispetto della costituzione e delle leggi.\nOggi vivono in Italia circa musulmani (1,9% della popolazione totale).\nGiudaismo.\nGli ebrei sono il gruppo religioso pi\u00f9 antico d'Italia, in quanto erano gi\u00e0 presenti nell'antica Roma. Nel corso dei secoli, come in altre nazioni, gli ebrei furono perseguitati, uccisi e cacciati, soprattutto durante il pontificato di Innocenzo III (1198-1213). Un'importante data per l'ebraismo in Italia \u00e8 il 1418, quando si tenne il congresso ebraico di Forl\u00ec. Durante l'Olocausto l'Italia ha avuto molti rifugiati ebrei provenienti dalla Germania nazista. Tuttavia, nella Repubblica Sociale Italiana di Benito Mussolini, circa il 15% degli ebrei italiani fu deportato nei campi di sterminio nazisti.\nOggi in Italia si contano circa ebrei (circa lo 0,1% del totale della popolazione).\nSikhismo.\nL'Italia ha la pi\u00f9 grande popolazione Sikh d'Europa dopo il Regno Unito. Essi sono stimati in circa fedeli (ovvero lo 0,1% della popolazione). Ci sono circa 33 Gurdwara, edifici dedicati al culto sikh, in Italia; il pi\u00f9 antico \u00e8 quello di Novellara (RE). Nel 2011 \u00e8 stato inaugurato il pi\u00f9 grande tempio sikh d'Italia a Pessina Cremonese (CR), che \u00e8 anche uno dei pi\u00f9 grandi d'Europa.\nInduismo.\nIn Italia si contano circa ind\u00f9 (ovvero lo 0,2% della popolazione totale). Sono presenti sul territorio italiano numerose associazioni e organizzazioni ind\u00f9, tra cui l'Unione induista italiana (UII). Anche l'Associazione Internazionale per la Coscienza di Krishna ha trovato in Italia una capillare diffusione. Gli ind\u00f9 stanno facendo pressioni per il riconoscimento ufficiale della loro religione in Italia. La UII ha firmato nel 2007 un accordo con il Governo italiano. Il documento \u00e8 ora in attesa di approvazione da parte del Parlamento.\nBuddhismo.\nIl Buddhismo \u00e8 la terza religione per diffusione in Italia. Conta circa professanti (circa lo 0,3% della popolazione italiana).\nNon credenti.\nRiguardo alle statistiche sulle religioni presenti in Italia esiste un problema di calcolo dovuto al fatto che i numeri dei credenti vengono spesso elaborati sulla base dell'ufficialit\u00e0 dell'adesione alle varie religioni attraverso riti quali per esempio il battesimo. Questo metodo non tiene conto per\u00f2 di chi abbandona ogni tipo di fede e di chi professa apertamente l'ateismo o l'agnosticismo, che contano nel paese, secondo il sito dell'UAAR, almeno 9 milioni di cittadini.\nFolclore.\nNumerose leggende e racconti popolari sono diffusi sul territorio italiano, dovuti al succedersi nel corso del tempo di diversi popoli, ognuno dei quali ha lasciato le proprie tracce nell'immaginario folcloristico nazionale. Molte credenze affondano le loro radici in un contesto pagano, che \u00e8 stato progressivamente riadattato dalla cristianizzazione, specie quelle riguardanti demoni e streghe, mescolandosi con le forme del cattolicesimo popolare.\nSport.\nLo sport pi\u00f9 seguito in Italia \u00e8 il calcio, parte integrante della cultura nazionale. Numerosi altri sport sono seguiti e praticati, e l'Italia ha anche un'ottima tradizione di partecipazione ai Giochi olimpici.\nGiochi olimpici.\nL'Italia fu presente ai giochi olimpici moderni fin dalla prima edizione di Atene 1896. La prima medaglia olimpica per l'Italia fu l'argento conquistato il 31 maggio 1900 nell'equitazione dal cavaliere Gian Giorgio Trissino, ai Giochi olimpici di Parigi 1900. Il primo campione olimpico italiano fu sempre Gian Giorgio Trissino, che vinse la medaglia d'oro (2 giugno 1900), nell'equitazione, nella stessa edizione dei giochi. La prima donna italiana a vincere una medaglia d'oro olimpica fu invece Ondina Valla, negli 80 metri ostacoli, ai Giochi olimpici di Berlino 1936. \nL'atleta italiano pi\u00f9 medagliato dei Giochi olimpici moderni \u00e8 Edoardo Mangiarotti, nella scherma, con 6 ori, 5 argenti e 2 bronzi.\nL'edizione dei giochi olimpici con pi\u00f9 medaglie per l'Italia \u00e8 stata quella di Tokyo 2020, con 40 medaglie.\nCalcio.\nLa presenza del calcio in Italia risale al XIX secolo, introdotto, soprattutto nelle citt\u00e0 portuali, dai marinai inglesi. La squadra di calcio italiana pi\u00f9 longeva \u00e8 il Genoa Cricket and Football Club, fondata il 7 settembre 1893, mentre la squadra che vanta il maggior numero di successi nel campionato italiano \u00e8 la Juventus, con 36 scudetti. La squadra pi\u00f9 titolata a livello internazionale \u00e8 invece il Milan, con 21 titoli internazionali.\nLa Nazionale di calcio dell'Italia \u00e8 tra le pi\u00f9 titolate al mondo avendo vinto 4 campionati mondiali (1934 \u2013 1938 \u2013 1982 \u20132006), 2 europei (1968 \u2013 2020) e due Coppe Internazionali (1927-30 \u2013 1933-35).\nGastronomia.\nLa cucina italiana, sviluppata attraverso secoli con radici che risalgono al IV secolo a.C., \u00e8 conosciuta per la propria diversit\u00e0 a livello regionale, e in taluni casi perfino cittadino, con abbondanza nel gusto e nei condimenti, con molti piatti composti da 4 fino ad 8 ingredienti, molti dei quali sono parte della dieta mediterranea.\nI cuochi italiani fanno affidamento sulla qualit\u00e0 degli ingredienti piuttosto che sulla complessit\u00e0 di preparazione. I formaggi e i vini sono una parte importante della cucina, con molte variazioni e una tutela legale specifica, la Denominazione di origine controllata (DOC). Il caff\u00e8 espresso \u00e8 divenuto il componente tipico nella conclusione di un pranzo preparato secondo la cucina italiana. Tra i piatti e gli alimenti pi\u00f9 conosciuti a livello internazionale come tipicamente italiani vi sono: la pizza, la pasta e il parmigiano."}
{"id": "1240680", "revid": "1048993", "url": "https://it.wikipedia.org/wiki?curid=1240680", "title": "Romano Battaglia", "text": "Biografia.\nDopo un inizio in veste di attore, negli anni '60 divenne corrispondente per la Rai, anche conducendo rotocalchi televisivi e rubriche di approfondimento del TG1 come \"Tv7\", \"Cronache italiane\", \"Tg l'una\", \"A Nord a Sud\" e \"Bell'Italia\".\nAutore di diverse opere letterarie, romanzi, libri per ragazzi e raccolte di poesie, ha ricevuto diversi premi quali il premio Bancarella, il premio WWF Posidone, il Premio Cultura Histonium di Vasto (Ch), il premio Cypraea e il premio Levanto.\nAl suo nome \u00e8 legata la grande manifestazione culturale \"La Versiliana\" che si svolge nella pineta dove visse Gabriele d'Annunzio.\nNegli ultimi anni di attivit\u00e0 ha scritto per \"Il Giorno\" e per \"La Nazione\".\n\u00c8 morto nel 2012 all'et\u00e0 di 78 anni, dopo una breve malattia."}
{"id": "1240688", "revid": "122467910", "url": "https://it.wikipedia.org/wiki?curid=1240688", "title": "Mati Zemlya", "text": "Mat' Zemlja, o anche Matka Zemlja (letteralmente \"madre terra\" e vari altri nomi in uso) \u00e8 il termine collettivo applicato a un certo numero di divinit\u00e0 slave dedicate alle piante, alla crescita, alla nascita, alla creazione e patrone dei lavori agricoli. \nNel primo Medioevo, la madre terra era una delle pi\u00f9 importanti divinit\u00e0 nel mondo slavo. I giuramenti venivano fatti bendandosi e toccando la terra e i peccati venivano confessati alla terra prima di morire. Era venerata nella sua forma naturale e non aveva impersonificazioni o somiglianze. Dall'adozione della Cristianit\u00e0 in tutte le terre slave, \u00e8 stata identificata con Maria, la madre di Ges\u00f9.\nUn esempio della sua importanza si pu\u00f2 notare nell'invocazione tradizionale a Matka Zemlja, fatta con un recipiente di olio di canapa, il quale veniva seppellito dopo ogni invocazione. \nL'offerta veniva fatta per ogni direzione:\nNella Russia moderna ci fu un rituale abbastanza terrificante dedicato a Matka Zemlja, e successe alla vigilia della prima guerra mondiale per preservare un villaggio dalla piaga del colera. A mezzanotte le donne anziane circondarono il villaggio, radunando le altre donne senza che gli uomini ne fossero a conoscenza. Scelsero nove vergini e tre vedove le quali sarebbero state condotte fuori dal villaggio. Le vergini si sciolsero i capelli, e le vedove si coprirono il capo con scialli bianchi. Presero gli aratri, le vergini si armarono con falci, e altre presero vari oggetti dall'aspetto terrificante tra cui teschi di animali. La processione successivamente si svolse attorno al villaggio, ululando e gridando, mentre aravano un solco per permettere ai potenti spiriti della Terra di emergere e per neutralizzare i germi del male. Ogni uomo che ebbe la sfortuna di incontrare la processione venne abbattuto senza piet\u00e0."}
{"id": "1240689", "revid": "287204", "url": "https://it.wikipedia.org/wiki?curid=1240689", "title": "Citt\u00e0 del Lago", "text": "Citt\u00e0 del Lago (\"Pontelagolungo\" nella prima traduzione italiana per la Adelphi, \"Lake-town\" in originale, \"Esgaroth\" in sindarin) \u00e8 una localit\u00e0 di Arda, l'universo immaginario fantasy creato dallo scrittore inglese J. R. R. Tolkien. \u00c8 presente nel romanzo \"Lo Hobbit\".\n\u00c8 costruita interamente in legno, su palafitte poste sul fondo del Lago Lungo, a sud di Erebor, la Montagna Solitaria e ad est di Bosco Atro.\nEsgaroth \u00e8 una citt\u00e0-stato indipendente con a capo un Governatore.\nCaratteristiche.\nGrazie alla sua fortunata posizione, Pontelagolungo \u00e8 una citt\u00e0 dedita al commercio di oro, materiali preziosi e anche alimenti.\nLa principale meta commerciale \u00e8 il Regno degli Elfi Silvani di Bosco Atro con cui commerciano mele, burro e vino attraverso la navigazione sul Fiume Selva.\nNe \"Lo Hobbit\".\nNe Lo Hobbit, la compagnia dei nani, prigioniera di Thranduil, re degli elfi silvani di Bosco Atro, fugge dal reame elfico all'interno dei barili vuoti che contenevano i viveri per le cucine del palazzo reale. I barili vengono gettati nel fiume Selva dove raggiungono il Lago Lungo e Esgaroth. I nani e Bilbo escono dai barili e vengono accolti calorosamente dagli uomini di Pontelagolungo. Il governatore della citt\u00e0 fornisce loro un alloggio e successivamente pony e provviste per il loro viaggio verso la Montagna Solitaria."}
{"id": "1240690", "revid": "486946", "url": "https://it.wikipedia.org/wiki?curid=1240690", "title": "Pontelagolungo", "text": ""}
{"id": "1240695", "revid": "182396", "url": "https://it.wikipedia.org/wiki?curid=1240695", "title": "Senatusconsultum ultimum", "text": ""}
{"id": "1240700", "revid": "110157", "url": "https://it.wikipedia.org/wiki?curid=1240700", "title": "Coppa delle nazioni oceaniane 1998", "text": "La Coppa delle nazioni oceaniane 1998 \"(1998 OFC Nations Cup)\" fu la quarta edizione della Coppa delle nazioni oceaniane, competizione calcistica per nazionali organizzata dalla OFC. La competizione si svolse in Australia dal 25 settembre 1998 al 4 ottobre 1998 e vide la partecipazione di sei squadre: , , , , e . Il torneo valse anche come qualificazione per la FIFA Confederations Cup 1999.\nStadi.\n\u00c8 stato scelto uno stadio per ospitare la competizione.\nFase finale.\nFase a gruppi.\nGruppo A.\n e qualificate alle semifinali.\nGruppo B.\n e qualificate alle semifinali.\nStatistiche.\nClassifica marcatori.\n10 reti\n4 reti\n3 reti\n2 reti\n1 rete\nAutoreti"}
{"id": "1240713", "revid": "287204", "url": "https://it.wikipedia.org/wiki?curid=1240713", "title": "Grande Pr\u00eamio Brasil de Atletismo 2007", "text": "Il Grande Pr\u00eamio Brasil de Atletismo 2007 (per ragioni di sponsorizzazione Grande Pr\u00eamio Brasil Caixa de Atletismo 2007) \u00e8 un meeting di atletica leggera svoltosi il 20 maggio 2007 facente parte del circuito IAAF World Tour, di cui rappresenta il quinto appuntamento stagionale e l'unico appuntamento sudamericano della stagione."}
{"id": "1240715", "revid": "767487", "url": "https://it.wikipedia.org/wiki?curid=1240715", "title": "Bo\u017eetice", "text": "Bo\u017eetice \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1240723", "revid": "648716", "url": "https://it.wikipedia.org/wiki?curid=1240723", "title": "Nettunalia", "text": "I Nettunalia (latino: \"Neptunalia\") erano una festivit\u00e0 della Religione romana, celebrata in onore di Nettuno come dio delle acque e dell'irrigazione, il 23 luglio.\nQuesto giorno, uno dei \"dies comitiales\" in cui i cittadini si riunivano in comizi per votare, era segnato sugli antichi calendari come \"Nept. ludi et feriae\" o \"Nept. ludi\", indicando che la festa era celebrata con dei giochi.\nLe celebrazioni non sono note in dettaglio: venivano costruite delle capanne con rami (dette \"umbrae\") nelle quali avvenivano probabilmente le feste."}
{"id": "1240726", "revid": "33751", "url": "https://it.wikipedia.org/wiki?curid=1240726", "title": "Kup na Makedonija", "text": "La Coppa della Macedonia del Nord (, Kup na Makedonija) \u00e8 il secondo torneo calcistico della Macedonia del Nord per importanza dopo la Prva liga. \u00c8 organizzata dalla Federazione calcistica della Macedonia del Nord.\nLa competizione inizia alla fine di luglio e vede la partecipazione delle 10 squadre della Prva Liga, oltre ai 20 club della Vtora Liga, la seconda serie nazionale. Il turno \u00e8 di sola andata. Successivamente il torneo procede ad eliminazione diretta fino alla finale, che si disputa in maggio. Dagli ottavi di finale tutte le gare sono di andata e ritorno, eccetto la finale.\nAlbo d'oro.\nFonte: RSSSF."}
{"id": "1240730", "revid": "287204", "url": "https://it.wikipedia.org/wiki?curid=1240730", "title": "Nebbie e delitti", "text": "Nebbie e delitti \u00e8 una serie televisiva poliziesca con Luca Barbareschi e Natasha Stefanenko trasmessa su Rai 2, in larga parte ambientata nella citt\u00e0 e nella provincia di Ferrara e tratta dai romanzi polizieschi di Valerio Varesi."}
{"id": "1240732", "revid": "110157", "url": "https://it.wikipedia.org/wiki?curid=1240732", "title": "Branice (Repubblica Ceca)", "text": "Branice (in tedesco \"Branitz\") \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1240737", "revid": "767487", "url": "https://it.wikipedia.org/wiki?curid=1240737", "title": "Cerhonice", "text": "Cerhonice \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1240739", "revid": "834", "url": "https://it.wikipedia.org/wiki?curid=1240739", "title": "Horseball", "text": ""}
{"id": "1240740", "revid": "339392", "url": "https://it.wikipedia.org/wiki?curid=1240740", "title": "FK Rabotnicki", "text": ""}
{"id": "1240741", "revid": "599013", "url": "https://it.wikipedia.org/wiki?curid=1240741", "title": "Giacomo Giretto", "text": "Giocava nel ruolo di centrale.\nCarriera.\nLa carriera di Giacomo Giretto inizia nelle giovanili della Pallavolo Parma, con cui disputa anche un campionato di Serie B1. Aggregato alla prima squadra a partire dalla stagione 1990-91, rimane a Parma per sei anni, conquistando due scudetti, una Coppa Italia, una Coppa CEV e una Supercoppa europea. In questo periodo entra a far parte della nazionale italiana. Viene convocato nella selezione Under-20, con la quale conquista la medaglia d'oro al campionato europeo di categoria nel 1992, mentre fa il suo esordio in quella seniores il 28 aprile 1994, nella partita disputata a Cuba e persa per 3-1. Nel campionato mondiale del 1994, disputato ad Atene, diventa campione del mondo. Vince anche due World League, prima di lasciare la nazionale nel 1996.\nNella stagione 1996-97 si trasferisce al Cuneo Volley Ball Club, dove in due stagioni vince una Supercoppa italiana, due Coppe delle Coppe e due Supercoppe europee, arrivando anche a disputare una finale scudetto. Nella stagione successiva passa poi alla Sisley Volley di Treviso, con cui, in una sola stagione, vince lo scudetto, la Supercoppa italiana, la Coppa dei Campioni e la Supercoppa europea. Seguono diverse stagioni senza successi, distribuite fra , Magna Grecia Volley di Taranto, Umbria Volley e l'Associazione Sportiva Pinuccio Capurso Volley Gioia, prima di passare all'Association Sportive Cannes Volley-Ball e vincere il campionato francese. Dopo un breve ritorno a Taranto chiude la sua carriera con tre stagioni alla M. Roma Volley, con cui conquista il suo ultimo trofeo, la Coppa CEV."}
{"id": "1240743", "revid": "3082", "url": "https://it.wikipedia.org/wiki?curid=1240743", "title": "Neptunalia", "text": ""}
{"id": "1240745", "revid": "55649", "url": "https://it.wikipedia.org/wiki?curid=1240745", "title": "Cervello cardiaco", "text": ""}
{"id": "1240746", "revid": "110157", "url": "https://it.wikipedia.org/wiki?curid=1240746", "title": "\u010cimelice", "text": "\u010cimelice \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1240747", "revid": "2225", "url": "https://it.wikipedia.org/wiki?curid=1240747", "title": "Alpitour Traco Cuneo", "text": ""}
{"id": "1240752", "revid": "287204", "url": "https://it.wikipedia.org/wiki?curid=1240752", "title": "Cimelice", "text": ""}
{"id": "1240753", "revid": "298229", "url": "https://it.wikipedia.org/wiki?curid=1240753", "title": "FBK Games 2007", "text": "Gli FBK Games 2007 (denominati Thales FBK Games 2007 in quell'anno) sono stati un meeting di atletica leggera svoltosi il 26 maggio 2007 a Hengelo, nei Paesi Bassi, facente parte del circuito IAAF World Tour, di cui rappresenta il sesto appuntamento stagionale e il primo appuntamento europeo."}
{"id": "1240754", "revid": "339392", "url": "https://it.wikipedia.org/wiki?curid=1240754", "title": "Pet Company Perugia", "text": ""}
{"id": "1240760", "revid": "80339", "url": "https://it.wikipedia.org/wiki?curid=1240760", "title": "Chulym", "text": ""}
{"id": "1240761", "revid": "9316", "url": "https://it.wikipedia.org/wiki?curid=1240761", "title": "Heidi Giuliani", "text": ""}
{"id": "1240763", "revid": "9316", "url": "https://it.wikipedia.org/wiki?curid=1240763", "title": "Adelaide Gaggio", "text": ""}
{"id": "1240766", "revid": "110157", "url": "https://it.wikipedia.org/wiki?curid=1240766", "title": "\u010c\u00ed\u017eov\u00e1", "text": "\u010c\u00ed\u017eov\u00e1 \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1240767", "revid": "838137", "url": "https://it.wikipedia.org/wiki?curid=1240767", "title": "Hubert Henno", "text": "Giocava nel ruolo di libero. Allena il .\nCarriera.\nLa carriera di Hubert Henno inizia a livello giovanile prima nel CASG Paris e poi nell'Asni\u00e8res Volley 92. Nel 1996 viene promosso in prima squadra, dove resta per tre stagioni, al termine delle quali ottiene le prime convocazioni in nazionale. Per tre stagioni dal 1999 al 2002 gioca nel Paris Volley con cui domina la scena in patria, vincendo tre campionati francesi e due Coppe di Francia; in ambito europeo vince una Coppa delle Coppe, una Supercoppa europea ed una Champions League. Con la nazionale si classifica al terzo posto al campionato mondiale, dove viene premiato come miglior libero.\nTra il 2002 ed il 2005 gioca nel Tours Volley-Ball, con cui vince un altro titolo di Francia, altre due coppe nazionali ed una Supercoppa francese, confermandosi anche a livello continentale con la vittoria della Champions League, occasione nella quale riceve un altro premio come miglior libero. In nazionale \u00e8 finalista e miglior libero del campionato europeo nel 2003. Viene poi ingaggiato dal Volejbol'nyj klub Dinamo Moskva nella Superliga russa, vincendo campionato e Coppa di Russia. Nel 2006 si classifica secondo alla World League con la nazionale francese.\nNel 2006-07 fa il suo esordio nel Serie A1 italiana tra le file della neonata M. Roma; nei due anni con la societ\u00e0 capitolina disputa due finali di Coppa Italia ed una finale di Supercoppa italiana e si aggiudica una Coppa CEV. La stagione 2008-09 passa al Volley Forl\u00ec, con cui conclude la stagione con una deludente retrocessione; viene per\u00f2 ingaggiato nuovamente dal Paris Volley col quale disputa solo i play-off scudetto e si aggiudica il campionato francese per la quinta volta. Nel 2009 \u00e8 finalista al campionato europeo con la nazionale francese, ricevendo anche il premio di miglior libero.\nNel 2009-10 passa alla Piemonte Volley, dove gioca tre stagioni: durante la prima si aggiudica Supercoppa italiana, la Coppa CEV (di cui \u00e8 il miglior libero), e lo scudetto; durante la seconda vince la Coppa Italia. Nella stagione 2012-13 passa all'Associazione Sportiva Volley Lube di Macerata, poi spostatasi definitivamente a Treia, dove resta per due campionati, aggiudicandosi due Supercoppe italiane e lo scudetto al termine dell'annata 2013-14.\nNella stagione 2015-16 torna in patria nella squadra di Tours, con cui vince la Supercoppa francese 2015, la Coppa CEV 2016-17, due scudetti e la Coppa di Francia 2018-19: al termine della stagione 2018-19 annuncia il suo ritiro dall'attivit\u00e0 agonistica, venendo nominato nuovo allenatore della stessa formazione transalpina per l'annata 2019-20."}
{"id": "1240771", "revid": "78273", "url": "https://it.wikipedia.org/wiki?curid=1240771", "title": "Vado l'ammazzo e torno", "text": ""}
{"id": "1240775", "revid": "486946", "url": "https://it.wikipedia.org/wiki?curid=1240775", "title": "WrestleMania 24", "text": ""}
{"id": "1240778", "revid": "124267328", "url": "https://it.wikipedia.org/wiki?curid=1240778", "title": "Scoppieto", "text": "Scoppieto \u00e8 una frazione del comune di Baschi (TR).\nGeografia fisica.\nIl paese \u00e8 posto fra Civitella del Lago e Todi, su di un terrazzo fluviale alto 465 antistante il lago di Corbara nella Valle del Tevere.\nScoppieto si raggiunge tramite la Strada Provinciale 90, girando per il bivio \"Vocabolo Ortali\", sito presso Civitella del Lago, e proseguendo per qualche centinaio di metri verso \"Via delle Azalee\".\nL'aspetto del paese \u00e8 quello di un \"vicus\" arroccato su di un colle.\nDa Scoppieto si pu\u00f2 ammirare un bel panorama sul lago di Corbara.\nStoria.\nGli scavi archeologici avviati nel 1995 da parte dell'Universit\u00e0 degli Studi di Perugia (direzione Margherita Bergamini) hanno evidenziato che la prima frequentazione del sito si colloca nel III sec. a.C. ed \u00e8 una frequentazione cultuale motivata dalla presenza di un santuario italico, di cui \u00e8 stata identificata la pianta. Nel II sec. a.C. il sito si trasforma in un'azienda agricola, con allevamento di bestiame.\nSuccessivamente il sito diventa un fiorente centro di produzione di ceramica: si ignora il nome del sito in questo periodo.\nLa ceramica prodotta, in particolare il vasellame di terra sigillata, attraverso il vicino Tevere, veniva venduta a Roma, imbarcata ad Ostia e commercializzata in tutti i paesi principali del Mediterraneo.\nLo sviluppo della produzione ceramica africana, di minor costo anche se di minor pregio, fece crollare la produzione della manifattura di Scoppieto ma il sito continu\u00f2 ad essere abitato stabilmente fino alla met\u00e0 del V secolo d.C. Assai interessanti sono le monete di III-IV e V sec. d.C. restituitr dallo scavo, esposte nell'Antiquarium Comunale creato nel 2000 all'interno del palazzo Comunale.\nDopo secoli di oblio, nel Medioevo, il \"pagus\" risulta nominato, in documenti riguardanti i dintorni di Baschi, come \"Scopletis\", con oscuro significato del nome.\nIl paese rimase una villa senza fortificazioni per tutto il Medioevo, anche se la posizione arroccata su un colle, con unica strada d'accesso e innumerevoli strade a vicolo cieco, potrebbe far pensare ad un \"castrum\" posto a difesa delle vicine Baschi e Civitella del Lago, dalle incursioni di Todi o da probabili invasori provenienti dalla valle del Tevere.\nIn seguito risulta un tutt'uno col vicino castelletto di Ponticelli (allora contava solamente 15 abitanti), mentre Scoppieto ne contava 145 (nel XIII secolo).\nNel 1330, l'abate di Scoppieto fu scomunicato con tutti i suoi seguaci, per aver partecipato ad una spedizione contro la guelfa Orvieto.\nMonumenti e luoghi d'interesse.\nGli scavi archeologici.\nGli scavi archeologici hanno riportato alla luce una manifattura ceramica che ebbe una fiorente produzione di terra sigillata in particolare, poi lucerne, ceramica a pareti sottili, ceramiche comuni. Il periodo di attivit\u00e0 risale al I secolo d.C., dall'et\u00e0 augustea all'et\u00e0 traianea. La sua costruzione \u00e8 attribuibile alla gens Plotidia e in particolare a tre personaggi:\nLucius Plotidius\nL'argilla usata per la ceramica era prelevata dai terreni circostanti (prevalentemente dalla localit\u00e0 \"Pantani\" o \"Pantano\"; questa era un'argilla di ottima qualit\u00e0, cotta col fuoco di legnami locali (la zona circostante \u00e8 tuttora ricoperta di fitta vegetazione boschiva) e intrisa nell'acqua di fonti locali (proveniente da una sorgente nota in loco come \"Morson\" o \"Morso Cupo\").\nLa successiva importazione dall'Africa di vasellame di Terra sigillata chiara, di pregio molto inferiore, ma anche di minor costo, rappresent\u00f2 una delle cause che determinarono la fine dell'attivit\u00e0 della manifattura, ma le strutture vennero convertite in funzione abitativa e il sito continu\u00f2 ad essere abitato fino alla met\u00e0 del V secolo.\nGli scavi sono stati sospesi dall'Universit\u00e0 di Perugia nel 2011 e lo studio dei materiali \u00e8 tuttora in corso."}
{"id": "1240779", "revid": "1652635", "url": "https://it.wikipedia.org/wiki?curid=1240779", "title": "Tamburato", "text": "Il tamburato o taburato \u00e8 un tipo di pannello usato nella realizzazione di mobili ed arredamento particolarmente apprezzato per la leggerezza.\nIl tamburato \u00e8 costituito da due fogli di truciolare, MDF o compensato, detti pelli, incollati su un telaio perimetrale di legno, truciolare o mdf al fine di ottenere in pratica un pannello vuoto all'interno. Per aumentare la resistenza del pannello nella parte centrale vuota si aggiunge una carta impregnata strutturata ad alveoli. Per questo motivo spesso questo pannello viene anche chiamato pannello a nido d'ape. Per aumentare ulteriormente la resistenza la carta viene, ove richiesto, sostituita con pani di poliuretano o polistirolo espansi o con nido d'ape di plastica o alluminio o legno\nVisto il ridotto peso specifico (di solito inferiore ai 0,2kg/dm\u00b2) viene usato molto frequentemente per la realizzazione di porte ed ante di armadi che sarebbero troppo pesanti se realizzate in truciolare o mdf (peso specifico variabile dai 0,5 ai 0,75 kg/dm\u00b2). \u00c8 frequente l'uso del tamburato anche per pannelli di grosso spessore e nella realizzazione di fianchi di armadi anche se in questi casi viene spesso sostituito dai pannelli in truciolare. Altre applicazioni nel settore dei mobili sono mensole, piani di soggiorni e qualsiasi applicazione che richieda leggerezza, indeformabilit\u00e0 e robustezza associata a spessori di almeno 30 mm.\nAttualmente vengono utilizzati anche nell'ambito Fieristico e Retail per la creazione di pareti temporanee (anche curve) utilizzando pannelli di spessori dai 40 ai 60 mm e di altezze che arrivano fino a 5 metri, il metodo di fissaggio varia a seconda del produttore ma principalmente in italia il metodo pi\u00f9 utilizzato \u00e8 la giunzione tramite anime di tubolare quadro 16x16x2 oppure ganci maschio - femmina in materiale plastico. \nIl tamburato viene di solito nobilitato e lavorato come un normale pannello in truciolare con l'applicazione di impiallacciature, laminati, foglie polimeriche o melamminiche; sono necessarie ovviamente alcune considerazioni progettuali preventive in quanto i tagli, la ferramenta, le cerniere e le viti possono essere applicate solo sul telaio del pannello e non nella parte centrale a nido d'ape, per questo motivo spesso, a livello industriale, tagli a misura di ante e porte risultano pi\u00f9 complessi se non impossibili con questo materiale."}
{"id": "1240781", "revid": "110157", "url": "https://it.wikipedia.org/wiki?curid=1240781", "title": "Milevsko", "text": "Milevsko \u00e8 una citt\u00e0 della Repubblica Ceca facente parte del distretto di P\u00edsek, in Boemia Meridionale."}
{"id": "1240782", "revid": "80339", "url": "https://it.wikipedia.org/wiki?curid=1240782", "title": "Solvychegodsk", "text": ""}
{"id": "1240787", "revid": "80339", "url": "https://it.wikipedia.org/wiki?curid=1240787", "title": "Velsk", "text": ""}
{"id": "1240788", "revid": "1318789", "url": "https://it.wikipedia.org/wiki?curid=1240788", "title": "Virgin Radio (Francia)", "text": "Virgin Radio France \u00e8 una radio privata francese all rock, nata il 1\u00ba gennaio 2008 da una ri-denominazione dell'emittente del gruppo Lagardere Europe 2, emittente nazionale di musica pop-rock. L'emittente ha nome e logo uguali a quelli delle altre radio del gruppo Virgin presenti in Europa e nel mondo. \u00c8 ricevibile in Francia grazie ad oltre 200 frequenze FM; inoltre, l'emittente \u00e8 ascoltabile via satellite sulle frequenze di Astra (19,2\u00b0 Est), flotta satellitare a copertura europea.\nStoria.\nIl lancio della versione francese di Virgin Radio \u00e8 stato effettuato a cavallo tra il 31 dicembre 2007 e il 1\u00ba gennaio 2008. Il 19 dicembre si \u00e8 tenuta la conferenza stampa di presentazione, cui ha partecipato anche Richard Branson, proprietario del gruppo Virgin. La TV sul digitale terrestre francese, a lei collegata, era stata rinominata da Europe2 TV a Virgin 17, in quanto trasmetteva sul canale 17 della numerazione digitale terrestre francese. A partire da settembre 2010 l'emittente, essendo stata ceduta al gruppo Lagard\u00e9re \u00e8 stata rinominata Direct Star. Successivamente \u00e8 stata ceduta al gruppo Vivendi che l'ha rinominata CStar.\nIl gruppo Lagard\u00e8re ha potuto usare il marchio del gruppo Virgin solo dopo aver ceduto ad un gruppo di banche francesi la catena di grandi magazzini Virgin Megastore; se non l'avesse fatto, il consiglio superiore per le trasmissioni radiotelevisive francese li avrebbe obbligati ad usare un marchio diverso. Come tutte le radio musicali francesi con licenza di categoria C, anche Virgin Radio dovr\u00e0 cedere 5 ore della sua programmazione alle relative sedi locali ()."}
{"id": "1240794", "revid": "74801", "url": "https://it.wikipedia.org/wiki?curid=1240794", "title": "Mirotice", "text": "Mirotice \u00e8 una citt\u00e0 della Repubblica Ceca facente parte del distretto di P\u00edsek, in Boemia Meridionale."}
{"id": "1240795", "revid": "121427", "url": "https://it.wikipedia.org/wiki?curid=1240795", "title": "Film (film)", "text": ""}
{"id": "1240797", "revid": "80339", "url": "https://it.wikipedia.org/wiki?curid=1240797", "title": "Mezen", "text": ""}
{"id": "1240799", "revid": "179980", "url": "https://it.wikipedia.org/wiki?curid=1240799", "title": "Primera Divisi\u00f3n argentina", "text": ""}
{"id": "1240801", "revid": "80339", "url": "https://it.wikipedia.org/wiki?curid=1240801", "title": "Aeroporto di Mezen", "text": ""}
{"id": "1240802", "revid": "2108263", "url": "https://it.wikipedia.org/wiki?curid=1240802", "title": "Federico Augusto I (re di Sassonia)", "text": "Fu Elettore di Sassonia con il nome di Federico Augusto III (1763-1805) e Duca di Varsavia col nome di Federico Augusto I (1807-1813).\nSuccedendo al padre nel 1763 come elettore Federico Augusto III, port\u00f2 ordine ed efficienza nelle finanze e nell'amministrazione del suo Stato. In politica estera fu neutralit\u00e0, ma si schier\u00f2 diverse volte al fianco della Prussia, prendendone le parti nella Guerra di successione bavarese (1778\u201379) e pretendendo la cessione della Baviera all'Austria. Per la sua cooperazione ricevette notevoli compensazioni finanziarie dalla Prussia. Nel 1785 ader\u00ec alla \"F\u00fcrstenbund\" (Lega dei Principi) sponsorizzata dalla Prussia, ma rimase neutrale durante la disputa austro-prussiana del 1790. Nel 1791 gli venne offerta la corona polacca, ma declin\u00f2 l'offerta ritenendo che la sua politica avrebbe potuto danneggiare lo Stato polacco, gi\u00e0 indebolito. L'anno successivo la Sassonia, riluttante, ader\u00ec a una coalizione contro la Francia rivoluzionaria, sconfitta nel 1796. \nSchierandosi nuovamente al fianco della Prussia nel 1806, dopo la sconfitta decisiva di Jena in quello stesso anno, Federico Augusto fece pace con Napoleone, che gli assicur\u00f2 il titolo di re di Sassonia. L'anno successivo, il Bonaparte gli assicur\u00f2 anche il Granducato di Varsavia. Federico Augusto rimase un alleato leale della Francia anche dopo la disastrosa campagna russa del 1812-13. Pur a malincuore inizi\u00f2 dei negoziati con l'Austria, ma li interruppe con la vittoria dei francesi a L\u00fctzen (maggio 1813). Nella Battaglia di Lipsia (ottobre 1813), ad ogni modo, le sue truppe si arresero ed egli venne preso prigioniero. Al Congresso di Vienna del 1815, Federico Augusto perse tre quinti del suo territorio a favore della Prussia e pass\u00f2 il resto della sua vita a riabilitare il suo Stato.\nDurante la sua attivit\u00e0 politica Federico Augusto tent\u00f2 di ricreare lo Stato polacco, ma venne bloccato infine dalla spartizione della Polonia del 1795.\nFu l'amico di Gotthold Ephraim Lessing (1729\u20131781), Johann Joachim Christoph Bode (1730\u20131793), massone, musicista, giornalista, traduttore, editore delle opere di Johann Wolfgang von Goethe e di Johann Gottfried von Herder, che lo fece entrare nella massoneria e fra gli Illuminati.\nBiografia.\nInfanzia.\nFederico Augusto era il secondo figlio (ma il primo sopravvissuto) di Federico Cristiano, elettore di Sassonia e di Maria Antonia di Baviera. Dal momento che alla morte di suo padre nel 1763 egli si trovava ancora nella condizione di essere minorenne, sua madre gli fu reggente sino al 1768 assieme al fratello minore di suo padre, il principe Francesco Saverio.\nRinuncia ai diritti sul trono polacco.\nNel 1765 il principe Francesco Saverio cedette il trono polacco a Stanislao II Augusto per via della minore et\u00e0 del principe elettore, pur conservando Federico Augusto la possibilit\u00e0 di succedergli quando la costituzione polacca venne rettificata dal parlamento (\"Sejm\"). Federico Augusto, ad ogni modo, con la morte di Stanislao II Augusto nel 1798 prefer\u00ec declinare l'offerta della corona perch\u00e9 temeva di ritrovarsi nel bel mezzo delle dispute tra Austria, Prussia e Russia che avevano iniziato la partizione della Polonia dal 1772.\nPolitica estera sino alla dissoluzione del Sacro Romano Impero.\nNell'agosto del 1791, Federico Augusto si incontr\u00f2 con l'imperatore Leopoldo II e con re Federico Guglielmo II di Prussia al Castello di Pillnitz, incontro che aveva come tema centrale l'offrire aiuto alla Francia in vista dell'ondata rivoluzionaria che l'aveva colpita e nell'interesse di tutte le monarchie europee. La Dichiarazione di Pillnitz prevedeva la possibilit\u00e0 di azioni militari contro il governo rivoluzionario della Francia, fatto che avvenne nell'aprile del 1792 quando la Francia dichiar\u00f2 guerra all'Austria. \nFederico Augusto, personalmente, non sigl\u00f2 la dichiarazione dal momento che la Sassonia non era intenzionata ad avere a che fare con l'alleanza difensiva contro la Francia formata da Austria e Prussia. Ad ogni modo la proclamazione del Reichstag del Sacro Romano Impero convocato nel marzo del 1793 obblig\u00f2 Federico Augusto a fare una scelta. Nell'aprile del 1795 la Prussia concluse improvvisamente una pace separata con la Francia per facilitare la partizione della Polonia. La Sassonia usc\u00ec quindi dalla coalizione contro la Francia nell'agosto del 1796 dopo che la Francia aveva iniziato ad avanzare ad est nelle terre tedesche.\nSia l'accordo di pace siglato con la Francia sia la partecipazione della Sassonia al Secondo Congresso di Rastadt nel 1797 servirono a dimostrare la lealt\u00e0 di Federico Augusto ai principi costituzionali del Sacro Romano Impero. Il congresso di Rastadt era stato del resto convocato per autorizzare la resa dell'area degli Stati della riva sinistra del Reno alla Francia in cambio di compensazione per quei governanti che avessero ceduto i loro territorio. La Sassonia si rifiut\u00f2 di accordarsi favorevolmente sulle partizioni territoriali che andarono a vantaggio di Baviera, Prussia e Baden.\nPolitica estera sino alla pace con Napoleone.\nFederico Augusto non prese parte alla creazione della Confederazione del Reno che port\u00f2 alla dissoluzione finale del Sacro Romano Impero. Pur con rispetto per l'impero settentrionale che la Prussia voleva condurre in Germania, nel quale si presumeva che la Sassonia sarebbe stata elevata al rango di regno, egli rimase ad ogni modo riservato. Quando Napoleone avanz\u00f2 in Turingia dopo il settembre del 1806 in risposta all'Ultimatum di Berlino che chiedeva il ritiro delle truppe francesi dalla riva sinistra del Reno, Federico Augusto si schier\u00f2 con la Prussia. Alla Battaglia di Jena-Auerstedt nel 1806 le truppe prusso-sassoni subirono una pesante sconfitta per mano di Napoleone. Separato e lasciato senza informazioni dalla Prussia, Federico Augusto venne costretto a concludere una pace. L'11 dicembre 1806 a Pozna\u0144 venne siglato un trattato tra i rappresentanti di entrambe le parti. La Sassonia venne costretta ad aderire alla Confederazione del Reno e dovette cedere le aree che possedeva in Turingia al recentemente organizzato Regno di Westfalia. Come compensanzione, la Sassonia ottenne l'area attorno a Cottbus e venne elevata allo status di regno assieme agli altri stati confederati di Baviera e W\u00fcrttemberg.\nRe di Sassonia e duca di Varsavia.\nElevazione al governo sassone-polacco.\nFederico Augusto venne proclamato re di Sassonia il 20 dicembre 1806. Dopo il Trattato di Tilsit, nel quale Federico Guglielmo III di Prussia e lo zar Alessandro I di Russia conclusero la pace con Napoleone nel luglio del 1807, Federico Augusto venne nominato anche duca di Varsavia. Pur avendo gi\u00e0 rifiutato la corona di Polonia nel 1795, non poteva rifiutare un titolo polacco per la seconda volta.\nLa Costituzione del ducato di Varsavia, che Napoleone dett\u00f2 alla Sassonia, un\u00ec ereditariamente il duca di Varsavia alla casata reale di Sassonia nel suo art. V, che era legato alla costituzione polacca del 1791. Geopoliticamente il ducato di Varsavia comprendeva le aree della seconda e terza partizione prussiana (1795), con l'eccezione della citt\u00e0 di Danzica, che venne proclamata Citt\u00e0 Libera sotto il protettorato franco-sassone, ed il distretto attorno alla citt\u00e0 di Bia\u0142ystok, concesso alla Russia. L'area sotto il controllo prussiano and\u00f2 a costituire le province della Prussia nord-orientale, Prussia meridionale, Nuova Slesia e Prussia occidentale. Inoltre al nuovo Stato venne concessa l'area presso il fiume Note\u0107 e la \"Terra di Che\u0142mno\".\nIn totale il ducato aveva un'area di 104.000\u00a0km\u00b2, con una popolazione di circa 2.600.000 abitanti, di cui gran parte polacchi.\nNel 1809, l'Austria venne sconfitta dalle truppe polacco-sassoni dopo che tent\u00f2 di impossessarsi del ducato e per questo dovette cedere allo Stato di Varsavia anche le regioni ottenute dopo il 1795, tra cui l'antica citt\u00e0 reale di Cracovia. Nel luglio del 1812 Federico Augusto ratific\u00f2 la proclamazione del parlamento polacco che restaur\u00f2 il regno di Polonia, incontrando l'opposizione di Napoleone.\nEventi durante la guerra di Liberazione.\nNel 1813, durante la Guerra di Liberazione, la Sassonia si trov\u00f2 in una situazione molto pi\u00f9 pericolosa di molti altri stati. Il paese continuava ad essere saldamente controllato da Napoleone, ma allo stesso tempo era l'arena centrale della guerra. Nell'autunno del 1813, all'inizio della Battaglia di Lipsia, la popolazione locale della Sassonia, che aveva raggiunto i due milioni, vide milioni di soldati popolare i suoi territori. Napoleone inizi\u00f2 apertamente a considerare la Sassonia come territorio nemico nella speranza che Federico Augusto potesse cambiare idea di fronte al suo atteggiamento. La stanza dei bottoni di Federico Augusto appariva quindi fortemente limitata anche se non era intenzionato a compromettere il bene del suo paese per una politica frivola, pur non potendo ignorare come la Prussia l'avesse abbandonato nel 1806 di fronte alle difficolt\u00e0.\nIn questa difficile situazione il re tent\u00f2 di inserirsi con cautela nell'alleanza della sesta coalizione nel 1813 senza rischiare una rottura pubblica con Napoleone e quindi una dichiarazione di guerra aperta. Quando le truppe russe e prussiane entrarono in Sassonia nella primavera successiva, il re dapprima si spost\u00f2 a sud per evitare scontri diretti e prosegu\u00ec segretamente un'alleanza con l'Austria da Ratisbona. Il patto austro-sassone venne concluso il 20 aprile ed il re lo comunic\u00f2 agli alleati prussiani e russi. Napoleone convoc\u00f2 immediatamente il re in Sassonia dopo la sconfitta delle truppe russo-prussiane a L\u00fctzen il 2 maggio di quello stesso anno. Federico Augusto decise, con la sconfitta degli austro-prussiani da un lato e la solidit\u00e0 dei domini francesi dall'altro, di cambiare ancora una volta bandiera non avendo altra scelta.\nAlla fine di agosto di quello stesso anno gli alleati vennero nuovamente sconfitti da Napoleone nella Battaglia di Dresda. Nel frattempo la Sassonia divenne la principale arena di guerra e Dresda il centro nevralgico dei movimenti delle armate francesi. Quando il 9 settembre a Teplice (attuale Repubblica Ceca) l'Austria concluse la sua alleanza con Prussia e Russia, le prime defezioni vennero proprio dall'esercito sassone, ancora formalmente alleato di Napoleone.\nPur considerando le condizioni imposte dalla Prussia e l'atteggiamento tentennante dell'Austria, Federico Augusto decise di non rompere subito con Napoleone. Alla Battaglia di Lipsia, i sassoni combatterono infatti ancora al fianco di Napoleone sebbene in vista della sconfitta molte forze passarono dalla parte opposta.\nSistemazione dello stato al Congresso di Vienna.\nAlle deliberazioni del Congresso di Vienna del 1814/1815, la posizione di Federico Augusto divenne particolarmente complessa a causa della posizione geografica del suo paese, per i suoi continui cambi di coalizione, per la mancata assistenza all'Austria che tirava le fila del congresso e per le sue attitudini esitanti. L'Alleanza russo-prussiana non aveva mai avuto l'intenzione di premiare eccessivamente il ruolo della Sassonia nella guerra, e soprattutto la Russia aveva la concezione che il ducato polacco dovesse essere concepito come una sorta di protettorato dell'Impero russo. L'appetito della Prussia era invece rivolto direttamente alla Sassonia di cui anelava da tempo annettere il territorio, economicamente e culturalmente pi\u00f9 avanzato del proprio, sin dal tempo del testamento politico di Federico II nel 1752 che aveva tentato di realizzare questo sogno con la Guerra dei Sette anni.\nDopo la Battaglia di Lipsia, l'alleanza russo-prussiana aveva mostrato interesse nell'allearsi con la Sassonia contro Napoleone che era sentito come un pericolo comune.\nCome punizione per aver sostenuto almeno in parte la causa napoleonica, a Federico Augusto non venne concesso di prendere parte al Congresso di Vienna. La Sassonia si trovava quindi in una posizione piuttosto complessa, anche se non venne completamente abbandonata dal momento che sia Austria che Francia temevano che la Prussia potesse prendere troppo piede in Germania. Dal momento che la questione sassone era ormai divenuta un punto focale del Congresso, gli alleati alla fine si accordarono per dividere la Sassonia (7 gennaio 1815) sotto la mediazione dello zar.\nAccettazione delle condizioni successive al Congresso.\nFederico Augusto apprese della divisione del suo paese dopo il rilascio dalla prigione prussiana dove era detenuto, nel febbraio del 1815. Dal momento che il re non aveva avuto scelta, il 18 maggio sigl\u00f2 il trattato di pace con Prussia e Russia. Con la sigla del trattato il 21 maggio 1815, il 57% del territorio ed il 42% della popolazione sassone passarono alla Prussia.\nAree e luoghi connessi al paesaggio sassone da centinaia di anni, divennero completamente estranee allo Stato, assorbite in nuove regioni amministrative. Wittenberg, ad esempio, l'antica capitale dell'Elettorato di Sassonia durante il Sacro Romano Impero, e sede dell'universit\u00e0 di stato resa famosa per Martin Lutero e Melantone e Torgau, luogo di nascita e residenza dell'elettore Federico il Saggio, vennero incorporate alla Prussia nell'ibrida Provincia di Sassonia. La Bassa Lusazia, che come l'Alta Lusazia aveva preservato la propria autonomia costituzionale sotto il governo sassone, venne incorporata nella Provincia di Brandeburgo e cess\u00f2 di esistere come stato. L'Alta Lusazia venne arbitrariamente divisa: l'area assegnata alla Prussia, tra cui G\u00f6rlitz, venne aggiunta alla Provincia di Slesia, perdendo cos\u00ec la propria autonomia costituzionale.\nIl 22 maggio 1815 Federico Augusto abdic\u00f2 anche come duca di Varsavia, i cui territori vennero perlopi\u00f9 annessi dalla Russia, ma in parte anche dalla Prussia e dall'Austria. Nell'area assegnata alla Russia, venne creato un nuovo Regno di Polonia, assegnato per\u00f2 in via ereditaria agli zar. L'antica citt\u00e0 reale di Cracovia non apparteneva per\u00f2 al nuovo regno e divenne una repubblica separata. L'autonomia interna venne abolita definitivamente nel 1831 con la Rivolta di novembre.\nRe di Sassonia.\nRitorno tra i Sassoni.\nQuando Federico Augusto fece ritorno in Sassonia nel luglio del 1815, venne accolto in maniera entusiasta in tutto il paese. Numerose espressioni di lealt\u00e0 raggiunsero il re anche dai territori forzosamente ceduti, dove la popolazione rispettava freddamente i nuovi governanti. Nella provincia di Li\u00e8ge dove la maggioranza dei reggimenti dell'esercito sassone erano rimasti dall'inizio del 1815, vi fu una rivolta sulla fine di aprile di quell'anno ed il generale prussiano Bl\u00fccher venne chiamato a sedare la situazione ma senza successo.\nL'opinione pubblica in Sassonia era decisamente schierata con Federico Augusto e la politica prussiana era idea comune che si fosse comportata in maniera irrispettosa sia della Sassonia che del suo sovrano.\nUltimi anni e morte.\nGli ultimi dodici anni del governo di Federico Augusto furono perlopi\u00f9 tranquilli. Il carattere conservatore del sovrano, che dal 1806 aveva pensato a garantire solo il bene del suo paese, malgrado l'aver sperimentato in prima persona l'egemonia napoleonica. Alla sua morte nel 1827 poco era cambiato della costituzione dello Stato. E pur essendosi meritato il soprannome di \"il Giusto\", gran parte della ricostruzione della moderna Sassonia si dovette a suo fratello e successore, Antonio.\nFederico Augusto venne interrato nella cripta della cattedrale cattolica di Dresda.\nMatrimonio.\nNel 1769, Federico Augusto spos\u00f2 la contessa palatina Maria Amalia Augusta di Zweibr\u00fccken-Birkenfeld, da cui ebbe quattro figli di cui solo una figlia raggiunse la maggiore et\u00e0, la principessa Maria Augusta di Sassonia (1782-1863)."}
{"id": "1240803", "revid": "453768", "url": "https://it.wikipedia.org/wiki?curid=1240803", "title": "Piccola circolazione", "text": "La piccola circolazione, anche detta circolazione polmonare, \u00e8 il circuito di vasi che parte dal ventricolo destro del cuore, si capillarizza a livello degli alveoli polmonari e torna al cuore nell'atrio sinistro tramite le vene polmonari, che trasportano il sangue appena ossigenato. \nLa piccola circolazione offre resistenze emodinamiche molto minori rispetto a quelle della circolazione sistemica; questo \u00e8 il motivo per cui, nonostante la portata dell'aorta sia uguale a quella delle arterie polmonari, il cuore destro sia pi\u00f9 debole e abbia pareti pi\u00f9 sottili. Il sangue venoso parte dall'atrio destro del cuore e viene spinto nel ventricolo destro e di qui nell'arteria polmonare che lo porta nei polmoni. \nBisogna qui sottolineare che vene ed arterie della piccola circolazione trasportano rispettivamente sangue arterioso e sangue venoso (contrariamente alla grande circolazione). \nAnche la piccola circolazione si divide in arterie sempre pi\u00f9 piccole e sottili che arrivano infine agli alveoli polmonari dove cedono anidride carbonica e ricevono ossigeno introdotto con la respirazione. Dall'atrio sinistro il sangue viene spinto nel ventricolo sinistro e da l\u00ec nella grande circolazione. \nIl sistema venoso del piccolo circolo ha origine dalle reti capillari alveolari, a cui seguono le valvole e le vene che raggiungono l'ilo polmonare. \nI capillari alveolari, oltre ad assolvere la funzione respiratoria, permettono la nutrizione del parenchima polmonare; la vascolarizzazione dell'albero bronchiale \u00e8 invece assicurata dalle arterie bronchiali che appartengono alla circolazione sistemica."}
{"id": "1240804", "revid": "80339", "url": "https://it.wikipedia.org/wiki?curid=1240804", "title": "Kargopol", "text": ""}
{"id": "1240805", "revid": "110157", "url": "https://it.wikipedia.org/wiki?curid=1240805", "title": "Mirovice", "text": "Mirovice \u00e8 una citt\u00e0 della Repubblica Ceca facente parte del distretto di P\u00edsek, in Boemia Meridionale."}
{"id": "1240808", "revid": "486946", "url": "https://it.wikipedia.org/wiki?curid=1240808", "title": "Troph\u00e9e des champions", "text": ""}
{"id": "1240809", "revid": "599013", "url": "https://it.wikipedia.org/wiki?curid=1240809", "title": "Osvaldo Hern\u00e1ndez", "text": "Giocava nel ruolo di opposto.\nCarriera.\nLa carriera pallavolistica di Osvaldo Hern\u00e1ndez parte da Cuba. Con la nazionale cubana partecipa a tre Olimpiadi, vince una World League, una Coppa America e una Grand Champions Cup.\nNella stagione 1995-96 gli viene permesso di fare esperienza all'estero, in Grecia, giocando per l'Olympiakos, con cui vince una Coppa delle Coppe. La stagione successiva ritorna a Cuba, anche se, nella stagione 1998-99 gli viene concessa un'altra esperienza all'estero, insieme agli altri giocatori cubani, in Italia, alla Palermo Volley, in quell'anno arriva sesto in campionato ma vince la Coppa CEV. L'anno successivo passa alla Roma Volley, dove militava il connazionale Ihosvany Hern\u00e1ndez, con cui vince il campionato italiano e la Coppa CEV. Finita la stagione ritorna a Cuba. Nel 2001, abbandona la nazionale e viene in Italia, a Roma, dove viene tesserato, nel 2002, dalla Roma Volley. A fine stagione passa alla Gabeca Montichiari, squadra con cui, per\u00f2, non conclude l'anno solare.\nNella stagione 2003-04 viene ingaggiato dalla Copra Piacenza. Nel biennio successivo gioca per il Perugia Volley: nella stagione 2004-05 raggiunge l'unica finale play-off nella storia del club, e al termine della stessa prende parte a dei tornei estivi in Qatar. Dopo l'esperienza perugina passa alla M. Roma Volley, per due stagioni, dove vince la Coppa CEV.\nNella stagione 2008-09 si trasferisce in Grecia, per giocare nel GS Lamia Achilleas, tuttavia prima della fine della stagione ritorna nuovamente alla M. Roma Volley, in Serie A2. Dopo alcuni mesi di inattivit\u00e0 viene tesserato dalla Pallavolo Pineto squadra in cui resta per due mesi, prima di trasferirsi in Corea del Sud, firmando per lo Hyundai Capital Skywalkers Volleyball Club in V-League, riuscendo a portare la squadra al secondo posto in V-League."}
{"id": "1240811", "revid": "295403", "url": "https://it.wikipedia.org/wiki?curid=1240811", "title": "Iveco Palermo", "text": ""}
{"id": "1240813", "revid": "2225", "url": "https://it.wikipedia.org/wiki?curid=1240813", "title": "Coprasystel Ventaglio Piacenza", "text": ""}
{"id": "1240816", "revid": "287204", "url": "https://it.wikipedia.org/wiki?curid=1240816", "title": "Osvaldo Hernandez", "text": ""}
{"id": "1240818", "revid": "110157", "url": "https://it.wikipedia.org/wiki?curid=1240818", "title": "Protiv\u00edn", "text": "Protiv\u00edn \u00e8 una citt\u00e0 della Repubblica Ceca facente parte del distretto di P\u00edsek, in Boemia Meridionale."}
{"id": "1240820", "revid": "30445", "url": "https://it.wikipedia.org/wiki?curid=1240820", "title": "Giovanni Sz\u00e0polyai", "text": ""}
{"id": "1240821", "revid": "869733", "url": "https://it.wikipedia.org/wiki?curid=1240821", "title": "Protivin", "text": ""}
{"id": "1240824", "revid": "838137", "url": "https://it.wikipedia.org/wiki?curid=1240824", "title": "Yasser Romero", "text": "Gioca nel ruolo di schiacciatore nei Patriotas de San Juan.\nCarriera.\nLa carriera di Yasser Romero inizia nel 1993 quando entra nel Sports Centre of High Performance di L'Avana, a Cuba. Nel 1995 viene convocato nella nazionale pre-juniores cubana. Due anni dopo entra a far parte nella nazionale maggiore con cui vince, nel 1998, una World League. Nel 1999 fa la sua prima esperienza all'estero, venendo a giocare in Italia, nel club pallavolistico di Lecce.\nRitornato a Cuba, vince i XIII Giochi panamericani, un campionato nordamericano e una Grand Champions Cup. Nel dicembre 2001 prende la decisione di fuggire dal ritiro della nazionale cubana ad Anversa, in Belgio, assieme ai compagni di squadra: Ihosvany Hern\u00e1ndez, Jorge Luis Hern\u00e1ndez, Ram\u00f3n Gato e Leonel Marshall.\nScontata la squalifica inflittagli dagli organi pallavolistici internazionali, torna a giocare nella stagione 2003-04 nella Pallavolo Piacenza assieme al suo connazionale Leonel Marshall. La stagione successiva scende di categoria e passa al Wild Grottazzolina. Nella stagione 2005-06 viene ingaggiato dall'Igo Genova Volley. Nella stagione seguente ritorna in Serie A1 giocando per due stagioni nella M. Roma Volley con cui vince una Coppa CEV. Finite le due stagioni alla M. Roma Volley, decide di dedicarsi al Beach Volley, giocando un torneo di beach volley a Portorico per una stagione.\nNella stagione 2009-10 ritorna a giocare nella pallavolo indoor, in Turchia, al Tokat Belediye Plevne. A stagione in corso passa al Tomis Constanza, squadra militante nel massimo campionato rumeno, con cui vince la Coppa di Romania.\nAll'inizio del 2011 gioca il campionato arabo per club con la squadra libanese dello Zahra. A febbraio, dello stesso anno, partecipa al campionato libanese con la formazione del Kalamoun, arrivando al secondo posto.\nNella stagione 2011-12 gioca nel PAOK Salonicco, squadra militante nel massimo campionato greco. L'anno successivo si trasferisce in Libia, dove gioca per l'Alhiyad Sports Club."}
{"id": "1240827", "revid": "339392", "url": "https://it.wikipedia.org/wiki?curid=1240827", "title": "Pierre Tremond", "text": ""}
{"id": "1240829", "revid": "78273", "url": "https://it.wikipedia.org/wiki?curid=1240829", "title": "Theodule Ribot", "text": ""}
{"id": "1240840", "revid": "599013", "url": "https://it.wikipedia.org/wiki?curid=1240840", "title": "Andrea Semenzato", "text": "Gioca nel ruolo di centrale nella Top Volley.\nCarriera.\nLa carriera di Andrea Semenzato ha inizio nella Sisley Volley di Treviso nel 1997, giocando nella formazione di Serie B1, eccetto nella stagione 2000-01, quando ottiene qualche sporadica apparizione in prima squadra facendo quindi il suo esordio tra i professionisti in Serie A1.\nNella stagione 2001-02 viene ingaggiato dall'API Pallavolo Verona in Serie A2, dove resta per cinque stagioni e ottenendo nella stagione 2003-04, oltre alla vittoria della Coppa Italia di Serie A2, la promozione nel massimo campionato italiano; l'11 giugno 2002 inoltre fa il suo esordio nella nazionale italiana durante una partita contro gli Stati Uniti: nel 2006 \u00e8 inoltre tra i convocati al campionato mondiale.\nNella stagione 2006-07 passa alla M. Roma Volley, in Serie A1, vincendo la Coppa CEV 2007-08; dopo un'annata nuovamente a Verona, nella stagione 2009-10 gioca per la Gabeca Monza ed in quella successiva nella Pallavolo Piacenza.\nNella stagione 2011-12 viene ingaggiato dalla Pallavolo Padova, mentre nella stagione seguente veste la maglia della Sir Safety Umbria Volley di Perugia, a cui resta legato per due annate, fino al campionato 2014-15 quando passa alla Top Volley di Latina, sempre in Serie A1."}
{"id": "1240841", "revid": "339392", "url": "https://it.wikipedia.org/wiki?curid=1240841", "title": "Jacques Renault", "text": ""}
{"id": "1240842", "revid": "110157", "url": "https://it.wikipedia.org/wiki?curid=1240842", "title": "Coppa delle nazioni oceaniane 2002", "text": "La Coppa delle nazioni oceaniane 2002 \"(2002 OFC Nations Cup)\" fu la sesta edizione della Coppa delle nazioni oceaniane, competizione calcistica per nazionali organizzata dalla OFC. La competizione si svolse in Nuova Zelanda dal 5 luglio 2002 al 15 luglio 2002 e vide la partecipazione di sei squadre: , , , , , ), e . Il torneo valse anche come qualificazione per la FIFA Confederations Cup 2003.\nFase finale.\nFase a gruppi.\nGruppo A.\n e qualificate alle semifinali.\nGruppo B.\n e qualificate alle semifinali."}
{"id": "1240845", "revid": "478814", "url": "https://it.wikipedia.org/wiki?curid=1240845", "title": "Quad", "text": ""}
{"id": "1240847", "revid": "729019", "url": "https://it.wikipedia.org/wiki?curid=1240847", "title": "Osso nasale", "text": "L'osso nasale \u00e8 una sottile lamina quadrilatera ossea, pari e simmetrica, posta nella parte antero-superiore dello splancnocranio. Essa varia in dimensione e forma da individuo ad individuo, chiudendo in alto e in avanti le cavit\u00e0 nasali. Fa parte, insieme alle cartilagini alari maggiori, minori e accessorie, dell'impalcatura del naso esterno.\nSi articola in alto con l'osso frontale, lateralmente con il mascellare e medialmente con il suo omologo controlaterale, tramite una sutura armonica. Si articola anche con la lamina perpendicolare dell'etmoide. Dalla loro unione si forma, in basso e in avanti sul piano mediano, la spina nasale antero-superiore.\nPresenta due superfici e quattro margini. Il margine inferiore contribuisce a delimitare superiormente l'apertura piriforme del naso. Il margine mediale articola l'osso nasale controlaterale, la spina del frontale e la lamina perpendicolare dell'etmoide. Il margine laterale articola il processo frontale del mascellare. Il margine superiore articola il frontale.\nAspetto.\nLa \"superficie esterna\" si mostra convessa cranialmente e concava caudalmente. \u00c8 coperta dai muscoli procero e compressore della narice e, nella sua porzione centrale, presenta un foro per il passaggio di una piccola vena.\nLa \" superficie interna\" \u00e8 concava medio-lateralmente, ed \u00e8 attraversata dall'alto in basso da un solco per il passaggio di un ramo del nervo naso-ciliare.\nArticolazioni.\nL'osso nasale si articola con quattro ossa: due del neurocranio, il frontale e l'etmoide, e due dello splancnocranio, il nasale controlaterale e la mascella.\nOssificazione.\nL'osso nasale si ossifica da un unico centro, che origina attorno al terzo mese di vita fetale nella membrana posta antero-superiormente alla capsula nasale cartilaginea.\nNegli altri animali.\nNei pesci ossei primitivi e nei tetrapodi, le ossa nasali sono il paio anteriore di un gruppo di quattro ossa che formano il tetto del cranio, seguite subito dalle frontali, dai parietali e dai postparietali. La loro forma nelle specie viventi \u00e8 estremamente variabile, dipendendo dalla forma della testa, ma formano generalmente il tetto del muso o del becco, estendendosi dalle narici fino quasi alle orbite. Nella maggior parte degli animali, quindi, sono proporzionalmente pi\u00f9 grandi che negli umani o nelle grandi scimmie, a causa della faccia appiattita di queste ultime. Le tartarughe, insolitamente, sono prive di ossa nasali, con le ossa prefrontali dell'orbita che raggiungono direttamente le narici."}
{"id": "1240849", "revid": "599013", "url": "https://it.wikipedia.org/wiki?curid=1240849", "title": "Marco Molteni", "text": "Giocava nel ruolo di schiacciatore.\nCarriera.\nLa carriera di Marco Molteni inizia nel 1993 nella Gabeca Pallavolo di Montichiari, in Serie A1, dove resta per quattro stagioni; nella stagione 1997-98 gioca per il Sil Volley Trebaseleghe, per tornare poi nell'annata successiva nuovamente nel club di Montichiari dove resta fino alla stagione 2001-02, eccetto un breve periodo della stagione 2000-01, quando viene ceduto in prestito al Sempre Volley di Padova: il 28 maggio 1999 fa il suo esordio in nazionale in una partita della World League contro l'Australia, competizione dove vincer\u00e0 la medaglia d'oro nell'edizione successiva.\nNella stagione 2002-03 viene ingaggiato dal Latina Volley, denominato dal 2005 Top Volley, dove resta per quattro stagioni, eccetto l'ultimo periodo della stagione 2003-04, ceduto all'Associazione Sportiva Volley Lube di Macerata.\nNella stagione 2006-07 vesta la maglia della M. Roma Volley, con la quale vince la Coppa CEV 2007-08; nella stagione 2008-09 passa al Volley Forl\u00ec, mentre nell'annata successiva torna nuovamente alla Gabeca, che nel frattempo ha spostato la sua sede a Monza, dove resta per tre stagioni.\nNella stagione 2012-13 viene ingaggiato dalla Pallavolo Modena, tuttavia a met\u00e0 annata, precisamente il 17 dicembre 2012, abbandona l'attivit\u00e0 agonistica."}
{"id": "1240851", "revid": "30445", "url": "https://it.wikipedia.org/wiki?curid=1240851", "title": "Anna d'Ungheria e Boemia", "text": ""}
{"id": "1240854", "revid": "114169185", "url": "https://it.wikipedia.org/wiki?curid=1240854", "title": "Apologia di reato", "text": "L'apologia di reato (dal greco antico \"\u03b1\u03c0\u00f2\u03bbo\u03b3\u03bf\u03c2\", \"difesa\" e dal latino \"reatus\", \"reato\") consiste nell'apologizzare, cio\u00e8 esaltare o difendere pubblicamente, un'azione riconosciuta reato dalla legge della nazione in cui si vive.\nItalia.\nNel diritto italiano l'apologia di reato \u00e8 prevista in due differenti casi: il pi\u00f9 noto divieto di Apologia del fascismo, che peraltro sanziona la propaganda a favore della ricostituzione del Partito nazionale fascista e non la semplice \"difesa elogiativa\" (Corte costituzionale, sentenza 1/1957), e il divieto di apologia di delitto previsto all'art 414, comma 3 del codice penale. \nL'ordinamento italiano sanziona solo l'apologia dei reati particolarmente gravi, i delitti, lasciando l'apologia delle contravvenzioni un comportamento legittimo. Differente \u00e8 l'istigazione a delinquere, trattata dall'art. 414 c.p., che sanziona l'istigazione a commettere reati, delitti o contravvenzioni che siano.\nSecondo una pronuncia della Suprema Corte: "}
{"id": "1240862", "revid": "599013", "url": "https://it.wikipedia.org/wiki?curid=1240862", "title": "Wytze Kooistra", "text": "Gioca nel ruolo di centrale nel Lycurgus.\nCarriera.\nInizia con il volley all'et\u00e0 di 8 anni. Gioca nella squadra di club di Sleen e, viste le sue potenzialit\u00e0, viene convocato prima nella selezione regionale poi in quella nazionale juniores. Con le selezioni juniores \u00e8 campione dei Paesi Bassi in diverse fasce d'et\u00e0.\nQuando inizia a giocare nella Nazionale juniores decide di trasferirsi ad Assen, dove disputa il campionato di seconda divisione con la seconda squadra del . Nel 2000-2001 gioca nelle file del Lycurgus e, dopo una seconda esperienza con la maglia del , approda nel 2002 alla Sportvereniging Dynamo.\nNei tre anni ad Apeldoorn ha modo di crescere ulteriormente. Nel 2002-2003, al suo primo anno nel club, vince il Campionato neerlandese e la Top Teams Cup. Nel 2004-2005 viene eletto MVP del Campionato e arrivano le prime convocazioni in nazionale, a dimostrazione del suo costante miglioramento.\nNel 2005 lascia i Paesi Bassi per giocare nel campionato italiano. Disputa la sua prima stagione in Italia nelle file della Trentino Volley mettendosi in luce soprattutto nei play-off, dove la squadra trentina viene eliminata in semifinale dalla Sisley Volley Treviso.\nSpicca per le sue doti in attacco e in battuta e, dopo solo un anno a Trento, viene acquistato dalla ambiziosa neonata M. Roma Volley. Nella sua nuova squadra viene impiegato come centrale ma all'occorrenza ricopre anche il ruolo di opposto con buoni risultati. Con la squadra capitolina raggiunge una finale di Coppa Italia, persa contro la Sisley Volley Treviso, e viene battuto in semifinale play-off sempre dai veneti. Nella stagione 2007-2008, la seconda con la maglia di una M. Roma Volley sempre pi\u00f9 competitiva, conquista il suo primo e unico trofeo da quando gioca in Italia: la Coppa CEV, competizione gi\u00e0 vinta con la maglia della Sportvereniging Dynamo. In campionato la M. Roma Volley ottiene invece risultati al di sotto delle aspettative di inizio stagione: sconfitta 3-0 dalla Sisley Volley Treviso nella Supercoppa italiana, perde nuovamente la finale di Coppa Italia questa volta per mano della Associazione Sportiva Volley Lube e, dopo un quarto posto in regular season, viene eliminata in semifinale dalla Trentino Volley in 2 gare. La M. Roma Volley rinuncia alla partecipazione alla Serie A1 2008-2009 e il giocatore decide di accasarsi altrove.\nFirma un contratto di tre anni con la Pallavolo Modena allenata da Andrea Giani e, in accordo con la societ\u00e0, opta per un cambio di ruolo, giocando per tutta la stagione 2008-2009 come opposto. La stagione della squadra modenese non \u00e8 molto fortunata e anche le sue prestazioni in campo ne risentono, con un rendimento altalenante. Nel 2009-2010 ritorna al vecchio ruolo di centrale e il suo rendimento migliora rispetto a quello della stagione precedente. Modena torna ad occupare i piani alti della classifica, raggiunge la Final four di Coppa Italia e nei play-off viene eliminata in 4 gare da Macerata. Si classifica quinto nella speciale classifica di rendimento dei centrali e undicesimo del campionato per muri realizzati. Gioca la stagione 2010-2011 sempre con la maglia di Pallavolo Modena, mentre per la stagione successiva viene ingaggiato dal Klub Pi\u0142ki Siatkowej Skra Be\u0142chat\u00f3w. Nella stagione 2013-2014 passa al Wojskowy Klub Sportowy Czarni Radom.\nTorna in Italia per la stagione 2014-15 con la Pallavolo Molfetta: tuttavia a met\u00e0 campionato lascia la squadra per accasarsi all'Olympiakos Syndesmos Filathlon Peiraios, militante nella Volley League greca.\nNell'annata 2015-16 ritorna in patria, nella squadra di Groninga."}
{"id": "1240864", "revid": "320578", "url": "https://it.wikipedia.org/wiki?curid=1240864", "title": "Viscerocranio", "text": ""}
{"id": "1240886", "revid": "729019", "url": "https://it.wikipedia.org/wiki?curid=1240886", "title": "Lenin Mancuso", "text": "Biografia.\nEra il maresciallo della Polizia assegnato alla scorta del giudice istruttore del Tribunale di Palermo Cesare Terranova. Oltre ad occuparsi della scorta fu anche stretto collaboratore di Terranova, e nel 1971 durante il mandato di Terranova a procuratore di Marsala partecip\u00f2 alle indagini del mostro di Marsala, un caso di cronaca nera di triplice rapimento e omicidio di tre bambine. Venne assassinato in un agguato mafioso il 25 settembre 1979, pochissimo tempo dopo che il giudice aveva chiesto di essere nominato capo dell'ufficio istruzione di Palermo. Gli assassini sono rimasti ignoti. Bench\u00e9 i cond\u00f2mini dell'edificio sotto al quale fu ucciso (fra la via Rutelli e la via De Amicis) rifiutarono di consentire l'apposizione di una targa che ricordasse l'accaduto, a Lenin Mancuso \u00e8 stata comunque dedicata una via a Palermo, in zona Boccadifalco. Una via gli \u00e8 stata intitolata anche nel comune di Belmonte Mezzagno, e di Santarcangelo di Romagna.\nIl figlio Carmine, ex poliziotto, \u00e8 un politico, la cui linea politica \u00e8 fortemente improntata alla lotta alla mafia."}
{"id": "1240888", "revid": "287204", "url": "https://it.wikipedia.org/wiki?curid=1240888", "title": "CONCACAF Gold Cup 2000", "text": "La CONCACAF Gold Cup 2000 \u00e8 stata la 15\u00aa edizione (la 5\u00aa con la formula attuale) di questo torneo di calcio continentale per squadre nazionali maggiori maschili organizzato dalla CONCACAF.\nIl torneo si \u00e8 disputato negli Stati Uniti d'America dal 12 al 27 febbraio 2000 nelle citt\u00e0 di Los Angeles, Miami e San Diego. Le dodici squadre partecipanti furono divise in quattro gruppi da tre; le prime due classificate di ogni girone avanzavano ai quarti di finale. Furono invitate a partecipare alla manifestazione tre squadre non appartenenti alla CONCACAF: il , la e la . Il trofeo fu vinto per la seconda volta dal , che sconfisse in finale la Colombia per 2-0.\nFormula.\n38 membri CONCACAF: 12 posti disponibili per la fase finale. (come paese ospitante), (come detentore del titolo), (in qualit\u00e0 di ospite della manifestazione, affiliata alla CONMEBOL), (in qualit\u00e0 di ospite della manifestazione, affiliata alla CONMEBOL) e (in qualit\u00e0 di ospite della manifestazione, affiliata all'AFC) sono qualificati direttamente alla fase finale. Rimangono 36 squadre per sette posti disponibili per la fase finale. Le squadre e i posti disponibili sono suddivisi in tre zone di qualificazione ed un girone eliminatorio interzona: \"Nord America\" (1 posto), \"Centro America\" (2 posti), \"Caraibi\" (2 posti), \"Girone eliminatorio interzona\" (2 posti).\nStatistiche.\nClassifica marcatori.\n4 reti\n3 reti\n2 reti\n1 rete\nAutoreti"}
{"id": "1240890", "revid": "1544245", "url": "https://it.wikipedia.org/wiki?curid=1240890", "title": "Titagarh Firema", "text": "Titagarh Firema \u00e8 una societ\u00e0 italiana attiva nel settore metalmeccanico e operante nella progettazione, costruzione e riparazione di materiale ferroviario. A partire dal 2015 l'attivit\u00e0 del complesso aziendale \u00e8 stata rilevata dalle societ\u00e0 Titagarh Wagons e Adler Plastic, con la costituzione della societ\u00e0 Titagarh Firema Adler (divenuta poi Titagarh Firema).\nStoria.\nL'azienda trae origine dal consorzio Fi.Re.Ma., formato nel 1980 da: Casaralta, Officine Fiore, Officine Meccaniche della Stanga, Officine di Cittadella, Officine Meccaniche Casertane e Firema Engineering. Negli anni successivi vi entrarono altre societ\u00e0 fino alla fondazione, nel 1993, di Firema Trasporti S.p.A., partecipata al 49% da Ansaldo (poi Finmeccanica) e nata con l'obiettivo di tenere testa a diversi concorrenti internazionali tra cui Alstom, Bombardier e Siemens. Vista la presenza dell'IRI, tramite Finmeccanica, non mancarono le collaborazioni con Breda Costruzioni Ferroviarie e Ansaldo Trasporti, confluite nel 2001 nella societ\u00e0 AnsaldoBreda.\nDopo l'uscita di Finmeccanica nel 2005, la compagine sociale di Firema mut\u00f2 considerevolmente in seguito alla chiusura delle officine di Casaralta a Bologna e di quelle di Cittadella e Padova, lasciando come soci di maggioranza i Fiore.\nIl 2 agosto 2010 il Ministero dello sviluppo economico decret\u00f2 che l'azienda fosse ammessa alla procedura di amministrazione straordinaria, nominando Ernesto Stajano come unico commissario straordinario. Il 9 luglio 2015 le attivit\u00e0 societarie furono acquistate da due societ\u00e0 distinte: l'indiana Titagarh Wagons e la napoletana Adler Plastic che formarono Titagarh Firema Adler. Nel 2018, con la cessione da parte di Adler del 10% delle quote, la societ\u00e0 ha mutato nome in Titagarh Firema.\nSettori di attivit\u00e0.\nIl core business dell'azienda \u00e8 stato quello della costruzione di elettromotrici per il trasporto passeggeri regionale e metropolitano, pur con clienti prevalentemente sul mercato italiano.\nAlle realizzazioni su proprio disegno, fra cui la riuscita famiglia di elettrotreni FiReMa E 82-E 82B-E 122, si sostitu\u00ec in seguito la collaborazione con AnsaldoBreda che sfoci\u00f2 nella realizzazione dei treni regionali denominati TAF e TSR nonch\u00e9 dei complessi \"Meneghino\" per la metropolitana di Milano.\nDati societari.\nLe principali aziende via via confluite nella Firema furono:"}
{"id": "1240898", "revid": "339392", "url": "https://it.wikipedia.org/wiki?curid=1240898", "title": "Firema", "text": ""}
{"id": "1240899", "revid": "767487", "url": "https://it.wikipedia.org/wiki?curid=1240899", "title": "Gian Burrasca (film 1982)", "text": "Gian Burrasca \u00e8 un film del 1982 diretto da Pier Francesco Pingitore e interpretato da Alvaro Vitali. \u00c8 il terzo adattamento del celebre romanzo Il giornalino di Gian Burrasca, dopo il primo film del 1943 e il ben pi\u00f9 famoso sceneggiato del 1964 con protagonista Rita Pavone.\nTrama.\nRoma, 1910. Giannino Stoppani, detto Gian Burrasca, \u00e8 un ragazzo incline a scherzi di pessimo gusto. Durante la sua festa di compleanno fa esplodere un mortaretto sulla torta preparata per lui. Da l\u00ec in poi ci sar\u00e0 una sequela di bravate che lo porteranno ad essere detestato da tutti, tranne che da sua madre.\nA scuola Gian Burrasca manca di rispetto al personale e viene sempre sottoposto a severa disciplina dal suo professore. Anche in famiglia il suo comportamento \u00e8 sopra le righe: a farne le spese \u00e8 soprattutto l'avvocato Maralli, fidanzato e promesso sposo di sua sorella Virginia. Giannino, non contento di aver ricevuto in dono dei pattini, chiede al padre di regalargli una bicicletta e, in cambio, gli promette di portare a casa un'ottima pagella. Suo padre sa gi\u00e0 che questo \u00e8 un sogno irrealizzabile ma, flebilmente speranzoso, afferma che in quel caso le cose potrebbero anche cambiare. Giannino, di notte, sgattaiola nella presidenza della scuola e, con la scolorina, manomette sia la sua pagella che quella del suo compagno Walter Carloni, il primo della classe. Il giorno dopo, il preside consegna le pagelle e resta sbigottito. Il preside rimprovera Carloni e loda Gian Burrasca, tra lo stupore del professore e dei compagni. Tuttavia la farsa viene smascherata quando il preside chiede a Gian Burrasca di coniugare il congiuntivo imperfetto del verbo avere e lui naturalmente sbaglia inventandoselo: il preside sospende Gian Burrasca per tre settimane e gli ordina di presentarsi accompagnato da suo padre a scuola. Gian Burrasca chiede allora a Spezzaf\u00e9, uno spazzino, di spacciarsi per suo padre. L'uomo per\u00f2 si immedesima nella parte e lo schiaffeggia per davvero, davanti a tutta la classe che ride.\nDopo l'ennesima lite col padre, Gian Burrasca decide di andare in campagna da sua zia Bettina, ma anche l\u00ec combina un guaio dopo l'altro. In particolare, dopo aver rotto l'urna con le ceneri dello zio Fernando, mischia le ceneri con la farina della torta per il cavaliere Gussoni. Tornato a Roma, Giannino tenta di divertire tutti con un gioco di prestigio, ma fallisce e colpisce l'avvocato Maralli a un occhio. Dopo questo gesto, viene mandato nel collegio \"Pierpaolo Pierpaoli\", dove si spera che rinsavisca e diventi un uomo. Ma Gian Burrasca \u00e8 implacabile: dopo aver spiato il cuoco e scoperto che la minestra che veniva servita la domenica era fatta con tutti gli avanzi della settimana, decide di vendicarsi e quindi fa credere al direttore di essere sonnambulo, sabota il minestrone riservato al direttore e alla direttrice con del purgante e approfitta di un finto rituale esoterico per far picchiare i direttori del collegio. Dopo tutti questi scherzi Gian Burrasca fugge dal collegio e torna a casa, dove si sta festeggiando il matrimonio tra Virginia e l'avvocato Maralli. Un altro scherzo ha luogo: nascondendo una scatola di fuochi d'artificio nel camino, questo viene acceso scatenando tutta la potenza di fuoco. Questa volta per\u00f2 a Gian Burrasca va male poich\u00e9 suo padre lo rinchiude in uno zoo.\nLuoghi delle riprese.\nIl film \u00e8 stato girato a Roma, tra il quartiere Trastevere, il Pincio e Villa Borghese. La scuola di Giannino si trova nel quartiere Trastevere ed \u00e8 l'Istituto Comprensivo \"Regina Margherita\", situato in via Madonna dell'Orto, usato anche nell'ultimo lungometraggio dedicato a Pierino, \"Pierino torna a scuola\"."}
{"id": "1240904", "revid": "767487", "url": "https://it.wikipedia.org/wiki?curid=1240904", "title": "Gian Burrasca (film 1943)", "text": "Gian Burrasca \u00e8 un film del 1943, diretto da Sergio Tofano.\n\u00c8 ispirato al romanzo di Vamba \"Il giornalino di Gian Burrasca\"."}
{"id": "1240908", "revid": "78273", "url": "https://it.wikipedia.org/wiki?curid=1240908", "title": "Patriarcato Latino di Gerusalemme", "text": ""}
{"id": "1240911", "revid": "106908", "url": "https://it.wikipedia.org/wiki?curid=1240911", "title": "Gran Premio degli Stati Uniti d'America 2006", "text": "Il Gran Premio degli Stati Uniti 2006 si \u00e8 svolto il 2 luglio a Indianapolis. Questo gran premio \u00e8 considerato l'inizio della rimonta da parte di Michael Schumacher e della Ferrari verso Fernando Alonso e la Renault. Per Schumacher \u00e8 il ventunesimo fine settimana perfetto, un record. A seguire Schumacher e Felipe Massa ci sono gli italiani Giancarlo Fisichella e Jarno Trulli. Il leader del mondiale perde 6 punti, arrivando quinto, seguito da Rubens Barrichello, David Coulthard e da un sorprendente Vitantonio Liuzzi su Toro Rosso. Il pilota di casa Scott Speed non riesce neanche a completare un giro, poich\u00e9 \u00e8 coinvolto in un incidente al giro 1.\nQuesto Gran Premio segna l'ultima gara in F1 per Juan Pablo Montoya.\nQualifiche.\nPrima sessione.\nCronaca.\nNella prima sessione la Ferrari si prende sette decimi dagli inseguitori e dimostra la sua superiorit\u00e0.\nOttima prestazione per il motore Toyota che centra la seconda qualificazione alla Q2 con le Midland.\nPassa alla Q2 anche Scott Speed, mentre vengono eliminati David Coulthard, Jarno Trulli e Nico Rosberg.\nBuona anche la prestazione di Sato che si qualifica al 18\u00ba posto con la modesta Super Aguri.\nSeconda sessione.\nCronaca.\nLe Ferrari continuano a dominare, con Michael Schumacher davanti a Felipe Massa, mentre gli inseguitori sono staccati di oltre mezzo secondo.\nFinisce qui la grande impresa di Scott Speed e delle due Midland, eliminate.\nVengono eliminati anche Juan Pablo Montoya, Mark Webber e Christian Klien.\nTerza sessione.\nCronaca.\nMichael Schumacher rifila oltre sei decimi al compagno di squadra Felipe Massa, e un secondo a tutti gli altri.\nIl rivale Fernando Alonso \u00e8 distaccato di un secondo e sei decimi, e parte in quinta fila.\nLa Renault capisce che a Indianapolis non c'\u00e8 niente da fare, e prova con una strategia pi\u00f9 conservatrice, inserendo pi\u00f9 benzina nelle auto. Ottimo Villeneuve, sesto.\nGara.\nCronaca.\nAlla partenza succede di tutto.\nFelipe Massa scatta in testa, con dietro Michael Schumacher, ma nelle retrovie, un incidente coinvolge sette auto, eliminando dalla gara le due McLaren, il pilota di casa Scott Speed, Franck Montagny, Christian Klien, Mark Webber e Nick Heidfeld, protagonista di un cappottamento, e danneggiando seriamente Jenson Button al parante dello sterzo, costringendolo al ritiro tre giri dopo.\nAl sesto giro, Takuma Sat\u014d e Tiago Monteiro si toccano e si ritirano.\nAl ventesimo giro Felipe Massa, leader della gara, effettua il pit-stop. Un giro dopo rispetto a quello di Michael Schumacher, che riesce a tenere dietro il compagno di squadra.\nIn testa balza Fernando Alonso, anche se per un solo giro, poich\u00e9 anche lui etrer\u00e0 a fare il pit-stop, uscendo dietro a Michael Schumacher, che deterr\u00e0 la prima posizione fino alla fine della gara, davanti a Massa, Fisichella, Trulli, Alonso (passato dai due italiani dopo il pit-stop), Barrichello, Coulthard e Liuzzi, che raccolse il primo punto nella storia della Toro Rosso.\nRisultato.\nMichael Schumacher: 1:12.719"}
{"id": "1240926", "revid": "84604", "url": "https://it.wikipedia.org/wiki?curid=1240926", "title": "Scopletis", "text": ""}
{"id": "1240929", "revid": "1979289", "url": "https://it.wikipedia.org/wiki?curid=1240929", "title": "Via Pietro Micca", "text": "Via Pietro Micca \u00e8 una delle vie storiche del Centro storico di Torino. Ha inizio in piazza Castello e termina in piazza Solferino. Fu costruita nel periodo 1885-1897, in obliquo rispetto al reticolato viario, diventando cos\u00ec una delle prime vie a rompere la scacchiera tipica del Quadrilatero Romano; a causa del suo disegno fu soprannominata \"la Diagonale\".\nLa matrice architettonica della via \u00e8 lo stile eclettico; fu intitolata a Pietro Micca, nome attribuito al soldato dell'esercito sabaudo ritenuto autore dell'esplosione in una delle gallerie che correvano sotto la Cittadella militare, provocata per impedire l'invasione delle truppe francesi durante l'assedio di Torino del 1706.\nStoria.\nProgettazione.\nFu progettata nel 1885, tagliando in diagonale lo schema a pianta romana del centro cittadino, nel complesso di un pi\u00f9 ampio intervento di risanamento che interess\u00f2 una parte cospicua del Quadrilatero romano. Gli isolati tra piazza Castello e piazza Solferino, prima del 1885, erano ancora di impianto medievale, edificati senza alcuna normativa edilizia o urbanistica, il che rendeva difficile la circolazione e impediva un ricircolo regolare di aria e il passaggio di luce: le condizioni igieniche non erano, quindi, delle migliori. Il consiglio comunale, su particolare impulso di Ernesto Balbo Bertone di Sambuy, gi\u00e0 nel 1876 aveva proposto uno sventramento diagonale, concretizzatosi l'anno successivo in un piano degli ingegneri Petrino, Boella e Reycend, poi ripreso (1881-1882) da Giuseppe Tonta. Contemporaneamente fu istituita una Commissione e il 9 gennaio 1882 furono designati dal sindaco, conte Luigi Ferraris, come membri, i consiglieri Alessandro Antonelli, Bollati, Ernesto Balbo Bertone di Sambuy, Carlo Ceppi, Desiderato Chiaves, Favale, Amedeo Peyron e Rossi. Mentre la Commissione fissava alcuni orientamenti di massima, veniva costituita al suo interno una Sottocommissione, composta da Carlo Ceppi, Giovanni Battista Ferrante e Giacomo Soldati, incaricata di studiare il piano di risanamento. Frutto delle numerose riunioni della Sottocommissione fu una complessa ed articolata relazione che venne esposta da Ferrante alla Commissione nel corso della riunione del 17 gennaio 1884. La relazione affrontava innanzitutto le questioni relative all'opportunit\u00e0 di aprire vie diagonali o curvilinee ed alla necessit\u00e0 di nuovi portici o passaggi coperti. La Sottocommissione rispondeva in modo affermativo a tali quesiti preliminari. Si riteneva che le vie diagonali avessero il pregio di accorciare le distanze di percorrenza fra due punti distinti della citt\u00e0 e che vivacizzassero la monotonia di un impianto urbanistico rigorosamente a scacchiera; inoltre si stimava che i residui di aree risultanti dal taglio diagonale delle vie, anche se troppo esigui per l'edificazione, potessero essere destinati alla sistemazione di aiuole, chioschi e simili; la planimetria degli appartamenti - si precisava ancora - non ne avrebbe risentito, purch\u00e9 si avesse avuto l'accortezza di \u00abriportare lo sbieco\u00bb su scale, stanzini di passaggio, anditi. Analoghe considerazioni erano svolte a favore delle vie curvilinee. Riguardo ai portici, o in alternativa alle gallerie vetrate, la Sottocommissione esprimeva parere favorevole, ritenendo che il vantaggio che offrivano nelle giornate di pioggia e neve e l'alto reddito fornito dai negozi che ivi si affacciavano avrebbero compensato i loro difetti di costo e di imperfetta illuminazione. Permasero comunque dubbi nella Commissione sull'effettiva utilit\u00e0 della diagonale, ma non sulla necessit\u00e0 di effettuare il risanamento attraverso demolizioni e ricostruzioni, vero oggetto degli interventi. I tagli progettati furono estesi a tutto il centro, con priorit\u00e0 al rione San Tommaso e presso la via IV Marzo. Al momento dell'approvazione del primo lotto, a novembre del 1884, non era ancora compresa la via diagonale.\nI lavori di costruzione.\nDopo una serie di vicende burocratiche riguardo alle espropriazioni e all'approvazione dei progetti, il Comune di Torino diede il via libera ad una serie di interventi - classificati in tre categorie secondo l'ordine d'importanza - che interessavano il centro della citt\u00e0. Via Pietro Micca apparteneva solo in parte (testate) alla prima categoria. Poco dopo, il 15 gennaio 1885, fu approvata dallo Stato italiano la cosiddetta \"Legge per Napoli\", che permetteva l'accesso ad agevolazioni per il risanamento dei centri antichi degradati anche ad altri Comuni e stabiliva parametri economici unitari per gli esproprii. Torino ader\u00ec immediatamente e present\u00f2 appena tre giorni dopo i progetti, con la diagonale considerata di seconda categoria. Il 13 marzo 1885, il Consiglio comunale approvava la costruzione dei due isolati estremi della diagonale, stabilendone di fatto l'esecuzione. L'insieme delle opere, ormai definito, si concretizz\u00f2 in un nuovo piano, denominato \"piano Velasco\" dal nome dell'ingegnere capo della Citt\u00e0. Sorsero allora vivaci proteste da parte dei commercianti e possidenti del centro, con il fine non celato di alzare le quote degli esproprii; con la mancata appicazione dei parametri della Legge per Napoli a favore di una stima sui prezzi medi delle aree interessate, le proteste furono superate e i lavori poterono iniziare nel 1886 con le testate della via, dopodich\u00e9 si procedette alla costruzione delle parti centrali, escluse dalla Legge per Napoli perch\u00e9 considerate di seconda categoria. Per l'edificazione furono fatti accordi fra Citt\u00e0 e privati costruttori, fra i quali spiccarono i Maggia ed i Delleani. In mancanza di un accordo, sarebbe stata la Citt\u00e0 stessa a costruire a sue spese. Il primo lotto, su piazza Castello, fu edificato dalla Citt\u00e0 nel 1891 e venduto poco dopo a Maggia. Via Pietro Micca fu aperta al pubblico nel maggio del 1897. Cost\u00f2 alla Citt\u00e0 6.774.600 lire. Il processo di risanamento del vecchio quadrilatero romano continu\u00f2 tuttavia fino agli anni '30 del Novecento, nelle vie adiacenti, portando il segno dell'evoluzione dell'architettura, dal Liberty al Novecento.\nEventi.\nIn occasione delle manifestazioni per il bicentenario e il tricentenario dell'assedio di Torino del 1706, via Pietro Micca ha ospitato i caroselli e le sfilate in costume. Inoltre, la via \u00e8 teatro delle sfilate cittadine per la festa di San Giovanni con Gianduja e Giacometta."}
{"id": "1240930", "revid": "123116883", "url": "https://it.wikipedia.org/wiki?curid=1240930", "title": "Anna Jagellone", "text": "Biografia.\nAnna era la figlia maggiore di Ladislao II re di Boemia e Ungheria, e della sua terza moglie, Anna di Foix-Candale. Era la sorella pi\u00f9 anziana di Luigi II d'Ungheria e Boemia e sua erede.\nI suoi nonni paterni erano il re Casimiro IV di Polonia ed Elisabetta d'Austria. I suoi nonni materni erano Gaston de Foix, conte di Candale, e Caterina di Foix, Infanta del Regno di Navarra.\nAlla morte del padre, lei e suo fratello furono affidati all'imperatore Massimiliano I. \nMatrimonio.\nSin dalla sua giovinezza il suo futuro matrimonio fu oggetto di dispute e trattative. Nel 1515, senza il consenso della Dieta ungherese Ladislao e Massimiliano I si accordarono rapidamente, affinch\u00e9 i due figli del primo sposassero due nipoti del secondo. \nIn base a tale negoziato, Anna spos\u00f2 a Linz, il 26 maggio 1521 l'Arciduca Ferdinando, mentre suo fratello Luigi spos\u00f2 nel 1522 una delle sorelle di Ferdinando, Maria. A quel tempo Ferdinando governava le terre ereditarie asburgiche per conto del fratello maggiore, l'imperatore Carlo V. Fu stabilito che Ferdinando sarebbe succeduto al fratello di Anna nel caso in cui fosse morto senza eredi maschi.\nDal matrimonio con Ferdinando I ebbe quindici figli:\nSuo fratello Luigi venne ucciso nella battaglia di Moh\u00e1cs contro Solimano il Magnifico il 29 agosto 1526. Questo ha lasciato i troni di Boemia e Ungheria vacanti. Ferdinando rivendic\u00f2 entrambi i regni e fu eletto re di Boemia il 24 ottobre dello stesso anno, rendendo Anna regina di Boemia.\nL'Ungheria \u00e8 stato un caso pi\u00f9 difficile. Solimano aveva annesso molte delle sue terre. Ferdinando fu proclamato re d'Ungheria da un gruppo di nobili, ma un'altra fazione di nobili ungheresi rifiut\u00f2 di consentire a un sovrano straniero di detenere quel titolo ed elessero Szapolyai J\u00e1nos quale proprio sovrano. Nel 1531, il fratello maggiore di Ferdinando, Carlo V, riconobbe Ferdinando come suo successore come imperatore del Sacro Romano Impero e Ferdinando fu elevato al titolo di Re dei Romani.\nAnna parlava latino, ceco, tedesco ed ungherese e divenne famosa per la sua religiosit\u00e0, il suo spirito caritatevole e la sua saggezza. Subito dopo le nozze, Ferdinando la colloc\u00f2, insieme al vescovo di Trieste, quale presidente del suo Consiglio di Corte. Anna venne ritenuta l'autrice del testo \"Clypeus pietatis\". Ferdinando difficilmente si separava dalla moglie, che era solito accompagnarlo nella maggior parte dei suoi viaggi. Ferdinando sostenne, davanti allo stupefatto corteo imperiale che, a suo avviso, sarebbe stato meglio spendere per le necessit\u00e0 della moglie che per le necessit\u00e0 di un'amante."}
{"id": "1240944", "revid": "767487", "url": "https://it.wikipedia.org/wiki?curid=1240944", "title": "Ano Liosia", "text": "Ano Liosia () \u00e8 un ex comune della Grecia nella periferia dell'Attica (unit\u00e0 periferica dell'Attica Occidentale) con 26.423 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Fyli."}
{"id": "1240946", "revid": "104852", "url": "https://it.wikipedia.org/wiki?curid=1240946", "title": "Personal Serial Number", "text": ""}
{"id": "1240948", "revid": "287204", "url": "https://it.wikipedia.org/wiki?curid=1240948", "title": "Aspropyrgos", "text": "Aspropyrgos () \u00e8 un comune della Grecia situato nella periferia dell'Attica (unit\u00e0 periferica dell'Attica Occidentale) con 27.927 abitanti secondo i dati del censimento 2001.\nDista 20\u00a0km a nord-ovest dal centro di Atene\nEtimologia.\nIl nome originale dell'insediamento Aspropyrgos era \"Kalyvia hashish\" ribattezzato Aspropyrgos con regio decreto emesso il 16 ottobre 1899. Si tratta di un nome derivante dalla torre a pianta quadrata, la Torre Bianca, sulla via Sacra a pochi metri a est dal moderno insediamento. Una parte dei materiali da costruzione \u00e8 stata riutilizzata. Questi materiali verosimilmente provengono dal crollo della tomba del palazzo Straton, che si trovava nella zona, come \u00e8 possibille dedurre da un'iscrizione trovata su uno dei plinti di marmo."}
{"id": "1240952", "revid": "599013", "url": "https://it.wikipedia.org/wiki?curid=1240952", "title": "Eleusis", "text": ""}
{"id": "1240955", "revid": "1573940", "url": "https://it.wikipedia.org/wiki?curid=1240955", "title": "Propositura di San Lorenzo (Castagneto Carducci)", "text": "La propositura di San Lorenzo \u00e8 un edificio sacro che si trova a Castagneto Carducci, in via dell'Indipendenza.\nStoria.\nLe sue origini risalgono a prima del 1212, anno in cui viene documentata come pieve. Nel 1926 venne radicalmente trasformata per volere del conte Walfredo Della Gherardesca. La facciata \u00e8 del tipo a capanna e il portale d'ingresso \u00e8 anticipato da un arco scavato nella cinta muraria che presenta sulla chiave di volta lo stemma Della Gherardesca. Le mura sono parzialmente affrescate e il soffitto \u00e8 a capriate lignee.\nGli affreschi novecenteschi, per lo pi\u00f9 opera di Alberto Zardo, seguono un programma iconografico volto a celebrare le glorie della famiglia Della Gherardesca. \u00c8 affiancata da una torre campanaria, in stile neomedioevale, fatta costruire tra il 1929 e il 1931 dal conte Walfredo con le pietre provenienti dalle rovine del castello di Donoratico."}
{"id": "1240957", "revid": "75142", "url": "https://it.wikipedia.org/wiki?curid=1240957", "title": "Eleusina", "text": ""}
{"id": "1240958", "revid": "164844", "url": "https://it.wikipedia.org/wiki?curid=1240958", "title": "Infrasuoni", "text": ""}
{"id": "1240961", "revid": "30445", "url": "https://it.wikipedia.org/wiki?curid=1240961", "title": "Giovanni Z\u00e1polya", "text": ""}
{"id": "1240963", "revid": "767487", "url": "https://it.wikipedia.org/wiki?curid=1240963", "title": "Erythres", "text": "Erythres () \u00e8 un ex comune della Grecia nella periferia dell'Attica (unit\u00e0 periferica dell'Attica Occidentale) con 3.326 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Mandra-Eidyllia."}
{"id": "1240964", "revid": "599013", "url": "https://it.wikipedia.org/wiki?curid=1240964", "title": "Roberto Dur\u00e1n", "text": "Nel 2001, Ring Magazine lo ha eletto il peso leggero pi\u00f9 forte di tutti i tempi. Nel 2002, sempre Ring Magazine, lo ha collocato tra i cinque migliori pugili degli ultimi ottanta anni, preceduto solamente da Sugar Ray Robinson, Henry Armstrong, Muhammad Ali e Joe Louis. Nel 2007 \u00e8 entrato a far parte della International Boxing Hall of Fame.\nDur\u00e1n \u00e8 stato campione del mondo in quattro diverse categorie di peso: leggeri (1972\u20131979), welter (1980), superwelter (1983\u20131984), medi (1989-1990). Proprio l'incontro del 1989, che gli valse il titolo dei pesi medi, contro Iran Barkley, venne giudicato da Ring Magazine l'incontro dell'anno (Ring Magazine fight of the year).\nNel 1979 partecipa al film \"Rocky II\" in una scena in cui fa da sparring partner a Rocky Balboa.\nNel 1986 partecipa all'episodio \" Payback\" (2x19) della serie TV Miami Vice.\nLa carriera.\nPrimi anni.\nRoberto Dur\u00e1n debutt\u00f2 come pugile professionista a soli sedici anni ed otto mesi, nella categoria dei pesi gallo, vincendo ai punti contro il connazionale Carlos Mendoza. Il pi\u00f9 che dignitoso avversario era al suo secondo incontro e il 28 settembre 1979 avrebbe combattuto una sfida mondiale per i pesi supergallo contro Wilfredo G\u00f3mez perdendo per Knock-out tecnico alla 10\u00aa ripresa.\nNei primi anni di carriera, anche a causa della sua giovanissima et\u00e0, Dur\u00e1n pass\u00f2 rapidamente dai pesi gallo ai pesi leggeri, inanellando un record di 28 vittorie su altrettanti incontri, di cui ben 24 prima del limite. Il 16 ottobre 1971, al limite dei leggeri, batt\u00e9 l'ex campione del mondo dei pesi superpiuma Hiroshi Kobayashi, per KO al settimo round.\nPesi leggeri.\nIl 26 giugno del 1972, al Madison Square Garden di New York, appena ventunenne, Roberto Duran incontr\u00f2 il britannico Ken Buchanan, campione del mondo WBA dei pesi leggeri, con all'attivo l'impressionante record di 43 vittorie, di cui ben 23 per KO, ed una sola sconfitta. Il pugile panamense stese il campione con un cross destro, proprio all'inizio del primo round, ma il combattimento termin\u00f2 in maniera controversa: allo scadere del 13\u00ba round, Duran, infatti, colp\u00ec Buchanan, molto probabilmente, sotto la cintura, ma l'arbitro non fu di questo avviso e, poich\u00e9 il pugile britannico non riusc\u00ec pi\u00f9 a proseguire, \"Manos de piedra\" si laure\u00f2 nuovo campione dei pesi leggeri per la WBA.\nLa prima sconfitta per Duran arriv\u00f2 nello stesso 1972 e sempre al Madison Square Garden, per mano del coetaneo pugile portoricano Esteban de Jes\u00fas, detto \"Vita\": campione portoricano dei pesi leggeri, con all'attivo un record di 33 vittorie, di cui 20 prima del limite, ed una sola sconfitta. De Jes\u00fas domin\u00f2 Duran per tutto il match, mandandolo al tappeto gi\u00e0 nella 1\u00aa ripresa. Il match era al limite delle 138 libbre, cio\u00e8 il peso della categoria dei leggeri e, quindi, non valido per il titolo mondiale. La rivista statunitense \"Ring Magazine\" nomin\u00f2 comunque l'incontro sorpresa dell\u2019anno del 1972, ritenendolo quello conclusosi nel modo pi\u00f9 contrario alle aspettative generali, sconvolgendo ogni previsione.\nDuran rimase campione dei pesi leggeri per tutto il 1973 quindi, il 16 marzo del 1974 a Panama, sfid\u00f2 nuovamente Esteban de Jes\u00fas, questa volta in un incontro valido per il titolo. Di nuovo, il match si apr\u00ec con Duran a tappeto nella 1\u00aa ripresa, tuttavia, una volta rialzatosi, il campione pun\u00ec duramente de Jes\u00fas, mandandolo knockdown una prima volta alla 7\u00aa ripresa e poi definitivamente KO, all'11\u00aa.\nI due si incontrarono di nuovo nel 1978. Esteban de Jes\u00fas, nel frattempo, aveva tentato la scalata al titolo WBA dei pesi superleggeri, perdendo ai punti, nel 1975, contro il campione Antonio Cervantes,detto \"Kid Pambel\u00e9\", ma aveva poi vinto, l'anno successivo, il titolo WBC dei pesi leggeri, sconfiggendo il campione Guts Ishimatsu con verdetto unanime. Dunque, il terzo incontro tra i due valeva l'unificazione dei titoli dei pesi leggeri.\nIl match si disput\u00f2 il 21 gennaio al Caesars Palace di Las Vegas e, dopo un incontro molto equilibrato, Duran mise fine alle velleit\u00e0 del portoricano alla 12\u00aa ripresa, quando, dopo che de Jes\u00fas si era rialzato da un atterramento, i suoi secondi decisero di gettare la spugna.\nPesi welter.\nNonostante quello con De Jesus fosse, di fatto, l'ultimo incontro disputato tra i pesi leggeri, Duran abbandon\u00f2 i titoli di campione solo nel gennaio dell'anno dopo, quando aveva gi\u00e0 disputato diversi incontri come peso welter, categoria nella quale arriv\u00f2 a sfidare il campione della WBC, Sugar Ray Leonard, il 20 giugno del 1980. Il match vedeva di fronte due dei migliori pugili del momento: se da un lato, infatti, c'era l'ex campione indiscusso dei pesi leggeri ed uno dei pi\u00f9 grandi picchiatori che fossero mai saliti sul ring, dall'altra parte c'era un predestinato. Sugar Ray Leonard, infatti, aveva disputato da dilettante 145 incontri, vincendone 140, di cui 75 per KO ed aveva subito solo 5 sconfitte. Nel 1973 aveva vinto i Golden Gloves tra i pesi leggeri e nel 1974 tra i pesi superleggeri. Sempre tra i pesi superleggeri, l'anno successivo aveva vinto i Giochi Panamericani e nel 1976 la medaglia d'oro alle Olimpiadi di Montreal. Passato al professionismo nel 1977, allenato da Angelo Dundee, gi\u00e0 allenatore di Muhammad Ali, aveva conquistato la corona WBC dei pesi welter nel 1979, sconfiggendo niente meno che \"La Bibbia della boxe\", l'imbattuto Wilfred Ben\u00edtez, il pi\u00f9 giovane campione del mondo nella storia del pugilato, avendo conquistato il titolo dei pesi superleggeri a soli diciassette anni e sei mesi. Leonard sconfisse Benitez con un KO tecnico alla 15\u00aa ripresa.\nL'incontro tra Leonard e Duran si disput\u00f2 proprio allo stadio Olimpico di Montr\u00e9al, dove, quattro anni prima, Sugar Ray aveva vinto la sua medaglia d'oro. Il pugile statunitense guadagn\u00f2 una borsa di circa 7,5 milioni di dollari, la cifra pi\u00f9 alta mai ottenuta sino ad allora per un incontro di pugilato. Leonard era dato favorito 9 a 5 ma a vincere, con verdetto unanime, fu invece Roberto \"Manos de piedra\" Duran.\nAlla fine dell'incontro \"Sugar\" dichiar\u00f2 di non aver mai incontrato un pugile duro come Duran, mentre all'entrata sul ring del pugile panamense il giornalista del New York Times Dave Anderson, avendo chiesto a Joe Frazier, che era a bordo ring per commentare l'incontro, se Duran gli ricordasse qualcuno, si sent\u00ec rispondere da \"Smokin' Joe\" che gli ricordava Charles Manson.\n\"No sigo\".\nLa rivincita si tenne il 25 novembre dello stesso anno, al Superdome di New Orleans e questa volta, con 8 milioni di dollari di borsa, fu Duran a battere il record di guadagno per un singolo incontro, anche se il favorito era ancora Leonard 6 a 5.\nIl match pass\u00f2 alla storia come l'incontro del \"no sigo\": alla 8\u00aa ripresa, infatti, quando Leonard era in vantaggio ai punti e stava dominando il round, Duran si ritir\u00f2 tra lo stupore del pubblico e dei suoi secondi, pronunciando la famosa frase \"\"No sigo\". In seguito, forn\u00ec diverse versioni dell'accaduto: prima disse di essersi ritirato per dolori allo stomaco, quindi dichiar\u00f2 di aver detto ai suoi secondi \"No quiero pelear con el payaso\"\" (non voglio combattere con quel pagliaccio). Tuttavia \u00e8 opinione comune, a partire dagli uomini del suo stesso team, che si fosse ritirato perch\u00e9 frustrato dall'incapacit\u00e0 di colpire Leonard.\nPesi superwelter.\nIl secondo match con Leonard fu l'ultimo di Duran disputato come peso welter. Dall'anno successivo, infatti, sal\u00ec alla categoria dei pesi superwelter, tentando la conquista del titolo, versione WBC, nel 1982, proprio contro Wilfred Ben\u00edtez, la cui unica sconfitta in carriera era stata ad opera di Sugar Ray Leonard, ma venne battuto con verdetto unanime. L'incontro successivo, sempre nello stesso anno, si risolse in un'altra sconfitta, anche se per decisione contrastata, contro il poco pi\u00f9 che mediocre Kirkland Laing, detto \"The Gifted One\". Il match fu giudicato da Ring Magazine il risultato a sorpresa dell'anno (Ring Magazine Upset of the year).\nOrmai trentunenne, Roberto \"Manos de piedra\" Duran sembrava al tramonto della carriera, ma nel 1983, proprio nel giorno del suo trentaduesimo compleanno, sconfisse l'imbattuto campione del mondo WBA dei pesi superwelter Davey Moore, che vantava un record di 12 vittorie su altrettanti match disputati, di cui 9 prima del limite, con un perentorio KO tecnico alla 8\u00aa ripresa, divenendo, cos\u00ec, campione del mondo in tre diverse categorie di peso.\nPesi medi.\nNello stesso anno, pur mantenendo il titolo conquistato, Duran pass\u00f2 ai pesi medi, per sfidare il campione in carica, uno dei pi\u00f9 forti pugili in circolazione, Marvin Hagler, \"The Marvelous\", che aveva un record di 57 vittorie, di cui ben 48 prima del limite, 2 pareggi e 2 sole sconfitte, subite contro due pugili, Bobby Watts e Willie Monroe, che aveva poi provveduto a mandare al tappeto nelle rispettive rivincite. Era campione del mondo dei pesi medi dal 1980 ed era stato il primo pugile ad unificare le tre cinture WBA, WBC, IBF. Duran cercava, invece, di diventare campione del mondo in due diverse categorie contemporaneamente. Hagler era dato favorito 4 a 1.\nPer la prima volta da quando era campione, il pugile statunitense venne costretto da Duran ad arrivare al verdetto dei giudici. Risult\u00f2 comunque, seppur di stretta misura, vincente all'unanimit\u00e0.\nIl ritorno ai superwelter.\nFallito il tentativo di conquistare la corona dei pesi medi, nel 1984 Duran torn\u00f2 ai pesi superwelter, per sfidare il nuovo campione della WBC: \"Il Cobra di Motor City\", Thomas Hearns, \"The Hitman\". Al momento dell'incontro, Hearns aveva un record di 38 vittorie, di cui 32 prima del limite ed una sola sconfitta, ad opera del solito Sugar Ray Leonard. Poich\u00e9, per disputare questo incontro, \"Manos de piedra\" non incontr\u00f2 lo sfidante ufficiale della WBA, l'imbattuto Mike McCallum, \"The Bodysnatcher\", la federazione lo destitu\u00ec del titolo.\nL'incontro si disput\u00f2 il giorno prima del trentatreesimo compleanno di Duran e questa volta, contro il ventiseienne Hearns, il pugile panamense rimedi\u00f2 la sua pi\u00f9 brutta sconfitta: venne messo KO per ben due volte nel corso della 1\u00aa ripresa, quindi, al suono del gong, si diresse all'angolo neutro, costringendo uno dei suoi secondi a riportarlo al proprio angolo. Dopo un nuovo atterramento nella 2\u00aa ripresa, l'arbitro interruppe l'incontro.\nPesi supermedi.\nDopo la brutta sconfitta contro Thomas Hearns, Roberto Duran rimase lontano dal ring per un anno, ma, invece di ritirarsi, torn\u00f2 a combattere nel 1986, all'et\u00e0 di trentacinque anni, nella categoria dei pesi supermedi. Tra i supermedi combatt\u00e9 sino al 1988, incontrando tutti pugili mediocri ed ottenendo 7 vittorie, di cui 3 per KO, ed 1 sconfitta per split decision, ad opera di Robbie Sims, fratellastro di Marvin Hagler.\nIl ritorno ai medi.\nDuran sembrava, ormai, uno dei tanti, troppi pugili, che hanno la sfortuna di sopravvivere alla propria boxe, quando, nel 1989, gi\u00e0 trentasettenne, ebbe l'opportunit\u00e0 di sfidare il nuovo campione dei pesi medi versione WBC, il ventinovenne Iran Barkley, detto \"Blade\". Invero, prima di ottenere la cintura, Barkley non aveva mostrato grandi doti pugilistiche: nel 1987 aveva perso ai punti contro Sumbu Kalambay per il titolo vacante WBA. Tuttavia, il 6 giugno del 1988, con un incontro che fu l'Upset of the year di Ring Magazine, Barkley sconfisse il campione del mondo Thomas Hearns, con un sorprendente KO tecnico alla terza ripresa, nella quale il campione del mondo termin\u00f2 al tappeto per ben due volte, prima dell'interruzione.\nL'incontro tra Barkley e Duran fu durissimo e molto equilibrato, \"Manos de Piedra\" si rivel\u00f2 essere ancora un combattente incredibile e, seppur per split decision, il panamense ottenne il quarto titolo, in altrettante categorie di peso. L'incontro venne giudicato da Ring Magazine fight of the year\nIl ritorno ai supermedi.\nTutt'altro che appagato, Duran rilanci\u00f2, cercando l'impresa storica. Soltanto dieci mesi dopo la conquista del titolo, passato di nuovo ai pesi supermedi, sfid\u00f2, di nuovo, il pugile che, per certi versi, lo aveva umiliato: Sugar Ray Leonard, il quale, nel 1988, era divenuto campione WBC della categoria, con un KO tecnico alla 9\u00aa ripresa contro il canadese Donny Lalonde, detto \"Golden Boy\". Se Duran avesse vinto, sarebbe divenuto campione del mondo in due diverse categorie di peso contemporaneamente, come gi\u00e0 aveva provato a fare nel 1983.\nL'incontro tra i due campioni si tenne il 7 dicembre del 1989 al Mirage Hotel &amp; Casino di Las Vegas e venne pubblicizzato come \"Uno Mas\" (ancora uno), in riferimento al famoso \"No Mas\" pronunciato da Duran nove anni prima. Come per i due precedenti, anche questa volta Leonard era dato favorito, in questo caso 9 a 5 e, effettivamente, domin\u00f2 il match dall'inizio alla fine, vincendo con verdetto unanime.\nL'incontro fu fischiato dalla folla per la sua mancanza di spettacolarit\u00e0, tanto che Pat Putnam, in difesa di Leonard, scrisse su Sports Illustrated: \"Leonard ha dato loro perfezione artistica, quando loro volevano un'accesa battaglia e lo hanno fischiato a squarciagola. La maggior parte dei fans del pugilato non spenderebbe un centesimo per guardare Van Gogh dipingere I girasoli, ma riempirebbe lo Yankee Stadium per vederlo tagliarsi l'orecchio\".\nDopo la sconfitta con Leonard, Duran, nuovamente, si ferm\u00f2 per un anno, ma, ancora una volta, nel 1991, torn\u00f2 sul ring, all'et\u00e0 di quaranta anni, perdendo per KO tecnico alla 6\u00aa ripresa contro Pat Lawlor.\nDopo qualche incontro con pugili di secondo livello, nel 1994 sfid\u00f2 il campione della sigla minore IBC, Vinny Paz, \"The Pazmanian Devil\", gi\u00e0 campione dei pesi leggeri nel 1987 e dei pesi superwelter nel 1991. Il panamense perse ai punti con verdetto unanime e allo stesso modo fin\u00ec la rivincita dell'anno successivo.\nDi nuovo nei Pesi medi.\nNel 1996, Duran torn\u00f2 tra i pesi medi per contendersi il titolo vacante della IBC contro un'altra leggenda del ring, anch'essa nella fase discendente della carriera: il portoricano Hector Macho Camacho, ormai trentaquattrenne, ma gi\u00e0 campione dei pesi superpiuma, versione WBC, nel 1983, dei pesi leggeri, sempre WBC, tra il 1986 ed il 1987, e dei pesi superleggeri, versione WBO, dal 1989 al 1992. Camacho arrivava all'incontro con un record di 58 vittorie, di cui 29 prima del limite, 1 pareggio e solo 3 sconfitte, delle quali, la prima subita contro Greg Haugen, che aveva, poi, battuto nella rivincita, e le altre due inflittegli da due grandi della boxe, la leggenda Julio C\u00e9sar Ch\u00e1vez ed il talento puro e suo connazionale F\u00e9lix Trinidad.\nDuran perse ai punti con verdetto unanime.\nGli ultimi anni.\nDopo l'ennesima sconfitta torn\u00f2 ai pesi supermedi, dove sono da ricordare i due incontri del 1997 con Jorge Fernando Castro, detto \"Locomotora\", gi\u00e0 campione dei pesi medi tra il 1994 ed il 1995, il primo perso ed il secondo vinto ai punti con verdetti unanimi. Quindi, nel 1998, di nuovo tra i pesi medi, rimedi\u00f2 una dura sconfitta per KO tecnico alla 3\u00aa ripresa contro il campione WBA William Joppy, pugile ventottenne che vantava un record di 25 vittorie, di cui 19 per KO, 1 pareggio, ed una sola sconfitta contro Julio Cesar Green, che, peraltro, aveva, poi, sconfitto nella rivincita. Ma neanche questa dura punizione bast\u00f2 a far desistere Duran, il quale, nel 2000, nel giorno del suo quarantanovesimo compleanno, sconfiggendo Pat Lawlor ai punti, in una sorta di rivincita dell'incontro del 1991, conquist\u00f2 il titolo della federazione minore dei pesi supermedi NBA, titolo che, per\u00f2, gli venne strappato gi\u00e0 nel 2001, quando aveva ormai cinquanta anni, proprio da Hector Camacho con verdetto unanime, per quello che fu l'ultimo, inglorioso, incontro di \"Manos de piedra\". Dopo aver perso la rivincita contro il portoricano, infatti, Duran rimase coinvolto in un grave incidente stradale, che lo indusse ad annunciare il definitivo ritiro dalla boxe.\nRoberto \"Manos de piedra\" Duran ha terminato la carriera con il ragguardevole record di 103 vittorie, di cui ben 70 per KO e 16 sconfitte. Nel febbraio 2007 \u00e8 stato nominato Ambasciatore dello Sport dal governo panamense.\nNel 2016 \u00e8 stato realizzato il film biografico sulla sua vita \"Hands of Stone\", per la regia di Jonathan Jakubowicz.\nBibliografia.\nChristian Giudice, \"Mani di pietra. La vita e la leggenda di Roberto Dur\u00e1n\", Castelvecchi, 2013."}
{"id": "1240965", "revid": "75142", "url": "https://it.wikipedia.org/wiki?curid=1240965", "title": "Elefsina", "text": ""}
{"id": "1240967", "revid": "834", "url": "https://it.wikipedia.org/wiki?curid=1240967", "title": "Ed - un campione per amico", "text": ""}
{"id": "1240968", "revid": "1573940", "url": "https://it.wikipedia.org/wiki?curid=1240968", "title": "Chiesa di San Bernardo (Castagneto Carducci)", "text": "La chiesa di San Bernardo \u00e8 un luogo di culto che si trova a Castiglioncello di Bolgheri, nel comune di Castagneto Carducci.\nCostruita nel 1805 e ristrutturata tra il 1914 e il 1915, \u00e8 ad aula unica con la facciata in conci di pietra squadrati. La parte inferiore delle pareti laterali \u00e8 decorata a finte lastre marmoree, motivo che viene ripetuto nella zona presbiteriale. Un arco dipinto a finti conci bianchi e grigi delimita la zona absidale nella quale \u00e8 raffigurata la \"Madonna col Bambino\".\nL'altare reca un ciborio a pianta quadrangolare; sulla superficie del paliotto campeggiano due scudi contenenti l'arme dei Della Gherardesca e la croce pisana. Interessante l'acquasantiera che risulta dall'assemblaggio di un basamento tardorinascimentale in pietra recante lo stemma Soderini con un bacile in marmo suddiviso in spicchi."}
{"id": "1240970", "revid": "1543377", "url": "https://it.wikipedia.org/wiki?curid=1240970", "title": "Fyli", "text": "Fyli () \u00e8 un comune della Grecia situato nella periferia dell'Attica (unit\u00e0 periferica dell'Attica Occidentale) con 39.137 abitanti secondo i dati del censimento 2001.\nA seguito della riforma amministrativa detta \"piano Kallikratis\" in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 109 km\u00b2 e la popolazione \u00e8 passata da 2.947 a 39.137 abitanti."}
{"id": "1240974", "revid": "287204", "url": "https://it.wikipedia.org/wiki?curid=1240974", "title": "Magoula", "text": "Magoula () \u00e8 una ex comunit\u00e0 della Grecia nella periferia dell'Attica (unit\u00e0 periferica dell'Attica Occidentale) con 4.005 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compresa nel comune di Eleusi."}
{"id": "1240977", "revid": "599013", "url": "https://it.wikipedia.org/wiki?curid=1240977", "title": "Ren\u00e9 Haselbacher", "text": "Professionista dal 1999 al 2010, conta otto vittorie in carriera, tra cui due campionati nazionali e una tappa alla \u00d6sterreich-Rundfahrt nel 2008.\nCarriera.\nPassato professionista nel 1999, corse fino al 2006 nella Gerolsteiner, squadra tedesca. Dal 2007 al 2008 vest\u00ec la casacca dell'Astana, prima del trasferimento, nel 2009, alla Vorarlberg-Corratec, squadra del Circuito continentale UCI Europe Tour. Si ritira nel 2011, a 33 anni."}
{"id": "1240979", "revid": "122246", "url": "https://it.wikipedia.org/wiki?curid=1240979", "title": "Matteo Martino", "text": "Gioca nel ruolo di schiacciatore nel Guangdong.\nCarriera.\nLa carriera di Matteo Martino inizia nel 2004 nelle giovanili della Pallavolo Busca; nel 2005, con la nazionale Under-19 vince la medaglia di bronzo al campionato europeo e a quello mondiale di categoria. Nella stagione 2005-06 esordisce in Serie A1 con il Piemonte Volley di Cuneo, aggiudicandosi la Coppa Italia; il 17 novembre 2005 fa il suo esordio nella nazionale maggiore in occasione dell'All Star Game, mentre con la nazionale Under-20 ottiene la medaglia di bronzo al campionato europeo 2006.\nNella stagione 2006-07 passa alla , in Serie A2, mentre nell'annata successiva torna in massima categoria vestendo la maglia dello Sparkling Volley Milano.\nNella stagione 2008-09 viene ingaggiato dalla di Macerata a cui resta legata per tre annate, vincendo una Supercoppa italiana, la Coppa Italia 2008-09 e la Challenge Cup 2010-11: nell'estate 2010 ha una breve parentesi nel beach volley.\nDopo un campionato nella Pallavolo Modena, arriva la prima esperienza all'estero, nella stagione 2012-13, quando si trasferisce nella squadra polacca del Klub Sportowy Jastrz\u0119bski W\u0119giel, militante in Campionato polacco di pallavolo maschile.\nNella stagione 2013-14, dopo diversi annunci e poi smentite del suo ingaggio in diverse squadre, nel dicembre 2013 ritorna nuovamente al club di Macerata: tuttavia dopo pochi mesi si trasferisce in Francia, per completare il campionato con il Montpellier Agglom\u00e9ration Volley Universit\u00e9 Club.\nNella stagione 2014-15 viene ingaggiato dal Volejbol'nyj Klub Gubernija, nella Superliga russa, ma anche in questo caso a met\u00e0 annata cambia maglia, ingaggiato questa volta dall', club saudita.\nDopo un periodo di inattivit\u00e0, nel 2017 rientra in campo in Cina con il , club con il quale si aggiudica la promozione in Chinese Volleyball Super League, campionato dove milita con la stessa squadra nell'annata successiva."}
{"id": "1240980", "revid": "110157", "url": "https://it.wikipedia.org/wiki?curid=1240980", "title": "Cappella della Villa Serristori", "text": " \nLa cappella della Villa Serristori \u00e8 un edificio che si trova in localit\u00e0 Donoratico a Castagneto Carducci.\nStoria e descrizione.\nSul retro della villa sorge una cappella ad aula con pianta a sviluppo longitudinale. La villa, costruita nel 1660, sub\u00ec alcune modifiche intorno alla fine del XIX secolo tra cui il rifacimento della cappella, che era stata ideata nel 1830. L'attuale chiesa presenta una facciata atipica, in cui gli elementi neoclassici si fondono con un pi\u00f9 sciolto linguaggio di matrice settecentesca. Il frontone semicircolare del tipo spezzato poggia su un architrave sostenuta simmetricamente nelle parti laterali da un doppio ordine di paraste. Nell'asse mediana, sopra il timpano, un oculo cieco conserva tracce di pitture murali."}
{"id": "1240981", "revid": "767487", "url": "https://it.wikipedia.org/wiki?curid=1240981", "title": "Mandra (Grecia)", "text": "Mandra () \u00e8 un ex comune della Grecia nella periferia dell'Attica (unit\u00e0 periferica dell'Attica Occidentale) con 12.792 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Mandra-Eidyllia."}
{"id": "1240982", "revid": "767487", "url": "https://it.wikipedia.org/wiki?curid=1240982", "title": "The Party Ain't Over Yet", "text": "The Party Ain't Over Yet... \u00e8 il 27\u00b0 album di studio inciso dalla rock band inglese Status Quo, uscito nel settembre del 2005.\nIl disco.\nLa longeva band inglese celebra il quarantennale pubblicando un lavoro di articolata indole stilistica, capace di fondere momenti di intima riflessione (\"This Is Me\"), con tracce boogie rock dai tipici testi \"nonsense\" (tra tutte, la potente \"Gotta Get Up and Go\").\nLa promozione del lavoro \u00e8 accompagnata dalla partecipazione dei membri della band in qualit\u00e0 di attori a due puntate della soap opera inglese \"Coronation Street\".\nL'album si piazza al n. 18 delle charts britanniche.\nSingoli: \"The Party Ain't Over Yet\" (n. 11 UK); \"All That Counts Is Love\" (n. 29 UK)."}
{"id": "1240984", "revid": "125849882", "url": "https://it.wikipedia.org/wiki?curid=1240984", "title": "Abraham-Louis Breguet", "text": "Il pi\u00f9 famoso e ingegnoso maestro orologiaio d'Europa, fond\u00f2 nel 1775 la celebre manifattura orologiera Breguet, ancora oggi attiva. Innumerevoli furono i suoi contributi e le sue invenzioni nel campo dell'orologeria, suo principale ma non unico interesse. La pi\u00f9 famosa resta il sistema regolatore a tourbillon, elaborato a partire dal 1795 e per il quale ottenne il brevetto nel 1801. Invent\u00f2 anche numerosi strumenti di fisica e di astronomia.\nViene definito il Leonardo da Vinci dei meccanismi, il padre dell'orologeria moderna. Nell'arco della sua vita, ha prodotto 17.000 orologi, nessuno di questi identico ad un altro, tutti pezzi unici.\nBiografia.\nI primi anni.\nAbraham-Louis Breguet nacque in riva al lago di Neuch\u00e2tel, nel Giura svizzero, in un freddo inverno del 10 gennaio 1747 e fu battezzato nella chiesa lo stesso giorno. Di origine prussiana, era il primogenito del mercante droghiere Jonas-Louis Breguet (1719-1758) e della moglie Suzanne-Marguerite Bolle (1724-1768), che si erano sposati a Les Verri\u00e8res il 21 aprile 1745, e proveniva da una famiglia di notabili protestante della Piccardia, rifugiata in Svizzera nel 1685, all'epoca dell'editto di Fontainebleau da parte di Luigi XIV. Aveva due fratelli e quattro sorelle minori: Henri-Fran\u00e7ois (1748-1750), Suzanne-Marie (1750), Henri (1752), Henriette (1753), Charlotte (1756-1840) e Marie-Louise (1759-1797).\nNel 1752, il padre divenne proprietario della locanda \"Au Logis de la Croix Blanche\" a Les Verri\u00e8res, non lontano dalla frontiera francese, che era un punto di sosta per i viaggiatori sulla strada per la Borgogna e Parigi. Trascorse un'infanzia piuttosto normale tra le montagne elvetiche, anche se a scuola era considerato distratto, sognatore e poco diligente. La lasci\u00f2 un anno dopo la morte prematura del padre.\nLa carriera.\nIl 18 luglio 1759, la madre si rispos\u00f2 con Joseph Tattet, un primo cugino del padre, che proveniva da una famiglia di orologiai. Nel 1762, a soli 15 anni, si trasfer\u00ec in Francia e divenne apprendista di Etienne Gide, un orologiaio a Versailles, amico del patrigno. All'inizio non mostrava grande interesse, ma il suo talento era tale da fare quasi paura al maestro. Durante questi anni, incontr\u00f2 Ferdinand Berthoud e Jean-Antoine L\u00e9pine, che gli insegnarono l'arte dell'orologeria. Terminato l'apprendistato nel 1767, l'anno successivo si stanzi\u00f2 a Parigi, ma perse la madre e il patrigno, e doveva anche mantenere la sorella minore. Dopo un fortunato matrimonio cattolico con C\u00e9cile Marie-Louise L'Huillier (1752-1780), appartenente a una ricca famiglia della borghesia, nella chiesa di Saint-Sulpice il 28 agosto 1775, pot\u00e9 avviare nello stesso anno, all'et\u00e0 di 28 anni, la propria attivit\u00e0 professionale e aprire la propria manifattura orologiera in \"Quai de l'Horloge\", sulle rive della Senna, che apparteneva alla famiglia de Polignac: la Breguet. Perse il secondo figlio Fran\u00e7ois-Louis e la terzogenita Charlotte di malattia in et\u00e0 ancora tenera nel 1780, prima della moglie. Afflitto dal dolore, non si rispos\u00f2 mai.\nIl suo successo lo rese ricco, ma mantenne sempre uno stile di vita semplice. Era conosciuto per la sua gentilezza e buon umore, amato dai suoi collaboratori perch\u00e9 sempre pronto ad alzare loro la paga, incoraggiando spesso i giovani dipendenti con un consiglio: \"Non scoraggiarti, non permettere al fallimento di buttarti gi\u00f9\". Sin dai primi anni d'attivit\u00e0, fu impegnato nel perfezionamento tecnico dei meccanismi degli orologi e nello sviluppo e nell'invenzione di complicazioni e soluzioni tecniche sempre nuove, tanto che oggi il suo contributo all'evoluzione della tecnica orologiera \u00e8 considerato decisivo, vitale e imprescindibile. Basti pensare che a soli cinque anni di distanza dall'insediamento in Quai d'Horloge, che riuniva i migliori lavoratori d'Europa, gi\u00e0 present\u00f2 a Parigi i primi orologi automatici, detti \"perpetui\". Ammali\u00f2 cos\u00ec, grazie alla sua maestria tecnica e al suo innegabile savoir-faire estetico, la nobilt\u00e0 e l'alta borghesia, tanto da divenire, attraverso il conte d'Artois, il principale fornitore di orologi della regina Maria Antonietta prima, del re Luigi XVI e dell'intera corte di Versailles poi, introdotto grazie all'aiuto del suo amico e protettore, l'abate Marie. In intimo e fedele contatto con la corte prima e dopo la rivoluzione, il suo primo cliente fu il duca d'Orl\u00e9ans nel 1780.\nProprio per la pi\u00f9 famosa regina di Francia, una delle ammiratrici pi\u00f9 entusiaste dei suoi orologi nonch\u00e9 sua amica e cliente dall'ottobre 1782 fino alla tragica fine, realizz\u00f2 l'eccezionale orologio da tasca n\u00b0 160, che successivamente venne indicato con l'appellativo \"Marie Antoinette\" in suo onore, considerato tuttora tra i pi\u00f9 complessi orologi del mondo. Noto quale \"Monna Lisa dei segnatempo\" e progettato per essere il Santo Graal dell'orologeria, venne commissionato nel 1783 da un misterioso ammiratore e membro della guardia reale di Maria Antonietta, il quale voleva farne dono alla sua regina, voluto da lei stessa dopo la prima commissione di un orologio da taschino a carica automatica con funzione di calendario e ripetizione. La commissione consisteva esplicitamente nella realizzazione di un orologio ricco di tutti i pi\u00f9 importanti ritrovati tecnici dell'epoca, l'oro dovunque fosse possibile, senza limiti di spesa n\u00e9 termini di consegna. Ben felice di quella grande sfida, aveva carta bianca e non deluse minimamente le aspettative iniziali. Si impegn\u00f2 quindi in un'opera senza eguali, ma nonostante il suo impegno, la regina non pot\u00e9 mai vedere l'orologio completato, visto che la sua progettazione e realizzazione impiegarono ben diciannove anni, interrotto a causa della rivoluzione dal 1789 al 1795. Fu pronto solo nel 1802, ossia nove anni dopo la morte dell'infelice sovrana, ma il risultato \u00e8 stato quello che molti esperti considerano l'orologio pi\u00f9 importante mai prodotto per ragioni tecnologiche, estetiche e storiche. Non vendette l'orologio al completamento, ma lo conserv\u00f2 sempre per s\u00e9 in un luogo sicuro, testimoniando cos\u00ec la sua fedelt\u00e0 nei confronti della regina, nonostante la sua scomparsa. I costi di fabbrica alla fine arrivarono alla colossale somma di 30.000 franchi: aveva coinvolto infatti una ventina di tecnici orologiai.\nNella sua costante ossessione per la precisione, era pronto a scagliarsi contro le forze stesse della natura. Incontr\u00f2 Abraham-Louis Perrelet in Svizzera e divenne un maestro orologiaio nel 1784. Nel 1786, il ministro Calonne gli chiese di studiare la possibilit\u00e0 di fondare una manifattura reale di orologi a Parigi. Il 15 febbraio 1787, stabil\u00ec una partnership con Xavier Gide, il fratello del suo ex maestro, la \"Soci\u00e9t\u00e9 Breguet et Compagnie\", che dur\u00f2 fino ai vari disaccordi su questioni politiche e commerciali del 25 settembre 1791, due anni prima della fine del contratto.\nLa rivoluzione.\nMolto aperto alle nuove idee, fu discepolo di Voltaire e Rousseau. Sostenitore entusiasta della rivoluzione, sebbene totalmente estraneo alla politica, fu amico intimo del capo rivoluzionario e compatriota Jean-Paul Marat, un suo ammiratore che conobbe a Parigi verso il 1777, la cui sorella minore Albertine gli produsse occasionalmente le famose lancette tra il 1818 e il 1823. Gli interessi del medico riguardavano principalmente le ricerche sulla luce, l'elettricit\u00e0 medica e l'ottica, argomenti ai quali Breguet non era indifferente, tanto da ricorrere all'amico orologiaio per realizzare alcuni strumenti di alta precisione. Breguet apprezzava la sua compagnia. Nel 1788, malato e credendosi prossimo a morire, Marat lo nomin\u00f2 suo esecutore testamentario. Gli affid\u00f2 i suoi strumenti e le sue carte, frutto delle sue ricerche scientifiche, ma presto si ristabil\u00ec e, vittima com'era del suo temperamento inquieto e sospettoso, si riprese tutto quanto poco dopo, con l'intenzione di depositarlo presso un notaio. Temeva che Breguet riferisse le sue scoperte a membri dell'Accademia delle scienze di sua conoscenza, e soprattutto ad Augustin de B\u00e9tancourt y Molina, insigne ingegnere idraulico d'origine spagnola.\nDal 1789 al 1791, soggiorn\u00f2 stabilmente in Inghilterra per sviluppare gli affari e farsi pagare da numerosi debitori, incluso il principe di Galles. Data la situazione politica instabile in Francia, prese in considerazione l'idea di trasferire la maison a Londra. Fu cittadino francese, ma non provava disprezzo nei confronti dell'aristocrazia e della corte reale, dove era conosciuto e stimato. Nel 1791, il re di Prussia e suo cliente Federico Guglielmo II, che sosteneva gli \"\u00e9migr\u00e9\" e preparava un intervento armato contro la Francia, era pur sempre principe di Neuch\u00e2tel, e come tale lo rispettava. Da realista e prete refrattario, l'abate Marie non apprezzava le posizioni politiche rivoluzionarie assunte dal suo ex allievo, ma continuava a nutrire per lui l'affetto di sempre, tanto che nel 1791 gli compr\u00f2 due orologi a ripetizione. Deciso a sostenere profonde riforme dello Stato, fu uno zelante giacobino dal 1790, o almeno voleva apparire tale per proteggere la sua famiglia, ma i fatti del settembre 1792 (i massacri nelle prigioni, l'insediamento della nuova assemblea, la proclamazione della repubblica e anche l'ultimo orologio venduto a Maria Antonietta), a cui assistette insieme al figlio maggiore Antoine-Louis, coincisero con una evoluzione nel suo atteggiamento politico, ma senza convinzione religiosa.\nIl 4 settembre 1792, prigioniera nella Torre del Tempio, Maria Antonietta espresse e ottenne il desiderio di avere un semplice modello del suo orologiaio di fiducia, che certo lo commosse, destinato a scandire le ore del lungo calvario della famiglia reale, e che tenne in mano sul patibolo. Il 29 maggio 1793, prestando servizio nella prima compagnia della guardia nazionale, venne convocato per un turno di servizio di 24 ore alla prigione del Tempio. Non si sa se ebbe modo di vedere Maria Antonietta, che si riaffacciava regolarmente nei pensieri del suo orologiaio. Lasciati i radicali dopo la morte di Luigi XVI, si schier\u00f2 attivamente con i girondini moderati fino alla sconfitta definitiva, quando, per un avvertimento ricevuto dallo stesso Marat, si trov\u00f2 classificato tra reazionari, conservatori del vecchio regime e nemici del popolo per la ghigliottina. Rendendosi finalmente conto di essere in errore, abbandon\u00f2 la politica della repubblica come lo aveva pregato il figlio gi\u00e0 dal 21 agosto 1792 e, abbattuto, si rintan\u00f2 per farsi dimenticare.\nIl 12 agosto, distrutto dal ripudio della rivoluzione in cui aveva riposto ogni speranza e profondamente ferito dall'ingiustizia che lo scacciava dal suo paese d'adozione, lasci\u00f2 Parigi con il figlio e la cognata Suzanne-\u00c9lisabeth L'Huillier (1758-1805), che dalla morte della sorella maggiore sacrific\u00f2 la sua intera esistenza al sostegno della famiglia e della ditta, grazie alla protezione di Marat, che nonostante le loro differenze politiche erano rimasti amici e inoltre il rivoluzionario era in debito con lui per averlo con il suo ingegno una sera di aprile salvato da una folla realista inferocita che chiedeva la sua testa facendolo fuggire indisturbato dalla casa di un amico comune in rue Greneta travestito da vecchia a braccetto, con un salvacondotto preparato il 24 giugno, poco prima del suo assassinio, e si rifugi\u00f2 a Ginevra, Neuch\u00e2tel e Le Locle da controrivoluzionario. Tra le cose che aveva imballato e portato con s\u00e9 in esilio c'era il progetto incompiuto n\u00b0 160.\nPass\u00f2 due anni in Inghilterra, a lavorare per il re Giorgio III. Ritorn\u00f2 in Francia nel maggio 1795, dopo la caduta di Robespierre, quando il nuovo governo gli consent\u00ec, nel giugno 1796, dopo due processi, di rientrare nel suo laboratorio, che era stato saccheggiato nel 1794, durante il periodo del Terrore. Alla prima esposizione nazionale dei prodotti dell'industria francese, tenuta a Parigi, al Champ-de-Mars, dal 17 al 21 settembre 1798, ricevette un'onorevole distinzione, il massimo riconoscimento, per meccanismi di orologeria. Grazie ai favori di Maria Antonietta, la sua migliore sostenitrice che lo aveva sempre consigliato alle personalit\u00e0 pi\u00f9 influenti del regno e ai suoi ospiti pi\u00f9 illustri, e nonostante la rivoluzione da cui prese le distanze quando scosse la Francia, era ormai noto e stimato in tutte le grandi corti d'Europa, come Spagna, Inghilterra e Russia, e oltre.\nL'impero.\nBench\u00e9 tenuto sempre in disparte da Napoleone, che lo aveva in decisa antipatia perch\u00e9 molto poco diplomatico e acquist\u00f2 solo tre orologi per la campagna d'Egitto il 24 aprile 1798, divenne un principale orologiaio dell'impero napoleonico. Nel 1802, ottenne una medaglia d'oro all'esposizione nazionale dei prodotti industriali tenutasi al Louvre e fu invitato da Napoleone al grande pranzo dato al palazzo delle Tuileries in onore di tutti gli industriali premiati. Nel 1807, prese il figlio in piena collaborazione, dopo averlo fatto studiare con il suo vecchio amico, John Arnold, a Londra, e da quel momento l'azienda divenne nota come \"Breguet et Fils\".\nNel 1808, divenne orologiaio di fiducia dello zar Alessandro I, che il 3 aprile 1814 gli rese visita nel suo atelier, e della marina imperiale russa, e fond\u00f2 a San Pietroburgo una filiale, la \"Maison de Russie\", ma fu costretto a chiuderla nel 1811, quando lo zar proib\u00ec l'ingresso di prodotti francesi sul territorio russo, in risposta alla politica di Napoleone, di cui si lament\u00f2 direttamente con l'imperatore. Per compensare i mercati persi, da amico dell'ex ambasciatore turco Esseid Ali Effendi, dovette incrementare le sue vendite con l'impero ottomano, tramite un agente ufficiale a Istanbul. Non era un uomo del regime e attendeva la caduta dell'imperatore, tornando a prevalere la clientela europea.\nNel 1810, realizz\u00f2 il primo orologio da polso, che vendette nel 1812 a Carolina Murat, allora regina consorte di Napoli. Dal 1812 al 1814, durante il loro esilio a Valen\u00e7ay, form\u00f2 una fruttuosa associazione con i principi spagnoli Antonio, Carlo e Ferdinando, che lo salv\u00f2 dal fallimento finanziario. Incontrato un altro orologiaio, Louis Moinet, ne riconobbe subito il valore e i due lavorarono a stretto contatto. Dal 1811 in poi, Moinet divenne il suo consigliere personale.\nLa restaurazione.\nIl 10 dicembre 1814, dopo la caduta di Napoleone e la restaurazione dei Borboni, con un decreto reale venne nominato artista aggiunto all'ufficio delle longitudini. Fu grazie al ministro Talleyrand, un costante ammiratore dei suoi orologi, se aveva nuovamente attirato i favori della famiglia reale. Il 27 ottobre 1815, due anni dopo la morte di Pierre-Louis Berthoud, con ordinanza reale, gli successe come orologiaio ufficiale della marina reale francese, selezionando dei rivenditori nelle citt\u00e0 portuali di Bordeaux, Le Havre e Brest.\nIl 21 marzo 1816, con un'ordinanza reale del ministro dell'interno Vaublanc, divenne membro a pieno della sezione meccanica dell'Accademia reale delle scienze dell'Istituto di Francia, in sostituzione del rivale Carnot, che non era stato possibile sostituire. Con decreto reale dell'8 settembre 1819, in qualit\u00e0 di membro della giuria dell'esposizione di quell'anno, gli venne conferita la Legion d'onore dal re Luigi XVIII, uno dei suoi massimi estimatori, a dimostrazione dell'unanime riconoscimento del suo genio dirompente.\nNel 1822, il futuro ingegnere Isambard Kingdom Brunel, allora sedicenne, che aveva un padre francese e quindi parlava un francese perfetto, studi\u00f2 per alcuni mesi con lui a Parigi. Nel 1823, fu membro della giuria per l'esame dei prodotti dell'industria. Nella vecchiaia ebbe una perdita dell'udito.\nLa morte.\nIl 15 settembre 1823, assistette alla riunione settimanale dell'Accademia delle scienze e fu la sua ultima comparsa in pubblico. Senza che niente lo facesse presagire, nella notte dal 16 al 17 settembre, fu colto da una crisi di soffocamento e mor\u00ec tra le braccia del figlio all'et\u00e0 di 76 anni e otto mesi, senza aver avuto il tempo materiale per richiedere il soccorso d'un medico.\nFu sepolto nel cimitero di P\u00e8re-Lachaise il giorno dopo. I suoi discendenti, prima il figlio e poi il nipote Louis Breguet, gli succedettero a capo dell'impresa.\nLe principali invenzioni.\nInnumerevoli sono gli interventi apportati da Breguet in termini di miglioramenti di ritrovati tecnici preesistenti o di introduzione di nuovi dispositivi e complicazioni. In ordine cronologico, ricordiamo:\nFuori dall'orologeria.\nNel corso della sua vita, Breguet ebbe modo di applicare il proprio talento anche in altri campi oltre a quello orologiero: ricordiamo in particolare la costruzione di telegrafi ottici. In particolare, nel 1792, nonostante le incessanti preoccupazioni, mise a punto il meccanismo del telegrafo ottico di Chappe, mentre nel 1796 collabor\u00f2 con l'ingegnere spagnolo Juan de Bethencourt."}
{"id": "1240985", "revid": "113757", "url": "https://it.wikipedia.org/wiki?curid=1240985", "title": "Guns n Roses", "text": ""}
{"id": "1240987", "revid": "30445", "url": "https://it.wikipedia.org/wiki?curid=1240987", "title": "Anna di Boemia e Ungheria", "text": ""}
{"id": "1240988", "revid": "339392", "url": "https://it.wikipedia.org/wiki?curid=1240988", "title": "Museo Egizio del Cairo", "text": ""}
{"id": "1240990", "revid": "767487", "url": "https://it.wikipedia.org/wiki?curid=1240990", "title": "Disnomia (divinit\u00e0)", "text": "Disnomia (\u0394\u03c5\u03c3\u03bd\u03bf\u03bc\u03af\u03b1), era secondo Esiodo una delle figlie di Eris.\nEra la personificazione della mancanza di leggi e del malgoverno, e si accompagnava ad Adikia, Ate e Hybris."}
{"id": "1240992", "revid": "767487", "url": "https://it.wikipedia.org/wiki?curid=1240992", "title": "Villa Margherita (Castagneto Carducci)", "text": "Villa Margherita \u00e8 una villa che si trova in localit\u00e0 Marina di Castagneto a Castagneto Carducci.\nLa villa, edificata nel 1913 dai conti Della Gherardesca, comprende una cappella privata. Nell'ottica di un'emulazione stilistica dei pi\u00f9 aulici prototipi quattrocenteschi, la chiesa presenta una pianta a croce greca, la cupola che si alza su un alto tamburo e una finta robbiana che sormonta il portale d'ingresso."}
{"id": "1240996", "revid": "116715240", "url": "https://it.wikipedia.org/wiki?curid=1240996", "title": "Patto leonino", "text": "Per \"patto leonino\", ai sensi della legge italiana, si intende un patto con cui uno o pi\u00f9 soci sono esclusi dalla partecipazione agli utili o alle perdite.\nCaratteristiche.\nLa denominazione deriva da una celebre favola di Fedro, \"La vacca, la capretta, la pecora e il leone\", a sua volta derivata da quella di Esopo, divenuta di valore proverbiale, ed \u00e8 l'applicazione di una fondamentale regola di diritto riassunta nel brocardo \"cuius commoda, eius et incommoda\" (chi trae vantaggio da una situazione, deve sopportarne anche i pesi).\nLa regola esprime la manifesta ingiustizia di un accordo nel quale ad una parte siano riservati i benefici di una determinata attivit\u00e0, mentre all'altra siano riservate esclusivamente le eventuali conseguenze negative.\nDisciplina normativa.\nIl codice civile italiano stabilisce la nullit\u00e0 di un siffatto accordo (art. 2265 c.c.): non \u00e8 consentito escludere uno o pi\u00f9 soci da ogni partecipazione agli utili o alle perdite. Sebbene tale disposizione sia collocata nella disciplina delle societ\u00e0 di persone, e precisamente in quella della societ\u00e0 semplice, la dottrina e la giurisprudenza ne ritengono pacifica l'applicazione anche alle societ\u00e0 di capitali. Tale regola, infatti, \u00e8 considerata espressione della causa tipica che caratterizza il contratto di societ\u00e0 quale \u00e8 definito dall'art. 2247 c.c.. Ne consegue che, ad esempio, non possono essere emesse azioni speciali prive del diritto agli utili ovvero azioni che escludano del tutto la partecipazione del socio alle perdite.\nProprio perch\u00e9 corollario della causa tipica del contratto di societ\u00e0, la regola in parola \u00e8 pacificamente ritenuta inderogabile dall'autonomia statutaria: infatti, se scopo del contratto di societ\u00e0 \u00e8 la divisione tra i soci degli utili realizzati attraverso una data attivit\u00e0, per il cui esercizio in comune essi hanno conferito beni o servizi (art. 2247 c.c.), non \u00e8 ammissibile una societ\u00e0 nella quale uno dei soci sia escluso a priori dal riparto degli utili (ovvero, all'opposto, dalla partecipazione alle perdite)."}
{"id": "1240999", "revid": "110157", "url": "https://it.wikipedia.org/wiki?curid=1240999", "title": "Finsider", "text": "Finsider - Societ\u00e0 Finanziaria Siderurgica S.p.A. era la societ\u00e0 del Gruppo IRI che operava nel settore siderurgico e che aveva rilevato dalle banche il controllo dell'Ilva, delle Acciaierie di Cornigliano, della Terni e della Dalmine.\nStoria.\nOrigini.\nLa societ\u00e0 venne fondata nel 1937 a Genova e, dal 1945, fu presieduta da Oscar Sinigaglia, che si adoper\u00f2 per la realizzazione di quello che fu poi conosciuto come Piano Sinigaglia.\nIl Piano Sinigaglia.\nIl piano Sinigaglia, approvato dal governo nel 1948, prevedeva un forte aumento della capacit\u00e0 produttiva della siderurgia nazionale, incentrato sulla ricostruzione dello stabilimento di Cornigliano e sull'integrazione verticale delle lavorazioni a Piombino e a Bagnoli: l'Ilva, che prima della guerra si era sempre occupata di produrre acciaio grezzo lasciando ai privati le lavorazioni successive, avrebbe dovuto produrre anche, ad esempio, profilati, rotaie ed acciai rivestiti; il nuovo stabilimento di Cornigliano avrebbe dovuto specializzarsi nella produzione di laminati piani per l'industria automobilistica.\nIl gruppo Finsider attinge dai fondi del Piano Marshall per finanziare l'operazione di ristrutturazione degli stabilimenti. La presentazione della richiesta di prestito fu inizialmente rifiutata dall'ECA, l'organismo preposto all'erogazione dei finanziamenti e, di conseguenza il Piano fu ridimensionato ma non snaturato. Nel novembre 1949 l'ECA approva il Piano Sinigaglia. L'accettazione non va vista solo in termini economici, perch\u00e9 gli americani sposano una strategia produttiva, la siderurgia incentrata sul ciclo integrale e su impianti di grandi dimensioni.\nLa produzione da ciclo integrale eseguita su larga scala avrebbe permesso di ottenere acciaio a basso costo. La realizzazione di questi programmi port\u00f2 a contrasti con i siderurgici privati, rappresentati all'epoca soprattutto dalla Falck, che produceva acciai speciali dal rottame e si opponeva alla costruzione di nuovi impianti a ciclo integrale; fu decisivo per\u00f2 l'appoggio della FIAT, che stipul\u00f2 un accordo per l'acquisto, a prezzo molto conveniente, di una quota rilevante dei laminati che dovevano uscire dall'impianto di Cornigliano. Il completamento del nuovo stabilimento di Cornigliano ebbe luogo nel 1954.\nIl IV centro siderurgico.\nAi tre centri siderurgici si affianc\u00f2, all'inizio degli anni sessanta, il IV centro siderurgico di Taranto; i quattro centri furono riuniti in una nuova societ\u00e0 denominata Italsider. La Finsider cerc\u00f2 di definire in modo pi\u00f9 chiaro l'orientamento produttivo dei vari stabilimenti.\nLa crisi.\nNel 1975 una grave crisi del mercato dell'acciaio colse la Finsider impegnata nel raddoppio dello stabilimento di Taranto e nella progettazione del centro siderurgico di Gioia Tauro: si rese evidente che la siderurgia italiana soffriva di un eccesso di capacit\u00e0 produttiva. Da allora il gruppo Finsider inizi\u00f2 ad inanellare perdite, tanto che l'azionista IRI dovette intervenire con cospicui versamenti di denaro pubblico. Nel 1977 venne comunque rilevato dalla stessa IRI il controllo della SISMA di Villadossola. Iniziarono quindi negoziati con la Comunit\u00e0 Europea per ridurre la capacit\u00e0 produttiva in eccesso che portarono al progressivo smantellamento dello stabilimento di Bagnoli ed alla cessione ai privati di quello di Cornigliano.\nLa liquidazione.\nLa situazione finanziaria della Finsider era talmente deteriorata che nel 1988 l'IRI la mise in liquidazione volontaria, trasferendo le sue partecipazioni alla neo-ricostituita Ilva.\nPer assegnare la giusta dimensione alla Finsider occorre dire che sino a pochi anni prima, all'inizio della privatizzazione, le aziende partecipate erano anche altre.\nTra queste di rilievo nominiamo la SANAC SpA produttrice di refrattari per siderurgia, cementifici, vetrerie, alluminio e ferroleghe, azienda leader in Italia e di grande importanza europea.\nSanac all'epoca era una delle poche aziende in attivo, con una buona ricerca e produzioni competitive di alto livello. In generale, gli studi successivi alle privatizzazioni hanno dimostrato che al processo non \u00e8 stato associato, nel corso degli anni, un significativo incremento delle prospettive di crescita e della produttivit\u00e0 del comparto siderurgico smobilitato dallo Stato."}
{"id": "1241000", "revid": "834", "url": "https://it.wikipedia.org/wiki?curid=1241000", "title": "Tea", "text": ""}
{"id": "1241001", "revid": "174925", "url": "https://it.wikipedia.org/wiki?curid=1241001", "title": "Ellenistica", "text": ""}
{"id": "1241003", "revid": "1369234", "url": "https://it.wikipedia.org/wiki?curid=1241003", "title": "Donna Hayward", "text": "Donna Marie Hayward \u00e8 un personaggio immaginario della serie televisiva statunitense \"I segreti di Twin Peaks\", creata da Mark Frost e David Lynch.\n\u00c8 interpretata da Lara Flynn Boyle nella serie, e da Moira Kelly nel film prequel, con la voce italiana di Giuppy Izzo per ambedue le trasposizioni.\nDonna era la migliore amica di Laura Palmer che, dopo il suo omicidio, diviene ossessionata dallo scoprirne il colpevole, assieme a James Hurley e Maddy Ferguson.\nProfilo.\nPrimogenita delle sorelle Hayward, figlia del dottore della citt\u00e0 e di una madre casalinga apprensiva, Donna si adatta per certi versi all'immagine di una ragazza cresciuta all'interno di un ambiente familiare realmente caldo ed amorevole, motivo per il quale speculare a quello dei Palmer, che appare sereno solamente in apparenza nascondendo al suo interno profondi lati oscuri.\nDal diario di Laura si evince come la stessa protagonista trovi una figura molto pi\u00f9 paterna nel dottor Hayward e consideri Donna l'esempio assoluto di purezza, esprimendo pi\u00f9 volte il desiderio d'essere pi\u00f9 simile a lei.\nParadossalmente, anche Donna si mostra invidiosa di Laura. Il suo carattere, a tratti insicuro, fa si infatti, che arrivi a considerare l'esuberante e disinibita amica quale un modello da raggiungere.\nLo stesso film-prequel \"Fuoco cammina con me\", approfondisce il tema della personalit\u00e0 di Donna, mettendo in luce aspetti del suo carattere che nella serie televisiva sono trattati solo marginalmente. Nel film infatti viene svelato che Donna, come del resto tutti gli abitanti di Twin Peaks, non ha un animo incorruttibile, ma al contrario arriva facilmente sul punto di cadere nella rete di perversione della migliore amica, trascinata da una notte di follie alla \"Roadhouse\".Sotto l'effetto della droga sta per abbandonarsi alla lascivia, ma la sua purezza verr\u00e0 preservata da Laura che mai vorrebbe vedere Donna cadere nello stesso vortice delle sue turpitudini.\nVerso la fine della serie ad ogni modo, anche l'immacolata immagine familiare degli Hayward viene messa in dubbio, difatti viene avanzata la possibilit\u00e0 che Donna non sia realmente figlia del dottor Hayward, e che il suo padre biologico potrebbe essere Benjamin Horne, cosa che la renderebbe sorellastra di Johnny e Audrey Horne. Tuttavia, a causa della cancellazione della serie, questa teoria non \u00e8 mai stata pienamente confermata.\nDonna \u00e8 una fumatrice occasionale qualora nervosa e, sempre nella medesima situazione, tende ad atteggiarsi a \"femme fatale\" per mascherare paure e insicurezze.\nBiografia.\nAntefatti.\nDonna Hayward nacque a Twin Peaks, Washington, il 2 settembre 1972, da Will e Eileen Hayward. Primogenita della coppia, ha due sorelle, Harriet e Gersten, che nella serie appaiono solo un paio di volte. Ragazza mite ed insicura, negli anni cement\u00f2 una profonda amicizia con Laura Palmer, la beniamina di Twin Peaks, che prese a modello ammirandone il carattere estroverso e disinibito.\nNel momento in cui Laura incominci\u00f2 una relazione con Bobby Briggs, Donna inizi\u00f2 a frequentare il migliore amico di questi, Mike Nelson, pur non avendo assolutamente nulla in comune con lui e detestando parecchi suoi atteggiamenti.\nPi\u00f9 Laura fin\u00ec inghiottita dalla torbidezza delle sue passioni, scindendosi in due vite differenti, pi\u00f9 le due amiche di infanzia si allontanarono e, per recuperare il rapporto che sentiva andarsi perdere, Donna tent\u00f2 di seguire l'amica all'interno del vortice delle sue oscure passioni; fortunatamente per lei per\u00f2, Laura la salv\u00f2 prima che possa perdervisi del tutto, dichiarando di non volere che diventasse come lei.\nDonna divent\u00f2 la sola figura positiva a piena conoscenza della doppia vita di Laura, nonch\u00e9 della relazione che inizi\u00f2 con James Hurley.\nNe \"I segreti di Twin Peaks\".\nDopo l'omicidio di Laura, Donna, disperata, si prodiga a scoprirne il colpevole, assieme a James, l'amante segreto della ragazza, e Maddy, la sopraggiunta in citt\u00e0 cugina di Laura, fisicamente a lei identica. Durante le indagini portate avanti dai tre in solitaria tra James e Donna sboccia l'amore, cosa che porta la ragazza a lasciarsi con Mike.\nContemporaneamente a ci\u00f2, Donna si sostituisce a Laura nelle faccende di volontariato da lei svolte e, dopo aver ricevuto un'apparizione della signora Tremont e di suo nipote, conosce Harold Smith, ragazzo agorafobico custode del diario segreto di Laura.\nDopo aver sottratto l'oggetto alle mani del giovane, provocandone involontariamente la morte per disperazione, Donna lo consegna all'agente Cooper, permettendogli di risolvere il caso identificando l'assassino della ragazza: Leland Palmer, che nel frattempo per\u00f2 ha gi\u00e0 ucciso anche Maddy.\nA seguito della chiusura del caso, James fugge disperato da Twin Peaks desideroso di iniziare una nuova vita altrove e Donna lo segue per convincerlo a tornare. La ragazza aiuta l'amato, nel frattempo diventato capro espiatorio di Evelyn Marsh nel suo complotto per uccidere il marito, tirandolo fuori dai guai e dimostrando la sua innocenza.\nDopo tale evento, James non fa ritorno alla cittadina assieme a Donna, preferendo incominciare un viaggio per il mondo al fine di trovare se stesso; tuttavia i due ragazzi decidono di mantenere una relazione a distanza tramite una costante corrispondenza scritta.\nEpilogo.\nVerso il finale della serie Donna, dopo aver assistito ad un colloquio tra sua madre e Benjamin Horne, decide di indagare sui rapporti esistenti tra i due, convincendosi che l'uomo sia il suo vero padre.\nDisperata la ragazza decide di fuggire dalla cittadina per raggiungere James; prima per\u00f2, confronta la madre e Benjamin sperando di ottenere una risposta ai suoi dubbi. Durante il dialogo non \u00e8 chiaro se quanto sospettato da Donna sia la verit\u00e0 poich\u00e9 i rispettivi coniugi di Ben ed Eileen irrompono nella stanza e il dottor Hayward, vedendo la figlia in lacrime si scaglia contro il ricco magnate ferendolo alla testa.\nLa cancellazione della serie lascia il dubbio sul destino di Benjamin e su chi sia il vero padre di Donna. Nelle \"Vite segrete di Twin Peaks\" viene rivelato che Ben \u00e8 stato visto \u00abal capezzale della figlia in ospedale\u00bb. Nella \"nuova serie\" viene svelato che Ben \u00e8 sopravvissuto all'incidente senza apparenti danni. Nel \"Dossier finale\" viene rivelato che Ben \u00e8 stato portato in ospedale in gravi condizioni, da Will Hayward; \u00abla ferita [...] risultato di una caduta; [...] Horne [...] era andato a casa sua [di Will Hayward] \"in cerca di un parere\" sulle possibilit\u00e0 di guarigione di Audrey [rimasta in coma dopo l'esplosione alla banca]\u00bb; Donna Hayward invece si \u00e8 trasferita a New York nel 1992, ha lavorato come modella, ha seguito studi irregolari, \u00e8 stata compagna di uomini famosi e si \u00e8 infine sposata con un imprenditore che aveva vent'anni pi\u00f9 di lei. Alla fine ha divorziato, si \u00e8 trasferita nel Vermont seguendo suo padre Will e sta studiando da infermiera."}
{"id": "1241009", "revid": "287204", "url": "https://it.wikipedia.org/wiki?curid=1241009", "title": "Pierre Cot", "text": "Biografia.\nFu notato da Raymond Poincar\u00e9, che gli offr\u00ec la prima esperienza politica alle elezioni legislative del 1924, come candidato dei Repubblicani di sinistra nel dipartimento delle Hautes-Alpes. Sconfitto, inizi\u00f2 un'evoluzione politica che si sarebbe accentuata con il tempo: dopo un'adesione al Partito Repubblicano-Socialista, nel 1928 fu eletto deputato della Savoia sotto le insegne radicali, ma nel 1951 si sarebbe presentato alle elezioni in una lista comunista, nel Rh\u00f4ne.\nLa sua carriera governativa inizi\u00f2 nel dicembre 1932, quando divenne sottosegretario di Stato agli Affari Esteri nel governo di Joseph Paul-Boncour. Nel gennaio 1933 \u00c9douard Daladier gli affid\u00f2 il ministero dell'Aria, nuovo portafoglio destinato a un importante avvenire. Ottenuto anche il brevetto di pilota, si lanci\u00f2 con foga nella promozione dell'aviazione e riorganizz\u00f2 l'aeronautica civile creando la compagnia nazionale Air France. Costretto ad abbandonare la funzione di ministro dopo il 6 febbraio 1934, vi ritorn\u00f2 nel 1936 nel governo del Fronte Popolare, guidato da L\u00e9on Blum. Si dedic\u00f2 allora principalmente alla nazionalizzazione delle industrie aeronautiche. Organizz\u00f2 anche un aiuto clandestino ai repubblicani durante la guerra civile spagnola. Jean Moulin faceva allora parte della sua squadra. Profondamente scosso dalla sconfitta francese del maggio 1940, nella seconda guerra mondiale, cerc\u00f2 per il resto della sua vita di comprenderne le ragioni e di provare che l'aviazione non fu la causa principale della disfatta. Secondo lui, la sconfitta fu soprattutto dovuta alla mancanza di mezzi finanziari dedicati all'esercito; spieg\u00f2 queste tesi in un'opera, \"La guerra economica\", apparsa nel 1973.\nScrive Luciano Canfora: \"Come \u00e8 ormai assodato dopo le ricerche di Sabine Jansen, nel corso del suo soggiorno statunitense negli anni della guerra, Cot fu arruolato dai servizi sovietici (tra il '40 e il '42)\" con il nome in codice \"Dedalo\".\nAll'inizio del '44 viene mandato dal generale De Gaulle in missione a Mosca in rappresentanza del \"Comit\u00e9 de Lib\u00e9ration Nationale\". Vi rester\u00e0 fino alla liberazione di Parigi. Nel dopoguerra divenne un \"compagno di strada\" del Partito Comunista Francese (PCF), tentando cos\u00ec un ritorno alla vita politica. Sotto la Quarta Repubblica fu una delle personalit\u00e0 principali dell'Unione progressista, agglomerato di piccoli partiti usciti dalla Resistenza e vicini al PCF.\nFu anche membro dell'ufficio direttivo del \"Movimento della pace\", dove si batteva per un \"neutralismo attivo\" nel contesto della guerra fredda. Ottenne il premio Stalin per la pace nel 1953.\nLa sua carriera politica a livello nazionale ebbe termine con il maggio 1968, continu\u00f2 a ricoprire cariche locali in Savoia fino al 1973.\nLa pi\u00f9 importante e probabilmente completa biografia su Pierre Cot \u00e8 stata pubblicata nel 2002 in Francia dall'editore Fayard ed \u00e8 opera di Sabine Jansen (\"Pierre Cot, un antifasciste radical\")."}
{"id": "1241013", "revid": "110157", "url": "https://it.wikipedia.org/wiki?curid=1241013", "title": "Orocovis", "text": "Orocovis \u00e8 una citt\u00e0 di Porto Rico situata nella regione centrale dell'isola. L'area comunale confina a nord-ovest con Ciales, a nord con Morovis e Corozal, a est con Barranquitas, a sud con Coamo e Villalba e a sud-ovest con Juana D\u00edaz e Jayuya. Il comune, che fu fondato nel 1772, oggi conta una popolazione di quasi 25.000 abitanti ed \u00e8 suddiviso in 16 circoscrizioni (\"barrios\")."}
{"id": "1241015", "revid": "486946", "url": "https://it.wikipedia.org/wiki?curid=1241015", "title": "Capi-consoli di Trento", "text": ""}
{"id": "1241016", "revid": "1573940", "url": "https://it.wikipedia.org/wiki?curid=1241016", "title": "Arthropleura", "text": "Arthropleura \u00e8 un genere di millepiedi che visse tra il Carbonifero inferiore (Vis\u00e9ano) e il Permiano inferiore (Sakmariano), tra 336 e 290 milioni di anni fa, i cui resti fossili sono stati rinvenuti in Germania, Regno Unito, Francia, Belgio e Sardegna.\nDescrizione.\nNon sono stati rinvenuti fossili integri ma si calcola che la sua lunghezza raggiungesse i 2,6 metri. Si pensa che il corpo fosse composto da una trentina di parti segmentate protette con delle piastre laterali e che la sua dieta fosse stata composta da vegetali in decomposizione. Si tratterebbe del pi\u00f9 grande invertebrato noto tra quelli di terraferma e sicuramente, per le sue dimensioni, i suoi predatori dovevano essere pochi.\nSistematica.\nQuesto millepiedi sembra essersi evoluto da altri artropodi terrestri come i comuni miriapodi che, a causa dell'elevata concentrazione di ossigeno dovuta forse alla grande quantit\u00e0 di foreste esistenti in quel periodo, e della iniziale mancanza di grossi predatori, aumentarono le dimensioni. Si pu\u00f2 supporre che questi grandi artropodi terrestri avessero un sistema di respirazione basato su trachee come i loro affini odierni ma pi\u00f9 facilmente l'animale poteva essere dotato di primitivi polmoni (infatti i resti fossili non presentano spiracoli), apparati che comunque soltanto in presenza di elevate concentrazioni di ossigeno potevano permettergli una respirazione efficace data la dimensione del corpo. \nIl corpo dell'Arthropleura era allungato e metamerico come quello degli odierni diplopodi (ed era provvisto di forse trenta paia di zampe) ma ogni elemento (metamero) presentava due espansioni laterali che gli conferivano una struttura piatta e che, oltre a favorire il movimento nei sottoboschi paludosi, potevano forse difendere le zampe dagli attacchi di eventuali predatori.\nData la lacunosit\u00e0 dei resti fossili non conosciamo con esattezza il suo apparato boccale ma gli studiosi suppongono che come i suoi simili attuali, fosse erbivoro e/o si nutrisse di vegetali in decomposizione.\nEstinzione.\nIl genere \" Arthropleura\" si estinse all'inizio del Permiano, cio\u00e8 quando il clima divent\u00f2 pi\u00f9 secco, distruggendo le umide foreste dove l'animale viveva e causando cos\u00ec, oltre ad una relativamente rapida desertificazione, una certa diminuzione del livello di ossigeno che, insieme alla azione di grossi predatori (anfibi prima e rettili poi), ne determin\u00f2 l'estinzione.\nLa stessa sorte tocc\u00f2 probabilmente a tutti gli altri grandi artropodi terrestri coevi come ad esempio la grande libellula Meganeura.\nNella cultura di massa.\nUna ricostruzione di questo animale \u00e8 presente al Parco Natura Viva nel Parco delle estinzioni.\nQuesto gigante artropode appare come protagonista del secondo episodio della prima stagione della serie di fantascienza britannica Primeval e in Prehistoric Park. Viene anche nominato nel film Viaggio nell'Isola dei Dinosauri."}
{"id": "1241017", "revid": "287204", "url": "https://it.wikipedia.org/wiki?curid=1241017", "title": "Falls Count Anywhere Match", "text": ""}
{"id": "1241019", "revid": "289247", "url": "https://it.wikipedia.org/wiki?curid=1241019", "title": "Massimo Confessore", "text": ""}
{"id": "1241020", "revid": "6923", "url": "https://it.wikipedia.org/wiki?curid=1241020", "title": "Finmare", "text": "La Finmare Societ\u00e0 Marittima Finanziaria era la societ\u00e0 del Gruppo IRI che operava nel settore dei servizi marittimi.\nStoria.\nOrigini.\nNacque nel 1936 all'interno di un progetto statale di riorganizzazione e razionalizzazione dei servizi marittimi, con il compito di coordinare, indirizzare ed assicurare con adeguati mezzi finanziari l'attivit\u00e0 delle societ\u00e0 di navigazione Italia di Navigazione, Lloyd Triestino, Adriatica di Navigazione e Tirrenia di Navigazione, anch'esse costituite nel 1936 e delle quali la Finmare assunse la maggioranza azionaria, a mezzo dell'IRI, in rappresentanza e per conto, del Ministero del Tesoro.\nLo scopo della sua nascita era quello di assumere la partecipazione azionaria delle Societ\u00e0 di Navigazione, di coordinarle e di prestare opportuna assistenza finanziaria. Nel corso degli anni ha fondato o posseduto altre compagnie di navigazione importanti, quali ad esempio, dal 1956 al 1996 la Sidermar.\nLiquidazione.\nLa data della chiusura operativa fu il 31 dicembre 1998."}
{"id": "1241021", "revid": "123296501", "url": "https://it.wikipedia.org/wiki?curid=1241021", "title": "Ereditariet\u00e0 autosomica recessiva", "text": "L'ereditariet\u00e0 autosomica recessiva \u00e8 una modalit\u00e0 di trasmissione ereditaria, cio\u00e8 da una generazione alle successive, di uno specifico carattere mendeliano il cui allele responsabile \u00e8 localizzato su un autosoma e determina la manifestazione di quello specifico carattere solo se presente in coppia (omozigosi). \u00c8 un tipo di ereditariet\u00e0 genetica in cui il fenotipo, si esprime quando nel genotipo dell'individuo sono presenti entrambi gli alleli responsabili. Caratteristica della trasmissione autosomica recessiva \u00e8 che quando l'individuo presenta per un dato gene un solo allele responsabile di uno specifico fenotipo (eterozigosi) diviene un portatore cio\u00e8 un soggetto che non manifesta uno specifico carattere, ma che pu\u00f2 trasmetterlo alle generazioni successive.\nIn passato \u00e8 stata attribuita alla ereditariet\u00e0 autosomica recessiva la trasmissione di alcuni comuni caratteri somatici recessivi, come il colore azzurro degli occhi o biondo dei capelli che dipendendo da pi\u00f9 geni e sottostanno a modalit\u00e0 di trasmissione pi\u00f9 complesse.\nUno specifico carattere mendeliano recessivo pu\u00f2 manifestarsi in un individuo con entrambi i genitori che non lo possiedono, che, nel caso sia una malattia autosomica recessiva, vengono chiamati portatori sani.\nEssere portatore sano vuol dire non avere la patologia ma avere nel proprio genotipo un allele mutato, che pu\u00f2 essere trasmesso alle generazioni successive.\nPatologie autosomiche recessive.\nNelle specie a riproduzione sessuata, le malattie autosomiche recessive sono causate dal difetto/mutazione di un singolo gene (monogeniche), costituito da due alleli: un allele viene ereditato dalla madre, l'altro dal padre. Affinch\u00e9 la malattia si manifesti, \u00e8 necessario che l'individuo figlio erediti l'allele recessivo mutato da entrambi i genitori; se, invece, eredita un allele mutato ed uno normale (eterozigote), si dice che \u00e8 portatore sano della malattia.\nProbabilit\u00e0 di trasmissione della malattia.\nDalla combinazione delle possibili condizioni dei genitori: sani, malati, portatori, deriva la distribuzione probabilit\u00e0 che la malattia sia trasmessa al figlio.\nSe nessuno dei genitori ha un allele mutato non c'\u00e8 trasmissione autosomica recessiva.\nLa probabilit\u00e0 di trasmettere la malattia non dipende dal sesso del nascituro n\u00e9 dal sesso del genitore malato o portatore sano.\nOgni figlio nato da una coppia in cui \u00e8 presente almeno un allele mutato responsabile della malattia ha la stessa distribuzione di probabilit\u00e0 di nascere sano, malato o portatore. Le mutazioni \"de novo\" sono altamente improbabili. Il fenotipo portatore sano \u00e8 il pi\u00f9 probabile e spesso la malattia salta delle generazioni. La probabilit\u00e0 di trasmettere la malattia \u00e8 pi\u00f9 alta nelle unioni tra consanguinei ed alcune rare malattie autosomiche recessive sono spesso correlate alla consanguineit\u00e0, al punto da apparire come caratteri dominanti (quasi-dominanti) nei gruppi dove le unioni tra consanguinei si ripetono.\nSchematizzazione delle probabilit\u00e0.\nOgni figlio ha le stesse probabilit\u00e0 determinate dalla combinazione dei genitori e in una coppia con 4 figli, se non \u00e8 composta da entrambi i genitori malati o da un genitore sano e uno malato, non si deve necessariamente riprodurre la distribuzione di probabilit\u00e0 dello schema.\nEsempi di malattie autosomiche recessive.\nLa maggioranza delle malattie ereditate per la mancanza di una proteina o di un enzima fondamentale per una data via metabolica si ereditano come autosomiche recessive. Possono quindi manifestarsi se entrambi i genitori sono portatori sani.\nQuesta tipo di mutazione determina molte malattie facenti parte dell'eterogeneo gruppo delle malattie da accumulo lisosomiale di cui la malattia di Tay-Sachs \u00e8 la pi\u00f9 diffusa, in particolare tra gli ebrei di origine sefardita."}
{"id": "1241026", "revid": "599013", "url": "https://it.wikipedia.org/wiki?curid=1241026", "title": "Elisa Vanni", "text": "Biografia.\nComincia a praticare la scherma nel 1987, presso la societ\u00e0 di Pisa del U.S. Pisascherma. Rimarr\u00e0 legata al sodalizio pisano per tutta la sua carriera agonistica. Inizia con la specialit\u00e0 del fioretto, allora unica \"arma\" aperta alle donne, dove si distingue per i risultati gi\u00e0 dalle categorie giovanili.\nSuo primo maestro fu Luciana Di Ciolo. Successivamente passa sotto la guida del Maestro Antonio Di Ciolo e risulta tra le prime fiorettiste nelle classifiche nazionali giovanili. Sar\u00e0 per\u00f2 nella sciabola, introdotta nell'ambito femminile alla fine degli anni novanta, a trovare la sua consacrazione d'atleta, arrivando sotto le cure tecniche del maestro Enrico Di Ciolo anche a essere convocata nel collegiale permanente della Nazionale Italiana.\nNel suo palmar\u00e8s piazzamenti nelle maggiori gare nazionali quali gli \"Open\", i \"Seniores\" e gli \"Assoluti\". Nel 1999 sfiora il successo ai campionati italiani assoluti, dove giunge al 2\u00ba posto sconfitta in finale da Anna Ferraro, l'anno dopo si aggiudica il trofeo \"Open Pellegrino\", vincendo le tappe di Genova ed Ostia e giungendo 3\u00ba ad Ancona. Miglior risultato internazionale sar\u00e0 il 13\u00ba posto ottenuto nella prova di \"Coppa del Mondo\" di Foggia nel 1999 e 2000,in generale non ha mai raggiunto livelli apprezzabili in competizioni internazionali rimanendo sempre atleta di solo interesse nazionale.\nNel 2004 termina la sua carriera agonistica ad alto livello, con un 4\u00ba posto a squadre della sua societ\u00e0 ai Campionati Italiani Assoluti, e comincia l'attivit\u00e0 di istruttrice presso la societ\u00e0 del C.U.S. Siena, dove rester\u00e0 per due stagioni. Nel settembre del 2006 rientra all'U.S. Pisascherma."}
{"id": "1241029", "revid": "339392", "url": "https://it.wikipedia.org/wiki?curid=1241029", "title": "Sarah Palmer", "text": ""}
{"id": "1241041", "revid": "767487", "url": "https://it.wikipedia.org/wiki?curid=1241041", "title": "Just Doin' It! Live", "text": "Just Doin' It! Live \u00e8 il quarto album dal vivo della rock band inglese Status Quo, pubblicato nel novembre del 2006.\nIl disco.\nIl concerto, con il tutto esaurito, si svolge nella \"National Exhibition Centre\" arena di Birmingham e costituisce l'occasione per il pubblico inglese di rivedere il chitarrista Rick Parfitt dopo una delicata operazione alla gola per l'asportazione di un tumore, subita cinque mesi prima.\nSin dalle prime note, la ritrovata voce di Rick fuga i dubbi su una sua possibile tenuta mentre l'intero concerto mostra come, col passare degli anni, la stessa perizia tecnica della band si sia ulteriormente perfezionata ed affinata.\nIl prodotto \u00e8 inserito in qualit\u00e0 di CD bonus nella omonima confezione DVD uscita in edizione limitata, premiata col quarto posto nelle classifiche del Regno Unito."}
{"id": "1241045", "revid": "599013", "url": "https://it.wikipedia.org/wiki?curid=1241045", "title": "Bacary Sagna", "text": "Biografia.\nNato in Francia da genitori senegalesi, aveva un fratello maggiore, Omar, morto improvvisamente all'et\u00e0 di 28 anni il 13 febbraio 2008. \u00c8 inoltre cugino di Ibrahima Sonko, ex calciatore professionista.\nCaratteristiche tecniche.\n\u00c8 un terzino destro dotato di buona resistenza fisica, possiede inoltre un'ottima capacit\u00e0 di corsa e abilit\u00e0 nei cross; all'occorrenza pu\u00f2 essere impiegato anche da difensore centrale.\nCarriera.\nClub.\nAuxerre.\nHa iniziato la carriera nelle giovanili dell'. Dal 2004 al 2007 ha giocato in prima squadra ottenendo 87 presenze in campionato.\nCon la maglia dei francesi, esordisce anche in una competizione europea, calcando infatti il campo durante la Coppa UEFA 2004-2005 nel girone F insieme ad Az Alkmaar, , Rangers F.C. e Amica Wronki.\nArsenal.\nIl 12 luglio 2007 viene acquistato dall'. Gli viene assegnata la maglia numero 3, numero che prima del suo arrivo era sulle spalle di Ashley Cole. Fa il suo debutto con la maglia dei \"Gunners\" il 19 luglio partendo nell'undici titolare della squadra che ha battuto per 3-0 i turchi del Gen\u00e7lerbirligi in gara amichevole a Bad Waltersdorf, in Austria; il debutto ufficiale arriva invece il 12 agosto, nella prima di campionato in casa contro il Fulham.\nSagna \u00e8 quindi titolare fisso sulla fascia destra, cos\u00ec da portare a 87 il bottino di presenze in tre stagioni di Premier. Dopo aver fino ad allora giocato continuativamente da terzino destro titolare per tutta la stagione, il 23 marzo 2008, nella gara contro il Chelsea valida per la 31\u00aa giornata di Premier League, realizza di testa il suo primo gol con la maglia dell'Arsenal. Pochi minuti dopo \u00e8 per\u00f2 costretto ad abbandonare il campo a causa di un infortunio alla caviglia, dovendo poi rimanere lontano dal terreno di gioco fino a fine campionato. Viene comunque inserito, al pari dei compagni Ga\u00ebl Clichy, Cesc F\u00e0bregas ed Emmanuel Adebayor, nella Squadra dell'anno della PFA.\nNelle stagioni 2008-2009 e 2009-2010 di campionato mette a referto un totale di 70 presenze, 35 a torneo, senza per\u00f2 segnare alcuna rete.\nIl 5 maggio 2012 il giocatore, durante la partita pareggiata in casa dall'Arsenal contro il Norwich, ha sub\u00ecto la frattura del perone, dovendo rinunciare all'Europeo con la propria nazionale. La stagione 2012/2013 a causa dell'infortunio rimediato nella stagione precedente \u00e8 al di sotto delle aspettative. Torna a giocare il 27 ottobre 2012 nella sfida interna all'Emirates Stadium vinta 1-0 contro il QPR. Conclude la stagione con 31 presenze tra campionato, Champions League e coppe nazionali. Nella stagione 2013/2014 ritorna un pezzo importantissimo della squadra. L'8 febbraio 2014 in occasione della trasferta persa per 5-1 sul campo del Liverpool raggiunge quota 200 presenze in Premier League con la maglia dell'Arsenal. Con i \"Gunners\" colleziona globalmente in sette anni, tra tutte le competizioni, ben 283 presenze andando a segno 5 volte.\nManchester City.\nIl 13 giugno 2014 arriva il comunicato ufficiale sul sito del che dichiara l'acquisto del giocatore a parametro zero, dopo essersi svincolato dal contratto che lo legava all'. Veste la maglia numero 3. In tre anni colleziona globalmente 86 presenze con gli \"Sky blues\" in tutte le competizioni, senza mai tuttavia segnare. A fine giugno 2017 non rinnova il suo contratto.\nBenevento.\nRimasto svincolato trova un accordo il 3 febbraio 2018 con il firmando fino a giugno, con opzione per un'altra stagione. Debutta la settimana seguente nella partita di campionato contro la , subentrando a gara in corso.\nSegna il primo gol il 29 aprile, nel match Benevento- realizzando il definitivo 3-3 (e tornando al gol dopo cinque anni).\nMontr\u00e9al Impact.\nL'8 agosto 2018 firma un contratto con il Montr\u00e9al Impact valido fino al termine della stagione 2018, con un'opzione di rinnovo per la stagione successiva. Il 18 agosto esordisce, giocando da titolare e per tutti i novanta minuti, contro i .\nIl 1\u00ba settembre realizza la prima rete con i canadesi segnando di testa il momentaneo 2-0 contro i . Nella stagione seguente viene confermato titolare sulla fascia sinistra e con il suo apporto contribuisce alla vittoria della coppa nazionale in finale contro .\nNazionale.\nDopo aver gi\u00e0 disputato alcune gare di qualificazione, nell'estate 2006 viene convocato in nazionale Under-21 per partecipare ai campionati europei di categoria. L'avventura si conclude in semifinale, con la sconfitta per 3-2 subita dalla nazionale olandese, ma Sagna viene comunque inserito nella formazione ideale della manifestazione, redatta grazie al voto dei tifosi.\nIl 24 maggio 2007 viene chiamato per la prima volta in nazionale maggiore per le gare di qualificazione al campionato europeo 2008 contro e , ma non viene schierato. Debutta ufficialmente in Nazionale il 22 agosto dello stesso anno, quando subentra a Fran\u00e7ois Clerc nel corso dell'amichevole a Trnava contro la ; \u00e8 poi costretto a saltare la rassegna europea dell'estate 2008 in Austria e Svizzera a causa dei postumi dell'infortunio rimediato in marzo contro il Chelsea.\nDopo il campionato europeo 2008 \u00e8 titolare in nove delle dieci gare di qualificazione al campionato mondiale 2010 e nei due spareggi contro l'. Nel maggio 2010 viene cos\u00ec inserito dal commissario tecnico Raymond Domenech nella rosa dei 23 convocati per la fase finale del campionato mondiale; gli viene assegnata la maglia numero 2. Viene convocato anche per il e per gli Europei 2016 in Francia.\nStatistiche.\nPresenze e reti nei club.\n\"Statistiche aggiornate all'8 ottobre 2019\"."}
{"id": "1241047", "revid": "110157", "url": "https://it.wikipedia.org/wiki?curid=1241047", "title": "Oratorio di San Guido", "text": "L'oratorio di San Guido \u00e8 un edificio sacro che si trova nella localit\u00e0 omonima a Castagneto Carducci. \u00c8 la chiesa resa celebre dalla poesia in quartine \"Davanti San Guido\" di Giosu\u00e8 Carducci.\nStoria e descrizione.\nL'oratorio fu realizzato nel 1703 su commissione della famiglia Della Gherardesca per ricordare l'antenato Guido, eremita vissuto tra l'XI e il XII secolo. Nella facciata, la porta con frontone curvilineo \u00e8 sormontata da una lapide commemorativa in marmo bianco. L'interno \u00e8 dominato dall'altare in pietra, marmo bianco e stucchi attribuito a Romolo Della Bella (XVIII secolo).\nNella seconda met\u00e0 del XIX secolo, a breve distanza dal tempietto, fu realizzata la Ferrovia Maremmana, mentre negli ultimi decenni del Novecento l'oratorio \u00e8 stato lambito dal nastro d'asfalto della Variante Aurelia.\nL'obelisco che si innalza nei pressi dell'oratorio risale al 1908 e fu costruito per commemorare Giosu\u00e8 Carducci ad un anno dalla morte. La mattina del 12 ottobre del 2019 l'obelisco \u00e8 andato distrutto a causa dell'urto di un'autovettura, che si \u00e8 schiantata contro la base, facendolo crollare a terra."}
{"id": "1241048", "revid": "767487", "url": "https://it.wikipedia.org/wiki?curid=1241048", "title": "La dottoressa preferisce i marinai", "text": "La dottoressa preferisce i marinai \u00e8 un film commedia del 1981, diretto da Michele Massimo Tarantini Con Alvaro Vitali, Paola Senatore e Gianni Ciardo\nTrama.\nAlvaro e Gianni sono due dissocupati e assunti da una impresa di pulizie in un albergo, dove alloggiano i marinai di una nave militare, con il comandante e una spia al servizio dell'Urss.\nTutti si danno un bel da fare con incontri amorosi. L'incessante fuga dei due su e gi\u00f9 per l'albergo, \u00e8 complicata dall'arrivo della polizia, ma l'esplosione di una bomba nell'albergo porr\u00e0 fine alla sarabanda.\nCast.\nPartecipano al film, girato anche a Bari, anche alcuni attori baresi: il coprotagonista Gianni Ciardo, Luca Sportelli e Dino Cassio (de \"I Brutos\") e l'attore pugliese Lucio Montanaro.\nProduzione.\nLe scene di apertura della pellicola (girata nell'autunno 1980) sono state filmate a Gaeta (Latina). L'albergo del film \u00e8 il \"Jolly Hotel Midas\" (ex Midas Palace), sito a Roma in via Aurelia 800.\nDistribuzione.\nIl film \u00e8 uscito in anteprima in Germania Ovest a Natale 1981, poi \u00e8 stato proiettato in Italia, Francia, Portogallo e Grecia."}
{"id": "1241056", "revid": "767487", "url": "https://it.wikipedia.org/wiki?curid=1241056", "title": "Corpi al sole (film)", "text": ""}
{"id": "1241059", "revid": "767487", "url": "https://it.wikipedia.org/wiki?curid=1241059", "title": "Il volpone", "text": "Il volpone \u00e8 un film del 1988, diretto da Maurizio Ponzi.\nLiberamente ispirato all'omonima commedia del teatro elisabettiano di Ben Jonson, ne traspone la trama nel XX secolo sulla Riviera ligure (in particolare Santa Margherita Ligure).\nTrama.\nIl ricco armatore Ugo Maria Volpone vive in una splendida villa di Santa Margherita Ligure. Attorno all'uomo volteggiano tre avidi amici: Raffaele Voltore, anch'egli armatore, Ciro Corvino, marito del sindaco della cittadina, ed Ernesto Corbaccio, concessionario di automobili. Costoro, con le rispettive consorti, sono da sempre intenti a blandire l'anziano Volpone nella speranza di conseguirne la ricchissima eredit\u00e0. Ma Volpone sa il fatto suo e si diverte perfidamente a beffeggiarli e umiliarli. Il magnate si \u00e8 inoltre dotato di una servit\u00f9 che si presta a lavorare quasi gratis, dietro promessa di un ingente lascito.\nCerca per\u00f2 un cameriere e ne ha gi\u00e0 licenziati cinque in due settimane. Con l'arrivo dell'astuto Bartolomeo Mosca, inizia fra costui e l'armatore una stretta collaborazione a danno dei tre sedicenti amici, vessati fino all'esasperazione. Istigato da Mosca, Volpone pretende da loro, in cambio della tacita promessa di eredit\u00e0 e fingendosi in punto di morte, sacrifici sempre maggiori: la \"Luisa Sanfelice\", ammiraglia della flotta di Voltore, che il suocero di questo gli aveva soffiato in un'asta anni prima; una Maserati storica, costata un miliardo e mezzo; e infine una \"notte d'amore\" con il sindaco della cittadina Francesca Corvino, moglie di Ciro.\nNella loro astuzia, padrone e cameriere stringono un legame sempre pi\u00f9 forte e l'ammirazione dell'armatore verso gli scherzi ideati del cameriere si trasforma in amicizia e fiducia. I due hanno utilizzato un bunker segreto scavato sotto la villa per permettere a Volpone di ridere dell'avidit\u00e0 e dei sacrifici dei tre amici interessati finiti nei tranelli, spiandoli con una telecamera nascosta. Ma la burla finale, ovvero la lettura del testamento, che lascia la \"propriet\u00e0 indivisa\" dell'armatore unicamente al fedele cameriere, con la disperazione degli esclusi, riserva un colpo di scena ulteriore.\nIl cameriere infatti \u00e8 anch'egli un avvoltoio, addirittura pi\u00f9 furbo degli altri perch\u00e9 tradisce lo stesso Volpone - ritenuto morto in seguito a un simulato incidente con la Maserati - e, dopo averne celebrato il funerale, decide di lasciarlo rinchiuso nel bunker, per godersi l'eredit\u00e0 come da testamento. Il finale \u00e8 una partita a carte nella villa finita in mano alla servit\u00f9, con la cameriera Rosalba che appare disposta all'intrallazzo col nuovo padrone (gli fa piedino sotto al tavolo) che per\u00f2 d\u00e0 chiaramente a vedere di essersi accorto del finto compiacimento dei suoi 'nuovi amici' verso di lui, analogamente a quanto accaduto con i vecchi amici del suo ex-padrone."}
{"id": "1241061", "revid": "767487", "url": "https://it.wikipedia.org/wiki?curid=1241061", "title": "Troppo belli", "text": "Troppo belli \u00e8 un film italiano del 2005 diretto da Ugo Fabrizio Giordani.\nInterpretato da Costantino Vitagliano e Daniele Interrante, il film \u00e8 nato da un'idea di Maurizio Costanzo, autore della sceneggiatura assieme a Stefano Sudri\u00e8. La pellicola \u00e8 stata distribuita nel circuito cinematografico italiano a partire dal 22 aprile 2005.\n\"Troppo belli\" ha ricevuto recensioni estremamente negative da parte della critica italiana, che ne ha stroncato la recitazione e alcuni aspetti della trama. Al botteghino \u00e8 stato un \"flop\" guadagnando 704.000 euro; nello stesso anno \u00e8 stato candidato a tre \"Fiaschi d'oro\", vincendo nella categoria \"Peggior attore\" per Vitagliano. Anche a causa degli scarsi incassi e delle critiche negative, \u00e8 considerato uno tra i peggiori film italiani mai realizzati.\nTrama.\nCostantino e Daniele sono due amici trentenni che conducono un'esistenza anonima in un quartiere di periferia. Grazie alla loro bellezza, i due sono molto amati dalle ragazzine della zona, che li inseguono fotografandoli con il cellulare, oppure rubano loro la biancheria intima. I due ragazzi passano da un lavoro all'altro, ma il sogno di Daniele, assecondato da Costantino, \u00e8 quello di fare carriera nel mondo del cinema. Durante una discussione in un locale, i due vengono adescati da una modella-attrice di nome Valeria, che in combutta con il padre, il falso agente di attori dottor Giampalmi, vende presunti \"corsi di recitazione\" promettendo agli allievi una facile carriera nello spettacolo.\nI due ragazzi la mattina seguente si presentano nello studio del dottore per realizzare un book fotografico, che verr\u00e0 divulgato nelle pi\u00f9 importanti agenzie di modelli per aiutare i due ragazzi a realizzare il loro sogno. Giampalmi incarica inoltre sua figlia minore Michela, da anni timidamente e segretamente innamorata di Costantino, di insegnare ai due i segreti del cinema. Inizialmente Michela si rifiuta di collaborare, ma sotto la pressione del padre si fa convincere. A causa dell'alto costo del corso di recitazione, Costantino e Daniele saranno costretti a lavorare come baristi, spazzini e successivamente scaricatori di merci, e si ridurranno anche a chiedere soldi in prestito ai genitori.\nLa sera seguente all'incontro con Giampalmi, Costantino e Daniele vanno in discoteca insieme a Claudio, un loro amico, Chiara, la ex ragazza di Costantino, e Isabella, la ragazza di Daniele. Durante la serata, Isabella subisce le \"avance\" di Vittorio, un amico comune, suscitando l'ira di Daniele. Poco dopo Costantino e Daniele incontrano di nuovo Valeria, ancora in cerca di nuovi talenti, ma le altre due ragazze, ingelosite dalla sua presenza, se ne vanno. Costantino, la mattina successiva, cerca di farsi perdonare da Chiara, ma invano: la ragazza scappa al lavoro, arrivando in ritardo e subendo un rimprovero da un superiore. Claudio interviene per evitare che Chiara venga licenziata, e la ragazza per sdebitarsi gli offre un caff\u00e8. Comincia cos\u00ec un \"flirt\" tra i due.\nSuccessivamente, Valeria riesce a trovare ai due amici le prime occasioni per esibirsi: la prima volta propone loro una serata, anche se con il secondo fine di ottenere per s\u00e9 un contratto pubblicitario da una nota donna dello spettacolo, mentre la seconda trova loro un ingaggio come spogliarellisti durante un addio al nubilato. Il dottor Giampalmi, incassato il denaro, cerca invece di far s\u00ec che i due ragazzi lascino il corso. Costantino decide effettivamente di abbandonare dopo aver litigato con Daniele. Quest'ultimo viene inoltre lasciato da Isabella, che inizia una relazione con Vittorio. Daniele intuisce che il corso di Giampalmi era una truffa, ma decide di continuare a frequentarlo, sicch\u00e9 il dottore gli prepara delle lezioni individuali. Michela, che ha assistito alle disavventure dei due amici, decide di aiutarli e di procurar loro un ruolo in un film. Al termine della vicenda, Costantino si riappacifica con Chiara, che lo inviter\u00e0 al suo matrimonio con Claudio. Durante la cerimonia, Costantino si fidanza con Michela e Daniele riesce a rimettersi assieme a Isabella.\nProduzione.\nDopo il successo al programma televisivo \"Uomini e donne\" riscosso dal tronista Costantino Vitagliano, la coppia Costanzo-De Filippi decise di far partecipare Vitagliano e Daniele Interrante come protagonisti in un film per \"teenager\".\nIl film inizialmente doveva chiamarsi \"I belloni\", ma poi la produzione opt\u00f2 per \"Troppo belli\". Durante un'intervista venne chiesto a Maurizio Costanzo se il film si ispirava al \"Poveri ma belli\" di Dino Risi, e Costanzo rispose \u00abNon solo a quel film, ma a tutto un genere di commedia italiana degli anni '50 e '60.\u00bb; infine aggiunse che il film non era un remake di quest'ultimo. In contrapposizione alle dichiarazioni di Costanzo, in un'intervista il produttore Marco Poccioni precis\u00f2 che i due film non avevano niente in comune. Vitagliano dichiar\u00f2 che il titolo non si riferiva alla sua bellezza, ma a tutte le possibilit\u00e0 che gli erano state offerte. Anche Interrante afferm\u00f2 che il titolo si riferiva al fatto che \u00ab[...] \u00e8 stato davvero troppo bello per noi vedere un sogno diventare realt\u00e0\u00bb.\nIl film, prodotto da Medusa Film e realizzato da Marco Poccioni e Marco Valsania per Rodeo Drive, venne finanziato da Maurizio Costanzo per due milioni di euro. Durante un'intervista per il settimanale \"TV Sorrisi e Canzoni\", Vitagliano rivel\u00f2 che il suo cachet per il film era di 10.000 euro, cifra che defin\u00ec \u00abpochissimo\u00bb in rapporto a quanto guadagnava per esibirsi.\nUgo Fabrizio Giordani, il regista del film, lo defin\u00ec un \"instant movie\", infatti la sceneggiatura scritta da Costanzo e da Stefano Sudri\u00e8 venne scritta in tre settimane, la pre-produzione ne dur\u00f2 due, mentre le riprese furono concluse in cinque settimane.\nRiprese.\nLe riprese del film, girate prevalentemente a Terni, iniziarono il 10 gennaio 2005 e terminarono il 13 febbraio. Le riprese duravano circa dieci ore al giorno, dalle 6 del mattino fino alle 15.\nNella discoteca Abacab di Narni Scalo venne girata la scena dell'incontro di Vitagliano, Pierelli e Interrante, mentre altre furono riprese in esterno presso la discoteca Mivida di Terni. La scena del matrimonio si svolge nella Chiesa di San Gemini. Altri luoghi delle riprese sono il Videocentro, il centro commerciale E.Leclerc e la Cascata delle Marmore a Terni.\nDurante un'intervista, Costanzo parl\u00f2 delle riprese e raccont\u00f2 \u00abNon pu\u00f2 immaginare quello che sta succedendo a Terni sul set del film\u00bb, riferito al comportamento delle fan dei due protagonisti.\nColonna sonora.\nIl gruppo Egoricarica venne ingaggiato per cantare durante la scena finale del matrimonio. La band fu scelta dal regista Ugo Fabrizio Giordani, che aveva gi\u00e0 realizzato il loro primo videoclip \"Voglio star con te\". Degli Egoricarica furono selezionati tre brani: \"Il brivido\", \"Angelo perso\" e appunto \"Voglio star con te\", che vennero inseriti nella colonna sonora firmata da Gigi D'Alessio e Adriano Pennino per la BMG. Nel film inoltre sono presenti anche una canzone dello stesso D'Alessio, \"Quanti amori\", e due di Anna Tatangelo, \"Dimmi dimmi\" e \"Quando due si lasciano\". Quest'ultima \u00e8 stata pubblicata come download digitale, e venne trasmessa nelle radio a partire dal maggio 2005. La presa diretta dell'audio fu curata da Mirko Pantalla, fonico, e Fabrizio Calzolaio, microfonista per conto dalla LdE Produzioni. La colonna sonora comunque non fu mai pubblicata a causa dello scarso successo di pubblico della pellicola.\nPromozione.\nEntrambi gli attori protagonisti promossero il film: il 21 aprile, il giorno dell'anteprima, si presentarono al cinema Adriano di Roma, e poi fecero tappa il 26 al cinema Dante di Palermo ed infine il 27 al Med di Napoli.\nDurante l'anteprima, il 21 aprile, Vitagliano venne intervistato e sull'uscita del film rispose \u00abSar\u00e0 un successo, ne sono sicuro perch\u00e9 la gente vuole vedere me, mi segue da tempo. Saranno tutti in sala.\u00bb A seguito del fallimento del film, \"La Repubblica\" comment\u00f2 \u00abLa buona notizia \u00e8 che chi va al cinema non guarda la tv. La cattiva notizia \u00e8 che chi guarda la tv non va al cinema.\u00bb\nL'uscita nelle sale di \"Troppo belli\" era stata preceduta da una conferenza stampa senza proiezione, a causa del fatto che il film era ancora in post produzione. L'agenzia ADN Kronos avanz\u00f2 \u00abil sospetto che ci sia un timore di possibili stroncature dei critici, pronti a passare al vaglio la pellicola scritta da Maurizio Costanzo e sceneggiata da Stefano Sudri\u00e8\u00bb.\nDurante la conferenza stampa, fu avanzata la polemica sul binomio successo-talento che secondo molti giornalisti i due attori non incarnavano. Interrante rispose alle accuse sostenendo che \u00abIn questo paese non si va avanti per meritocrazia, ma per popolarit\u00e0\u00bb, mentre Vitagliano rispose che \u00abSono contento di essere bello perch\u00e9 cos\u00ec posso fare quello che faccio\u00bb e aggiunse che \u00abSe non fossimo Costantino e Daniele la gente non verrebbe a vederci.\u00bb\nDistribuzione.\n\"Troppo belli\" fu distribuito nel circuito cinematografico italiano il 22 aprile 2005. Inizialmente, il film doveva essere proiettato in 250 sale, ma in seguito la casa di produzione Medusa Film opt\u00f2 per una distribuzione maggiore a causa delle richieste provenienti da tutta Italia. Dopo dieci giorni di programmazione, tuttavia, le copie del film nei cinema passarono da 250 a 94 per poi azzerarsi una settimana dopo.\nCensura.\nIl film fu approvato dalla censura il 19 aprile 2005, con il visto n. 98919, e ottenne la valutazione \"T\" (visione aperta a tutti).\nEdizioni home video.\nIl DVD del film venne distribuito in Italia il 6 luglio 2006 dalla Medusa Home Entertainment. Il disco contiene i 97 minuti della versione cinematografica pi\u00f9 alcuni contenuti speciali, tra cui il trailer originale del film e il \"dietro le quinte\". Nel DVD il formato video \u00e8 1.85:1 anamorfico, l'audio \u00e8 5.1 in italiano con sottotitoli in italiano per non udenti. La versione home video ottenne pi\u00f9 successo rispetto a quella cinematografica e riusc\u00ec a vendere circa 900.000 copie, secondo quanto dichiarato da Vitagliano.\nAccoglienza.\nIncassi.\nIl film fu un fiasco al botteghino, e i suoi guadagni non riuscirono a coprire i costi di produzione, che si aggiravano intorno ai due milioni di euro. Nel primo weekend di programmazione, la pellicola incass\u00f2 355.382 euro in 309 sale italiane, con una media per cinema di 1.150 euro. Durante la prima settimana il film guadagn\u00f2 527.391,93 euro, riuscendo a raggiungere il settimo posto nella classifica dei film pi\u00f9 visti. Nelle circa tre settimane di programmazione, il film incass\u00f2 703.686,82 euro. Alla fine dell'anno il film non riusc\u00ec ad entrare nella classifica dei 100 film pi\u00f9 visti durante la stagione 2004/2005, anche se nella classifica per incassi dei film di produzione italiana di quella stagione, \"Troppo belli\" compare alla 22\u00aa posizione.\nCritica.\nIl film ricevette recensioni estremamente negative da parte della critica cinematografica italiana, tant'\u00e8 che \u00e8 definito pessimo nelle biografie del sito MyMovies di entrambi gli attori. In quella di Interrante \u00e8 ricordato come \u00abuno dei peggiori film italiani in circolazione\u00bb, mentre in quella di Vitagliano \u00e8 definito come un \u00abpessimo film sulla biografia di questi due personaggi televisivi\u00bb. Secondo un'inchiesta fatta tra i lettori del mensile \"Ciak\", \"Troppo belli\" fu il peggior film del 2005 insieme al controverso \"Melissa P.\".\nNel sito Internet Movie Database, \"Troppo belli\" \u00e8 stato, sin dalla sua distribuzione nei cinema, nella \"Bottom 100\", la classifica che raggruppa tutti i film con le peggiori valutazioni date dagli utenti del sito, dopo avere occupato anche la prima posizione.\nAndrea Chirichelli nella sua recensione di MyMovies assegn\u00f2 alla pellicola zero stelle su cinque, e sottoline\u00f2 che \u00abIl guaio del film \u00e8 che proprio non riesce ad essere autoironico: le risate, copiose, sono tutte non volute\u00bb. Chirichelli concluse che \u00abSicuramente qualcuno tra 30 anni lo definir\u00e0 \"emblema del passato\" e lo citer\u00e0 in un dizionario, noi, pi\u00f9 prosaicamente, gli affibbiamo zero stelle e tanti saluti.\u00bb. Il critico not\u00f2 anche un'incongruenza: nel film i protagonisti indossano abiti firmati, mentre secondo la trama i due non avrebbero evidentemente le possibilit\u00e0 economiche per comprare simili vestiti. Nella recensione di \"Film TV\" Aldo Fittante, come altri critici, not\u00f2 la somiglianza del film con \"Poveri ma belli\" del 1957, e lo defin\u00ec la versione pornografica dello stesso. Inoltre critic\u00f2 la recitazione dei due protagonisti e le loro \u00ab[...] occhiate ebeti e inespressive\u00bb.\nAntonello Sarno, nel quotidiano \"Il Tempo\", paragon\u00f2 Costantino e Daniele ai ragazzi che negli anni Settanta apparivano nei fotoromanzi, aggiungendo che i protagonisti, a suo parere, non sapevano \u00ab[...] fare niente altro che lasciarsi fotografare.\u00bb Anche Alessandra Levantesi de \"La Stampa\" not\u00f2 la somiglianza con \"Poveri ma belli\" e critic\u00f2 il film per \u00abl'idea che basti apparire per essere, che la prestanza fisica sia di per s\u00e9 un valore assoluto e vincente.\u00bb, concludendo che \u00aba parte l'idea di partenza [...] che poteva funzionare se fosse stata adeguatamente sviluppata, a parte qualche partecipazione (Enrico Mahieux e Anna Melato), c'\u00e8 lo zero assoluto.\u00bb Il quotidiano \"La Repubblica\" si un\u00ec alle critiche negative nella sezione dedicata alle recensioni dei film della settimana, consigliandolo ai \u00abcultori della trash-tv e delle lampade a raggi Uva.\u00bb\nMichele Porro nella recensione per \"Il Corriere della Sera\" diede voto 4 al film e attacc\u00f2 la qualit\u00e0 dell'interpretazione: \u00abSi recita a occhi fissi, ma qualcuno (Anna Melato e il Mahleux [\"sic\"]) crede d'essere in un vero film.\u00bb, aggiungendo che \u00abil resto passa dal ridicolo alla noia, storiella tv di luoghi comuni scritta sotto il limite sindacale sulla fatica del look.\u00bb\nIl film \u00e8 fra quelli recensiti dal dizionario del cinema \"Il Morandini\", che ne d\u00e0 una recensione in chiaroscuro e un voto negativo, una stella e mezzo su cinque. Oltre che dalla stampa italiana, \"Troppo belli\" fu criticato anche da quella statunitense. Nella rivista \"Variety\", il giornalista Jay Weissberg diede un giudizio negativo al film.\n\"Troppo belli\" viene generalmente accomunato ad \"Alex l'ariete\", entrambi film dalla pessima realizzazione e contemporaneamente rivelatisi dei fallimenti finanziari. Mediaset, che acquist\u00f2 i diritti del film, non lo trasmise mai in prima serata: la prima visione and\u00f2 in onda su Canale 5 nel primo pomeriggio di un sabato estivo.\nRiconoscimenti.\nDurante l'ultima edizione dei \"Fiaschi d'oro\", il premio che veniva assegnato al peggio del cinema italiano, \"Troppo belli\" fu il film dell'edizione del 2005 con pi\u00f9 nomine, tra cui peggior film e peggior attore dell'anno per Vitagliano e Interrante. Nella categoria \"Peggior film\" fu battuto da \"L'educazione sentimentale di Eug\u00e9nie\", mentre nella sezione \"Peggior attore\" Vitagliano riusc\u00ec a vincere. Fabio Fusco, commentando il premio, defin\u00ec Vitagliano \u00ab[...] l'icona del nulla catodico, costruito a tavolino dalla coppia Costanzo-De Filippi e vomitato da una tv resa definitivamente inguardabile dai reality\u00bb.\nConseguenze sulla carriera degli interpreti.\nL'insuccesso del film si ripercosse sulla successiva vita professionale di Vitagliano e Interrante. Nel 2006 entrambi fecero una piccola apparizione nel film \"Vita Smeralda\" diretto da Jerry Cal\u00e0. Anche questa pellicola fu un fallimento e ottenne critiche negative. Mentre la carriera cinematografica di Interrante termin\u00f2 con \"Vita Smeralda\", Vitagliano nel 2008 entr\u00f2 nel cast dell'horror indipendente \"La morte di pietra\" e nel 2011 nella commedia \"Vacanze a Gallipoli\", ma entrambi non vennero mai distribuiti nei cinema."}
{"id": "1241062", "revid": "76963", "url": "https://it.wikipedia.org/wiki?curid=1241062", "title": "Philip Jackson", "text": "Biografia.\nSposato con l'attrice Sally Baxter, da cui ha avuto due figli, George e Amy, Philip Jackson, attivo attore teatrale, \u00e8 diventato famoso per aver interpretato l'ispettore Japp nei film tratti da romanzi di Agatha Christie con protagonista Hercule Poirot. Forma un noto trio con David Suchet (Poirot) e Hugh Fraser (Capitano Hastings). Nonostante il suo personaggio, l'ispettore Japp, sia presente in sole 5 avventure di Agatha Christie (tralasciando racconti vari), Philip Jackson ha girato ben 40 episodi della serie Poirot. A titolo di curiosit\u00e0, Jackson interpreta il ruolo del meccanico cattivo nel videoclip degli A-ha \"Take on Me\"."}
{"id": "1241071", "revid": "2108263", "url": "https://it.wikipedia.org/wiki?curid=1241071", "title": "Antonio di Sassonia", "text": "Biografia.\nI primi anni.\nConosciuto come \"Anton der G\u00fctige\" (\"Antonio il Gentile\"), Antonio di Sassonia era il figlio quintogenito di Federico Cristiano di Sassonia e di Maria Antonia di Baviera.\nNel 1781 Antonio spos\u00f2 Maria Carolina di Savoia (17 gennaio 1764 - 28 dicembre 1782), figlia del re di Sardegna Vittorio Amedeo III, ma, gi\u00e0 un anno dopo, si ritrov\u00f2 vedovo e spos\u00f2 nel 1787 in seconde nozze Maria Teresa Giuseppa d'Asburgo-Lorena (1767-1827), figlia dell'arciduca Leopoldo d'Asburgo-Lorena (futuro imperatore), che gli diede quattro figli, di cui nessuno visse per\u00f2 pi\u00f9 di due anni. L'opera di Mozart \"Don Giovanni\" fu originariamente creata per essere rappresentata durante la prima visita a Praga di Antonio con sua moglie il 14 ottobre 1787, dal momento che anche il libretto era stato loro dedicato. La \"premi\u00e8re\" non pot\u00e9 essere preparata per tempo e pertanto venne sostituita con \"Il matrimonio di Figaro\" su espresso ordine dello zio della sposa, l'imperatore Giuseppe II. La scelta de \"Il matrimonio di Figaro\", come lasciarono trasparire in molti, venne considerata impropria per dei novelli sposi e la coppia lasci\u00f2 il teatro senza vedere nemmeno tutta l'opera. Mozart si risent\u00ec molto di questo gesto, come scrisse in una lettera all'amico Gottfried von Jacquin. Antonio presenzi\u00f2 nuovamente a Praga nel settembre del 1791 per la prima de \"La clemenza di Tito\", scritta dallo stesso Mozart come parte per le cerimonie d'incoronazione del suocero Leopoldo II come re di Boemia.\nIl regno.\nNel 1827 Antonio succedette al fratello Federico Augusto I come sovrano di Sassonia, non avendo questi avuto discendenti. Completamente a digiuno di nozioni politiche e giunto ormai a 71 anni, Antonio decise di accettare la corona, ma si dimostr\u00f2 fermamente intenzionato a non volere apportare cambiamenti profondi alla politica interna ed esterna dello stato.\nI diplomatici prussiani erano desiderosi di affidare la provincia della Renania prussiana (a predominanza cattolica) ad Antonio (che era un cattolico) in cambio della Sassonia luterana nel 1826, ma il regnante, conservatore delle tradizioni di famiglia, rifiut\u00f2.\nA seguito della Rivoluzione di luglio del 1830 in Francia, agitazioni scoppiarono anche in Sassonia nell'autunno di quell'anno, con lo scopo essenziale di richiedere ed ottenere una costituzione statale. In coerenza con questi ideali, dal gabinetto di governo si dimise Detlev von Einsiedel, il 13 settembre 1830, rimpiazzato da Bernhard von Lindenau. A seguito dei disordini scoppiati, venne infine adottata nel 1831 una nuova costituzione, che entr\u00f2 in vigore il 4 settembre di quell'anno: la Sassonia divenne cos\u00ec una monarchia costituzionale, sebbene con un accento pi\u00f9 conservatore rispetto alle costituzioni adottate da altri stati tedeschi nel medesimo periodo. Il re mantenne sempre la sua sovranit\u00e0 esclusiva ed unica; tuttavia venne obbligato a rendere edotti ministri e senato delle decisioni da prendere e da discutere.\nGrazie all'intervento di Antonio, la Sassonia entr\u00f2 nel 1834 come membro nello \"Zollverein\" tedesco, traendone importanti vantaggi nel commercio, nell'industria e nei trasporti.\nAd Antonio successe il nipote Federico Augusto II.\nMatrimonio e figli.\nIl 18 ottobre 1787, a Dresda, spos\u00f2 Maria Teresa Giuseppa d'Asburgo-Lorena, figlia dell'Imperatore Leopoldo II d'Asburgo-Lorena. I figli nati dal matrimonio furono quattro, ma morirono tutti durante l'infanzia:"}
{"id": "1241074", "revid": "1318658", "url": "https://it.wikipedia.org/wiki?curid=1241074", "title": "Sierra Nevada (Spagna)", "text": "La Sierra Nevada \u00e8 un massiccio montuoso della Spagna meridionale, nella regione dell'Andalusia, esteso nella parte centrale e sud-orientale della provincia di Granada e in parte nella zona sud-occidentale della provincia di Almer\u00eda. Comprende il picco pi\u00f9 elevato della penisola iberica, il monte Mulhac\u00e9n, che rappresenta, dopo i rilievi delle Alpi, anche la maggior elevazione dell'Europa occidentale. Nel 1986 \u00e8 stata dichiarata riserva della biosfera dall'UNESCO e gran parte del suo territorio \u00e8 stato incluso nel Parco nazionale della Sierra Nevada in relazione al suo grande valore paesaggistico e botanico.\nGeografia.\nIn posizione centrale nel massiccio si trova la sella che si sviluppa in senso generale in direzione ovest-sud-ovest - est-nord-est, separando i due versanti. Lo spartiacque si trova sempre a quote che superano i 3000\u00a0m s.l.m. di altitudine. Nella parte meridionale della catena, i versanti formano diverse lunghe e strette valli si sviluppano verso sud-est, separate da numerosi valichi minori. Sul versante settentrionale, pi\u00f9 scosceso e ripido, le valli presentano un orientamento meno regolare. Questo lato \u00e8 dominato dal Rio Genil, che ha origine presso il monte Mulhac\u00e9n, nel quale confluiscono molti affluenti. Nella parte settentrionale \u00e8 presente anche l\"'Osservatorio della Sierra Nevada\", localizzato a 2896\u00a0m s.l.m. e gestito dall'Instituto di Astrof\u00edsica dell'Andalusia, e il radiotelescopio IRAM.\nRifugi e bivacchi.\nNella catena sono presenti tre rifugi alpini:\nEsistono inoltre numerosi bivacchi, alcuni in cattive condizioni: La Carihuela, La Caldera, Rosales, Elorrieta, Pe\u00f1a Partida, La cucaracha, El Vadillo, Barranco del Aceral, El Caballo ed El Chullo. \u00c8 inoltre possibile raggiungere facilmente il cuore del massiccio attraverso una strada di montagna, che a partire da Granada (640\u00a0m s.l.m.) sale fino ai 3150\u00a0m s.l.\u00a0m. risultando cos\u00ec la strada pi\u00f9 alta d'Europa.\nFormazione.\nLa Sierra Nevada si \u00e8 formata durante l'orogenesi alpina, un processo che diede origine ad altri rilievi montani, tra cui le Alpi a ovest, nell'Europa centrale, e le montagne dell'Atlante a sud, nell'Africa settentrionale. L'attuale conformazione della Sierra si deve al Terziario (dai 65 al 1.8 milioni di anni fa) e deriva dalla collisione tra le placche africana e euroasiatica.\nAmbiente.\nFlora e fauna.\nIn relazione al suo isolamento e alla sua altitudine, dalla fine della glaciazione del W\u00fcrm, il massiccio \u00e8 divenuto il rifugio di diverse specie vegetali inadatte alle latitudini mediterranee.\nSecondo i dati del Ministero dell'Ambiente di Spagna, sono presenti nella Sierra Nevada 66 specie vegetali e 80 animali di tipo endemico. Questo configura la catena come la zona con la maggior biodiversit\u00e0 della Spagna e una delle maggiori in Europa. Il suo territorio fa parte di un'area protetta dal 1989, il Parco nazionale della Sierra Nevada, che si estende per 169.239 ettari nelle province di Granada e Almer\u00eda e comprende pi\u00f9 di 60 comuni.\nTurismo.\nLa Sierra Nevada \u00e8 un'importante meta del turismo montano: nelle sue alte montagne e nei suoi versanti \u00e8 possibile sciare in numerose stazioni sciistiche, che sono anche le pi\u00f9 elevate della Spagna. Le localit\u00e0 turistiche della catena ospitarono i mondiali di sci alpino del 1996 e i mondiali di mountain bike del 2000. Ai piedi del complesso si trovano la citt\u00e0 di Granada e, a maggior distanza, Malaga e Almer\u00eda."}
{"id": "1241076", "revid": "124987817", "url": "https://it.wikipedia.org/wiki?curid=1241076", "title": "Marco Bonini", "text": "Biografia.\nInizia studiando danza classica e moderna ma, nel 1991 inizia a studiare recitazione. Frequenta, per un breve periodo, l'Accademia nazionale d'arte drammatica, successivamente il Centro sperimentale di cinematografia, conseguendo nel frattempo alla Sapienza - Universit\u00e0 di Roma la laurea in Filosofia.\nAlterna il lavoro in teatro, dove debutta come attore, a quello in televisione, dove \u00e8 protagonista di numerose fiction, e al cinema, prima come attore e dal 2000 come produttore e sceneggiatore.\nNel 2005 elabora, insieme ad Eros Puglielli ed altri, il manifesto \"The Coproducers\", secondo il quale: \"tutti i partecipanti sono proprietari di una quota dei diritti di sfruttamento economico del film\". Nel 2007 prende parte al film \"Billo - Il grand Dakhaar\", di cui \u00e8 interprete, sceneggiatore e produttore.\nNel 2019 Longanesi pubblica il suo primo romanzo \"Se ami qualcuno dillo\", una storia familiare incentrata sul rapporto padri-figli e sulla critica ai sessismi.\nNell\u2019estate del 2020, debutta come co-autore degli spettacoli \"La bimba col megafono\", interpretato da Anna Foglietta e \"Lo zingaro\" interpretato da Marco Bocci. L\u2019anno seguente, dopo aver preso parte alla serie \"Cuori\", torna al cinema con \"Lasciarsi un giorno a Roma\", film per il quale \u00e8 interprete e sceneggiatore insieme ad Edoardo Leo."}
{"id": "1241077", "revid": "58166", "url": "https://it.wikipedia.org/wiki?curid=1241077", "title": "Corpi al sole (romanzo)", "text": ""}
{"id": "1241079", "revid": "92723", "url": "https://it.wikipedia.org/wiki?curid=1241079", "title": "Chiesa dei Santi Giuseppe e Leopoldo", "text": "La chiesa arcipretale dei Santi Giuseppe e Leopoldo Re, pi\u00f9 comunemente noto come Duomo di Cecina, \u00e8 un edificio sacro che si trova nel centro cittadino in piazza del Duomo (\"piazza della Chiesa\" fino al 2013) a Cecina.\nStoria e descrizione.\nLa chiesa venne edificata lungo la via Aurelia per volere del granduca Leopoldo II nel 1851. Il complesso a navata unica, abside e soffitto a capriate lignee, con il campanile annesso, venne completato e solennemente dedicato nel 1855 dall'Abate di Montescudaio, canonico Quirino Bussotti, su delega del vescovo di Volterra mons. Ferdinando Baldanzi. Per la decorazione, visto il buon esito del lavoro compiuto dal pittore empolese Vincenzo Lami nella chiesa di San Leopoldo Re a Vada, al medesimo fu affidata l'esecuzione di una seconda opera: il tema della \"Crocifissione con dolenti\", vincolato ad un formato centinato, venne svolto efficacemente dal pittore. La fedelt\u00e0 alla purezza espressiva si spinge sino alla sobriet\u00e0 della gamma cromatica e alla contenuta emotivit\u00e0 che ne evidenziano l'abilit\u00e0 disegnativa.\nEssendo cresciuta la popolazione cittadina la chiesa fu restaurata e ampliata grazie allo zelo dell'arciprete mons. Angelo Gennai con la costruzione degli absidi e delle cappelle laterali all'inizio del Novecento (1912-1915), quando furono poste in opera le decorazioni della facciata e l'interno fu impreziosito con un affresco nella zona absidale. Altre modifiche furono attuate nel secondo dopoguerra per opera dell'Arciprete mons. Luigi Paoli, con la realizzazione di nuove vetrate, del pavimento marmoreo, del soffitto a cassettoni in gesso e l'apertura delle cappelle laterali sulla navata. \nEntro nicchia nell'abside si trova l'organo a canne, costruito nel 1958. A trasmissione elettrica, dispone di 28 registri e consolle mobile con due manuali e pedale."}
{"id": "1241080", "revid": "1048993", "url": "https://it.wikipedia.org/wiki?curid=1241080", "title": "Dove vai se il vizietto non ce l'hai?", "text": "Dove vai se il vizietto non ce l'hai? \u00e8 un film italiano del 1979 diretto da Marino Girolami.\nTrama.\nUn investigatore privato e il suo aiutante vengono assoldati da Simona, una seducente donna che sospetta dei tradimenti da parte del marito, Cesare Beltramelli, potente uomo d'affari.\nPer non destare sospetti, i due investigatori sono costretti a farsi passare l'uno per Diogene, un maggiordomo omosessuale, e l'altro per Carlotta, una cuoca.\nI due, grazie al travestimento e alla complicit\u00e0 di Simona, vengono assunti assieme al resto della servit\u00f9 all'interno della villa.\nIl compito per gli investigatori in incognito, per\u00f2, si rivela assai arduo. La copertura dell'omosessualit\u00e0 di Diogene viene messa a dura prova dalla corte assidua di Simona e delle domestiche Irma ed Emma, mentre la femminilit\u00e0 simulata di Carlotta attrae le attenzioni di Anselmo, un giardiniere manesco ed erotomane.\nDurante un pedinamento i due scoprono che in realt\u00e0 Cesare \u00e8 un omosessuale che ama vestirsi e acconciarsi con trucco e abiti femminili e che ha una relazione con un travestito, pugile ed ex-campione dei pesi medi dal Lazio. I due vengono scoperti e sono dunque costretti a rivelare la loro vera identit\u00e0. Si troveranno poi ad accordarsi con Cesare, che offrir\u00e0 loro una cifra superiore a quella di Simona, in modo che i due non dicano nulla alla moglie, che per\u00f2 paga loro la cifra promessa.\nTornando a casa, i due offrono un passaggio a due donne finlandesi, in realt\u00e0 travestiti, che li derubano dei soldi e dell'automobile."}
{"id": "1241086", "revid": "158286", "url": "https://it.wikipedia.org/wiki?curid=1241086", "title": "Duomo di Cecina", "text": ""}
{"id": "1241088", "revid": "614713", "url": "https://it.wikipedia.org/wiki?curid=1241088", "title": "Via Iulia Augusta", "text": "Col nome di via Iulia Augusta si indica convenzionalmente la strada romana che da Aquileia portava al Norico, e che seguiva un percorso gi\u00e0 frequentato e conosciuto fin dalla preistoria.\nNel 1884 l'archeologo Carlo Gregorutti propose per questa strada, di cui non \u00e8 noto il nome ad essa attribuito in epoca romana, quello di \"Via Iulia Augusta\", basandosi sul fatto che era stata risistemata una prima volta all'epoca di Giulio Cesare e degli imperatori della dinastia giulio-claudia. Il percorso \u00e8 comunque citato nell'Itinerarium Antoninum (it. 279), che riporta le tappe intermedie di Tricesimum (a 30 miglia da Aquileia) e Iulium Carnicum (a 30 miglia da Tricesimo).\nPercorso.\nIl tracciato della via, grazie alle numerose testimonianze epigrafiche e letterarie, \u00e8 parzialmente identificabile sul terreno anche se esistono pareri discordanti tra gli studiosi relativamente ad alcuni tratti. Secondo studi recenti (Cencigh, Franceschin, Buora 2004) la via collegava l'area marittima della laguna di Marano (localit\u00e0 Belvedere a Sud di Aquileia) al Norico secondo un tracciato che, in origine, non attraversava Aquileia ma restava esterno ad oriente delle mure della citt\u00e0 (la medievale \"Strada Grande\") per poi affiancarsi al corso del torrente Torre. Da Aquileia la strada raggiungeva quindi Tricesimo, il cui toponimo numerale (\"ad tricesimum\") indicava la distanza di 30 miglia romane (circa 45 km) da Aquileia. E' tuttora dibattuto quale fosse l'effettivo percorso nella zona della citt\u00e0 di Udine. Per quanto in epoca medievale sia logico pensare che la strada passasse a ridosso del colle del castello cittadino, alcuni studiosi (Tagliaferri, Brozzi) hanno suggerito che in epoca antica la via seguisse piuttosto il tracciato del torrente Torre, aggirando quindi la citt\u00e0 di Udine a est. Il percorso avrebbe toccato i centri di Pradamano, San Gottardo, Beivars, Godia, San Bernardo, per reinnestarsi sul tracciato dell'attuale Strada Statale 13 Pontebbana a nord del capoluogo friulano, prima del centro di Tricesimo. A supporto di questa tesi sta il gran numero di reperti archeologici rilevati sul percorso, nonch\u00e8 un'analisi della toponomastica dei luoghi. Non ultimo, va ricordato che questo percorso porta ancora, per un lungo tratto, il nome di via \"Bariglaria\", derivato probabilmente da \u201cbirotularia\u201d cio\u00e8 da \u201cb\u00ecrotus\u201d, da cui l\u2019italiano \u201cbaroccio, biroccio\u201d, piccolo carro, evocativo quindi della frequentazione della strada a fini commerciali.\nSuperato il centro di Tricesimo, la via quindi risaliva la valle del Tagliamento, dividendosi in due rami: uno saliva a Tolmezzo e Zuglio (la romana \"Iulium Carnicum\"), e attraverso il passo di Monte Croce Carnico scendeva nella valle della Drava fino a D\u00f6lsach (\"Aguntum\" per i Romani), nei pressi di Lienz, dove rimangono imponenti rovine di edifici romani.\nDi questo antico percorso rimangono alcune epigrafi relative a interventi di rifacimento e manutenzione, di cui una, conosciuta come \"epigrafe di Respectus\", risalente al III secolo, si trova nei pressi del passo di Monte Croce Carnico, al confine con l'Austria. \nIl secondo percorso, pi\u00f9 antico del precedente, era diretto decisamente ad oriente, verso Virunum. La strada percorreva un passaggio obbligato attraverso il Canal del Ferro, gi\u00e0 conosciuto come via commerciale nel II secolo a.C., passando probabilmente per Resiutta e Chiusaforte, dove sono stati rinvenuti resti della via romana, che superava poi il torrente Pontebbana, toccando Camporosso e Tarvisio, snodo viario in cui convergevano altre due strade che percorrevano le valli del Natisone e dell'Isonzo, alternativi a quello principale, e pi\u00f9 breve, della Iulia Augusta. Dopo Tarvisio, tracce della strada romana sono presenti presso Coccau e in territorio austriaco a Villaco; dopo altre 30 miglia si giungeva infine a Virunum, nei pressi dell'attuale Zollfeld. Le due citt\u00e0 noriche poste al termine dei due rami della via, Aguntum e Virunum, erano collegate tra loro da una via che si snodava lungo il fondovalle della Drava.\nSempre da Aguntum, verso ponente, aveva inizio la via \"in compendium\", convenzionalmente denominata dagli storici via Aguntum-Vipitenum, che attraverso la val Pusteria collegava la Iulia Augusta alla diramazione della via Claudia Augusta che da \"Pons Drusi\" (Bolzano) lungo la vallata dell'Isarco conduceva a Vipiteno e a \"Veldidena\" (Innsbruck) attraverso il passo del Brennero.\nBibliografia.\nTagliaferri, Brozzi, \"Udine e il suo territorio dalle origini alla caduta del dominio longobardo\", 1963\nCencigh, Franceschin, Buora, \"Idrografia e viabilit\u00e0 nel territorio centro orientale di Aquielia romana,\" 2004"}
{"id": "1241090", "revid": "28402", "url": "https://it.wikipedia.org/wiki?curid=1241090", "title": "Lattame", "text": ""}
{"id": "1241093", "revid": "1879880", "url": "https://it.wikipedia.org/wiki?curid=1241093", "title": "Condizioni generali di contratto", "text": "Le condizioni generali di contratto sono clausole previste unilateralmente da una parte contrattuale, e generalmente dirette a regolare uniformemente i suoi rapporti contrattuali.\nTrovano disciplina nell'art. 1341 c.c., il quale dispone che esse hanno efficacia nei confronti dell'altra parte contrattuale se questi, nel momento della conclusione del contratto, le conosceva o avrebbe dovuto conoscerle usando la normale diligenza. \nIl presupposto della conoscenza o della conoscibilit\u00e0 impone un duplice onere, l'uno a carico del proponente, che deve predisporre mezzi idonei a far conoscere le clausole all'aderente, l'altro a carico dell'aderente, che deve adoperarsi per averne conoscenza, secondo la normale diligenza (vale a dire la diligenza valutata secondo il criterio della normalit\u00e0, cio\u00e8 sulla base del comportamento che ci si possa ragionevolmente attendere dalla massa delle persone nel compimento di atti della medesima natura).\nLa natura delle clausole in questione \u00e8 stata controversa, deponendo taluni per la natura legale delle clausole, talaltri per la natura convenzionale, ancorch\u00e9 tali clausole siano disposte unilateralmente.\nAlcune tipologie tassative di condizioni generali di contratto hanno la caratteristica di aggravare sensibilmente la posizione della parte contraente che vi aderisce e dette \"onerose\". \nEsse trovano una disciplina particolare nell'art 1341 co.2, il quale, dopo l'elencazione delle stesse, prevede l'obbligo che siano specificamente approvate. Sono \"onerose\" le clausole che: limitano la responsabilit\u00e0 del proponente, attribuiscono la facolt\u00e0 di recedere o sospendere l'esecuzione del contratto, impongono decadenze, limitano la facolt\u00e0 di opporre eccezioni, prevedono la tacita proroga o rinnovazione del contratto, le clausole compromissorie e quelle che derogano alla competenza giurisdizionale.\nA seguito della mancata sottoscrizione per alcuni si configurerebbe una nullit\u00e0 delle clausole \"onerose\", suscettibile di porre nel nulla l'intero contratto sulla base delle regole generali (se sono state motivo determinante per la conclusione del contratto), mentre per altri l'inefficacia delle clausole stesse, per altri ancora l'inopponibilit\u00e0 delle clausole nei confronti del contraente che le ha sottoscritte, che implicherebbe la facolt\u00e0 riservata solo a quest'ultimo di impugnarle."}
{"id": "1241094", "revid": "125801329", "url": "https://it.wikipedia.org/wiki?curid=1241094", "title": "Tampax (rivista ed editrice)", "text": "Tampax \u00e8 una rivista italiana di comunicazione alternativa e cultura underground, pubblicata tra il 1972 e il 1978. \nStoria.\n\"Tampax\" (aperiodico di lotta visionaria) nasce a Torino nella primavera del 1972 a cura di una piccola redazione di giovanissimi alternativi guidati da Giulio Tedeschi. \nOgni numero, contenuto su di un foglio eliografato, raccoglieva notizie dalla scena underground italiana ed internazionale, fumetti alternativi, critica musicale, poesie. Tra i collaboratori: Elio Bussolino, Max Capa, Riccardo Bertoncelli, Matteo Guarnaccia, Gianni Milano, Carla Celsa, Simonka Toncy Violi, Walter Ferrari.\nIl progetto viene lanciato il 17 febbraio 1972 con un reading di poesia e musica presso la Libreria Hellas di Torino, grazie alla collaborazione di Angelo Pezzana. L'evento \u00e8 curato da Giulio Tedeschi, con la collaborazione (per la parte musicale) di Marco Gallesi, futuro artefice della jazzrock band Arti e mestieri e cofondatore nel 1975 dell'etichetta discografica indipendente Mu. \nNella primavera del 1973 l'attivit\u00e0 si allarga alla distribuzione di materiali cartacei alternativi nel circuito underground italiano. Vengono stretti rapporti con la milanese I.A.P (International Alternative Press), con Stampa Alternativa, con la sede londinese dell'U.P.S (Underground Press Syndacate).\nNell'autunno dello stesso anno Giulio Tedeschi (in rappresentanza del coordinamento operativo) partecipa, in posizione fortemente critica, al convegno \"\"Oltre l'Underground\",\" organizzato a Milano da Re Nudo.\nNel 1975 \"Tampax\" si trasforma in casa editrice. \nNel 1977 pubblica il numero zero della rivista \"Zombie International\" (bimestrale di critica e intervento marginale) che contiene, tra vari altri materiali informativi, il primo racconto a fumetti di Stefano Tamburini \"Morning Glory\".\nNello stesso anno nasce, sempre a Torino (da un gruppo di lavoro composto da Giulio Tedeschi, Carla Celsa, Renato Marchesi e Carla Rambaudi), \"Pancho Villa\" (Centro di documentazione &amp; ricerca stampa), un'agenzia di informazione internazionale che assorbe l'attivit\u00e0 di Tampax allargandola ad altri territori d'intervento: grafica e fumetto, tecnologie alternative, nuovi media, comunicazione antagonista. \nNel 1978 Giulio Tedeschi pubblica \"Tampax in retrospect 1971-1978\", dove, telegraficamente, descrive la storia di Tampax, annunciando un rilancio ed un rafforzamento dell'attivit\u00e0 creativa. Le buone intenzioni non andranno a concretizzarsi, visto che l'esperienza editoriale si esaurir\u00e0, definitivamente, nello stesso anno.\nNell'aprile del 1989 sempre Giulio Tedeschi cura \"Ecstasyante Tampax 1971/1989\", special edition celebrativa di un box (edito in tiratura limitata di 40 copie) contenente alcuni numeri della rivista ristampati per l'occasione. Prodotta dal torinese \"Art Street Bureau\" (archivio internazionale di arte marginale) il lavoro \u00e8 dedicato alla memoria di Abbie Hoffman. Copertina disegnata da Salvatore \"Ursus\" D'Urso (fondatore della band neopsichedelica No Strange)."}
{"id": "1241095", "revid": "169529", "url": "https://it.wikipedia.org/wiki?curid=1241095", "title": "Luigi Brugnara", "text": "Biografia.\nFu deputato alla Dieta provinciale di Innsbruck per la citt\u00e0 di Trento dal 1889 al 1903. Guid\u00f2 il gruppo autonomista trentino passando dalla tattica dell'astensionismo a quella dell'ostruzionismo. Nel 1901 ottenne il supporto alle richieste trentine di autonomia da parte dei tedeschi liberali, guidati da Karl Grabmayr, e conservatori, con a capo Theodor von Kathrein.\nIl 2 aprile 1900 fu eletto podest\u00e0 di Trento e ricopr\u00ec la carica fino al 18 novembre 1903. In quel periodo istitu\u00ec l'Ufficio civico per la mediazione del lavoro."}
{"id": "1241096", "revid": "287204", "url": "https://it.wikipedia.org/wiki?curid=1241096", "title": "Chiesa di Sant'Antonio (Cecina)", "text": "La chiesa di Sant'Antonio \u00e8 un edificio sacro che si trova in localit\u00e0 Collemezzano, nel comune di Cecina.\nStoria e descrizione.\nInaugurata nel 1859, fu costruita per volere dell'ultimo Granduca Leopoldo II al quale la comunit\u00e0 parrocchiale ha voluto rendere omaggio nella pittura murale che copre la facciata. Da segnalare all'interno la tela seicentesca raffigurante l\"Addolorata\" della scuola del Dolci e le bandinelle dei drappelloni che costituivano il baldacchino usato nel Cinquecento a Firenze per la processione del Corpus Domini.\nAl piano superiore sono riuniti gli oggetti pi\u00f9 disparati donati dai granduchi: dipinti, ritratti dei granduchi, la Costituzione firmata da Leopoldo II nel 1848, arredi liturgici, una croce astile del Settecento, un crocifisso ligneo; da notare una \"Deposizione\" da alcuni attribuita a Pompeo Batoni."}
{"id": "1241097", "revid": "287204", "url": "https://it.wikipedia.org/wiki?curid=1241097", "title": "National Soccer Hall of Fame", "text": "La National Soccer Hall of Fame \u00e8 un museo calcistico statunitense senza fini di lucro, istituito al fine di omaggiare tutti coloro (calciatori, allenatori, giornalisti, dirigenti e altri personaggi) che abbiano contribuito in maniera significativa all'immagine del calcio negli USA.\nNonostante sia un'istituzione statunitense, la \"Hall of Fame\" ospita e pu\u00f2 ospitare anche personalit\u00e0 straniere, le quali si siano distinte - o si distinguano tuttora - per la promozione della disciplina nel Paese. Alcuni esempi di personalit\u00e0 non statunitensi presenti nella \"Hall of Fame\" sono molti atleti che disputarono il campionato NASL negli anni settanta e ottanta quali per esempio Franz Beckenbauer e Pel\u00e9.\nLa \"National Soccer Hall of Fame\" ha sede a Oneonta (NY).\nRequisiti per l'ammissione alla \"Hall of Fame\".\nL'accesso alla \"Hall of Fame\" \u00e8 riservato a due categorie di addetti ai lavori:\nCalciatori.\nI calciatori candidabili alla \"Hall of Fame\" devono soddisfare il primo e uno dei successivi due requisiti:\nI calciatori che soddisfino almeno uno dei requisiti di cui ai punti 2. e 3. e abbiano cessato l'attivit\u00e0 agonistica pi\u00f9 di dieci anni prima dell'anno di candidatura sono automaticamente inseriti nella lista dei candidati veterani. Possono essere fatte eccezioni a tale regola nel caso di calciatori di rilievo della defunta North American Soccer League (attiva dal 1968 al 1984).\nOperatori.\n\u00c8 la categoria che comprende, di fatto, tutti coloro che abbiano operato nel calcio degli Stati Uniti con un ruolo prevalente diverso da quello di calciatore. Sono candidabili quelle persone che abbiano dato rilevanti contributi al calcio attraverso la loro attivit\u00e0 di manager, allenatore, scopritore di talenti, sia a livello nazionale che di Prima Divisione. A causa della natura particolare e per certi versi indefinita della categoria di operatori interessati, \u00e8 permesso segnalare singoli nominativi alla commissione di ricerca storica della Hall of Fame, che ha funzioni consultive di fronte al comitato direttivo, che pu\u00f2 tenere conto del parere degli esperti per inserire i nominativi ad esso sottoposti nella lista dei candidati."}
{"id": "1241105", "revid": "682087", "url": "https://it.wikipedia.org/wiki?curid=1241105", "title": "Gram-negativi", "text": ""}
{"id": "1241108", "revid": "123834115", "url": "https://it.wikipedia.org/wiki?curid=1241108", "title": "Club Atl\u00e9tico San Mart\u00edn (San Juan)", "text": "Il Club Atl\u00e9tico San Mart\u00edn, chiamato comunemente solo San Mart\u00edn, \u00e8 una societ\u00e0 calcistica con sede a San Juan, in Argentina. Gioca nella Primera B Nacional, la seconda serie del calcio argentino.\nDisputa le sue partite interne presso lo stadio Ingeniero Hilario S\u00e1nchez e occasionalmente presso lo stadio del Bicentenario, di propriet\u00e0 della provincia di San Juan."}
{"id": "1241109", "revid": "287204", "url": "https://it.wikipedia.org/wiki?curid=1241109", "title": "Magnus Backstedt", "text": ""}
{"id": "1241112", "revid": "1305887", "url": "https://it.wikipedia.org/wiki?curid=1241112", "title": "Lazo", "text": "Il lazo (dal latino \"laqueus\", ovvero \"laccio\"; \"corda\") \u00e8 un sostantivo derivante dalla lingua spagnola ma utilizzato correntemente in italiano per indicare quel particolare tipo di laccio, del quale si servono i cowboy nordamericani o i \"gaucho\" sudamericani provenienti dall'Argentina, per praticare il cosiddetto \"roping\", ovvero la cattura di quadrupedi o di bestiame.\nGli animali, attraverso il lancio di un'estremit\u00e0 della corda avente la forma di un cappio, vengono afferrati in varie parti del corpo (come la testa o le zampe), mentre l'altra \u00e8 saldamente tenuta dal gaucho, spesso in sella ad un cavallo."}
{"id": "1241113", "revid": "35813", "url": "https://it.wikipedia.org/wiki?curid=1241113", "title": "Federico Augusto II, Re di Sassonia", "text": ""}
{"id": "1241114", "revid": "177130", "url": "https://it.wikipedia.org/wiki?curid=1241114", "title": "Pino e gli anticorpi", "text": ""}
{"id": "1241118", "revid": "729019", "url": "https://it.wikipedia.org/wiki?curid=1241118", "title": "Nazionale di calcio a 5 della Costa Rica", "text": "La nazionale di calcio a 5 della Costa Rica \u00e8, in senso generale, una qualsiasi delle selezioni nazionali di Calcio a 5 della Federazione calcistica della Costa Rica che rappresentano la Costa Rica nelle varie competizioni ufficiali o amichevoli riservate a squadre nazionali.\nI mondiali FIFUSA.\nQuesta squadra nazionale ha iniziato la propria attivit\u00e0 internazionale nel 1982 ancora sotto l'egida della FIFUSA, durante il primo campionato mondiale, la selezione del piccolo stato centroamericano giunse ultima nel proprio girone con quattro sconfitte in altrettante gare. La Costa Rica si ripresent\u00f2 puntuale tre anni dopo per la manifestazione mondiale in Spagna, inserita nel Girone C di Madrid, anche in questo caso raccolse poco, con tre sconfitte in tre gare e l'eliminazione al primo turno. Il primo risultato storico per la selezione costaricana porta la data del 23 ottobre 1988: a Melbourne, durante il mondiale australiano, i costaricani vincono la loro prima gara in un campionato del mondo battendo la Nuova Zelanda per 9-2. nonostante questo risultato la Costa Rica non approda al secondo turno.\nLa storia dopo il 1988.\nIl primo mondiale FIFA non vede la partecipazione della selezione costaricana, per il nord e centro America sono presenti Stati Uniti e Canada. La Costa Rica torna alla rassegna iridata tre anni dopo ad Hong Kong quando viene inserita nel girone con Brasile, Belgio ed Australia e dove giunger\u00e0 ultima con zero punti.\nIn vista dei mondiali 1996 in Spagna, la federazione CONCACAF indice quindi la prima rassegna continentale di calcio a 5 valevole anche per la qualificazione ai mondiali, nella manifestazione che si tiene in Guatemala, la Costa Rica nel girone a tre ottiene una vittoria e un pareggio, ma in virt\u00f9 della differenza reti rimane fuori dalle semifinali a favore di USA e Cuba. Questo automaticamente significa anche mancata qualificazione ai mondiali.\nLa selezione centroamericana si rif\u00e0 quattro anni dopo nella medesima manifestazione: a San Jos\u00e9 davanti al proprio pubblico, nella finale con Cuba, la Costa Rica vince 2-0 ed in virt\u00f9 della sua presenza in finale, accede ai mondiali di Guatemala, dove ottiene la sua seconda storica vittoria ai danni dell'Australia, ma anche questa vittoria non permette ai costaricani di passare il turno.\nQuattro anni pi\u00f9 tardi, nella seconda rassegna continentale consecutiva organizzata in casa ad Heredia, la Costa Rica vince il proprio girone a punteggio pieno su Messico, Trinidad e Tobago e Suriname, ma viene sconfitta in semifinale 4-0 dagli Stati Uniti poi campioni, questo risultato segna l'esclusione dei costaricani dal mondiale programmato in dicembre a Taiwan.\nPalmar\u00e8s.\nCampionati mondiali.\nLa Costa Rica conta su cinque partecipazioni ai campionati del mondo, ma in tutte e cinque le occasioni \u00e8 stata eliminata al primo turno, attualmente sulle sedici partite disputate conta due vittorie (contro la Nuova Zelanda nel 1988 e contro l'Australia nel 2000) a fronte di 14 sconfitte.\nCampionati CONCACAF.\nUna volta Campione CONCACAF nella rassegna ospitata in casa nel 2000, con automatica qualificazione al campionato del mondo, la Costa Rica \u00e8 giunta nel 2004 terza classificata dietro a USA e Cuba, dopo aver battuto 12-5 il Messico nella finale per il 3\u00ba-4\u00ba posto.\nRosa.\nAllenatore: Diego Solis"}
{"id": "1241122", "revid": "92723", "url": "https://it.wikipedia.org/wiki?curid=1241122", "title": "Chiesa di San Pietro in Palazzi", "text": "La chiesa di San Pietro in Palazzi \u00e8 un edificio sacro che si trova in localit\u00e0 San Pietro in Palazzi, nel comune di Cecina; fa parte della diocesi di Pisa.\nStoria e descrizione.\nFu costruita nel 1928, per iniziativa dell'arcivescovo di Pisa, cardinale Pietro Maffi (dal cui noem, secondo un'antica tradizione, fu tratto il santo per la dedica) e ristrutturata poi nel 1960 sotto la guida dell'impresario Collatino Bandini. \nL'edificio, di ispirazione neogotica, ha una struttura a tre navate, di cui quella centrale con il soffitto a capriate. Nella cappella terminale della navata sinistra \u00e8 stato eretto nel 1972 un altare dedicato alla Madonna per custodire la mensa del primitivo altare maggiore che ospit\u00f2 la venerata icona della \"Madonna di Sotto gli Organi\". Nella cappella della navata opposta, dove si staglia un mosaico di Cristo, una lapide ricorda la visita del papa Giovanni Paolo II nel settembre del 1989."}
{"id": "1241127", "revid": "3082", "url": "https://it.wikipedia.org/wiki?curid=1241127", "title": "Mario Massimo", "text": ""}
{"id": "1241128", "revid": "1117982", "url": "https://it.wikipedia.org/wiki?curid=1241128", "title": "Lucio Mario Massimo Perpetuo Aureliano", "text": "Biografia.\n\u00c8 quasi universalmente accettato che lo storico Mario Massimo sia da identificare con uno dei pi\u00f9 influenti senatori dell'epoca della dinastia severiana, Lucio Mario Massimo Perpetuo Aureliano, due volte console e \"praefectus urbi\".\nLa sua famiglia era originaria dell'Africa, cos\u00ec come Settimio Severo, e non era di origine senatoriale, ma appartenente all'ordine equestre; il padre di Mario Massimo, Lucio Mario Perpetuo, fu procuratore in Gallia Lugdunense e Aquitania, ma evidentemente riusc\u00ec a far entrare il figlio nell'ordine senatoriale, come un \"homo novus\".\nMario Massimo nacque probabilmente nel 158/160 e divenne senatore sotto l'imperatore Commodo (180-192). Nel 193, quando il suo conterraneo Settimio Severo prese il potere, Mario Massimo era \"legatus legionis\" della Legio I \"Italica\", di stanza sul basso Danubio, in Mesia Inferiore; in tale occasione fu coinvolto nello scontro tra Severo e un altro pretendente al trono, Pescennio Nigro, contro il quale combatt\u00e9 in battaglia di fronte a Bisanzio. Nel 197 combatt\u00e9 al fianco di Severo nella Battaglia di Lugdunum, in cui venne sconfitto il pretendente Clodio Albino; in seguito venne nominato governatore della Gallia Belgica. Fu probabilmente nel 199 che venne onorato con il consolato suffetto.\nFu governatore della Germania Inferiore e poi, nel 208, della Coele-Syria; alcuni anni dopo divenne il primo ex-console a tenere in successione il proconsolato di Asia e Africa: questo onore \u00e8 probabilmente indizio del favore goduto presso l'imperatore Caracalla. Nel 217 Mario divenne \"praefectus urbi\" sotto il nuovo imperatore, Macrino. Divenne console per la seconda volta nel 223.\nSuo figlio Lucio Mario Massimo fu console nel 232.\nOpere.\nScrisse una serie di biografie di dodici imperatori, andata perduta, da Nerva ad Eliogabalo, continuando il lavoro di Svetonio; la sua opera era ancora letta nel IV secolo e fu utilizzata come fonte dagli storici dell'epoca, in particolare dagli autori della \"Historia Augusta\". La natura e l'affidabilit\u00e0 dell'opera di Mario Massimo, cos\u00ec come l'ampiezza della sua influenza sull'\"Historia\", sono questioni ancora disputate tra gli studiosi.\nNon \u00e8 noto con certezza quando Mario abbia scritto la propria opera, ma \u00e8 probabile che ci\u00f2 sia avvenuto verso la fine della sua carriera.\n\"Caesares\", questo apparentemente il titolo dell'opera, era nelle intenzioni del suo autore una continuazione della \"De vita XII Caesarum\" (\"Vita dei dodici Cesari\") di Gaio Svetonio Tranquillo, in quanto copriva i regni dei dodici imperatori successivi a quelli descritti da Svetonio, da Nerva ad Eliogabalo. Sebbene fosse stato un testimone diretto di sette di questi regni \u2014 e per di pi\u00f9 da una posizione privilegiata \u2014, Massimo non adott\u00f2 lo stile del suo contemporaneo e collega Cassio Dione Cocceiano, ma prefer\u00ec un racconto ricco di aneddoti e, quasi certamente, frivolo. L'intenzione di Mario sembra quella di seguire e superare Svetonio nella presentazione di pettegolezzi, commenti cinici, aneddoti scandalosi, particolari piccanti della vita privata degli imperatori. Mario Massimo inser\u00ec nella sua opera brani di lettere, editti senatoriali e altri documenti pubblici, ma sembra che ne abbia inventati parecchi \u2014 una pratica seguita molto volentieri dall'autore della \"Historia Augusta\".\nI suoi scritti vennero criticati negativamente da Ammiano Marcellino e da Sofronio Eusebio Girolamo, oltre che dall'anonimo autore della \"Historia Augusta\", che per\u00f2 lo cita direttamente almeno 26 volte e probabilmente altrove in maniera indiretta. Malgrado le sue pecche, l'opera di Mario Massimo doveva avere i suoi indubbi pregi, fornendo una messe di informazioni non altrimenti disponibile: la narrazione dell'assassinio di Eliogabalo contenuta nella \"Historia Augusta\", ben narrata e infarcita di dettagli circostanziati molto verosimili, pare sia stata derivata dall'opera di Massimo."}
{"id": "1241129", "revid": "33689", "url": "https://it.wikipedia.org/wiki?curid=1241129", "title": "Importazioni", "text": ""}
{"id": "1241132", "revid": "339392", "url": "https://it.wikipedia.org/wiki?curid=1241132", "title": "Esportazioni", "text": ""}
{"id": "1241136", "revid": "466539", "url": "https://it.wikipedia.org/wiki?curid=1241136", "title": "Ungheni (Ia\u0219i)", "text": "Ungheni \u00e8 un comune della Romania di 4.242 abitanti, ubicato nel distretto di Ia\u0219i, nella regione storica della Moldavia.\nIl comune, formato dall'unione di 4 villaggi (Bosia, Coada St\u00e2ncii, M\u00e2nz\u0103te\u0219ti, Ungheni), fa parte della Zona Metropolitana di Ia\u0219i. Il comune \u00e8 ubicato sulle rive del fiume Prut e si trova di fronte all'omonima citt\u00e0 della Moldavia; si tratta di un importante posto di confine, soprattutto per quanto riguarda il traffico ferroviario."}
{"id": "1241137", "revid": "22475", "url": "https://it.wikipedia.org/wiki?curid=1241137", "title": "Tadanobu Asano", "text": "Biografia.\nAsano \u00e8 nato a Yokohama, nella prefettura di Kanagawa, il 27 novembre del 1973 da padre giapponese e da madre statunitense di origini giapponesi, norvegesi ed olandesi. Attore carismatico e versatile, \u00e8 stato spesso paragonato dalla critica a Johnny Depp, sia per il suo bell'aspetto sia per il suo look. Anche la sua carriera rispecchia quella dell'attore americano, essendo infatti riuscito a raggiungere la fama nel circuito cinematografico main-stream giapponese dopo avere recitato in alcuni film indipendenti.\nL'amore di Asano per la musica lo porta a formare una band con degli amici quando era ancora molto giovane. All'et\u00e0 di 14 anni viene portato dal padre alla sua prima audizione. Asano, sicuro di riuscire a sbaragliare la concorrenza semplicemente recitando in maniera naturale, riesce a conquistare un ruolo nella popolare serie tv \"Kinpachi-sensei\", facendo cos\u00ec il suo debutto.\nNegli anni successivi, continua ad affinare le sue abilit\u00e0 di attore. La sua carriera \u00e8 guidata pi\u00f9 dalla volont\u00e0 di aiutare la famiglia che di ottenere la celebrit\u00e0 ed il suo primo amore rimane sempre la musica, a dispetto del suo crescente successo televisivo e cinematografico. Anche se \u00e8 il ruolo nel film TV \"Fried Dragon Fish\" (1993) del regista Shunji Iwai che lo fa conoscere al pubblico giapponese, \u00e8 solo con \"Picnic\", un film drammatico sempre di Iwai, che diviene davvero famoso. Sul set di questo film conosce quella che dopo poco diverr\u00e0 sua moglie, l'attrice e cantante j-pop Chara. Mentre Asano continua ad accettare parti che gli attori con ambizioni mainstream rifiuterebbero sicuramente, sembra che meno cerchi la fama, pi\u00f9 la ottenga.\nSuccessivamente fa parte del cast di altri film come \"Shark Skin Man and Peach Hip Girl\" e \"Tab\u00f9 - Gohatto\". Con queste interpretazioni, oltre che con il ruolo da protagonista nel film \"Gojoe\" di S\u014dgo Ishii, Asano diventa un attore sempre pi\u00f9 conosciuto del cinema mainstream, cosa che cerca in ogni modo di evitare, accettando parti in film violenti e scandalosi come \"Ichi the Killer\" e \"Electric Dragon 80.000 V\".\nNel 2003 Asano partecipa al film \"Akarui Mirai\" di Kiyoshi Kurosawa, in cui ricopre il ruolo di un impiegato scontento che uccide l'intera famiglia del suo capo. Recita anche in \"Last Life in the Universe\" di Pen-Ek Ratanaruang nel ruolo di un libraio con manie suicide, parte che gli vale il \"Premio Controcorrente per il Miglior Attore\" al Festival di Venezia nel 2003. Sempre nello stesso anno, come in \"Gohatto\" recita insieme a Takeshi Kitano nel suo film \"Zat\u014dichi\".\nNel 2007 interpreta Gengis Khan nel film \"Mongol\", dimostrando ottime doti attoriali. \u00c8 anche un artista ed un modello, soprattutto per gli stilisti giapponesi Jun Takahashi e Takeo Kikuchi. Per quest'ultimo \u00e8 apparso in una serie di spot girati da Wong Kar-wai, uno dei quali \u00e8 stato pubblicato con il titolo wkw/tk/1996@7\u203255\u2033hk.net.\nAsano e Chara hanno due figli, Sumire e Himi. Esitante a definirsi un attore, preferisce pensarsi come un cantante. Fa parte infatti della band Mach 1.67 insieme al regista S\u014dgo Ishii. Nell'album \"We Love Butchers\", tributo alla band bloodthirsty butchers, canta insieme alla moglie nel pezzo . In seguito i due divorziano e Tadanobu ottiene la custodia dei figli.\nNel 2011 interpreta Hogun nel film del Marvel Cinematic Universe \"Thor\" diretto da Kenneth Branagh, ruolo che riprende nei sequel ' nel 2013 e ' nel 2017. Nel 2014 ha ottenuto il ruolo dell'instancabile ispettore Koichi Zenigata nel film live-action \"Lupin III\", diretto da Ry\u016bhei Kitamura.\nNel 2021 ha interpretato il dio del tuono Raiden nel film \"Mortal Kombat\", diretto da Simon McQuoid.\nDoppiatori italiani.\nNella versione in italiano dei suoi film, Tadanobu Asano \u00e8 stato doppiato da:"}
{"id": "1241141", "revid": "773636", "url": "https://it.wikipedia.org/wiki?curid=1241141", "title": "Badia di San Pietro a Moscheta", "text": "Immersa nei boschi, la badia di San Pietro a Moscheta, che si trova nel comune di Firenzuola.\nStoria e descrizione.\nFu fondata nel 1034 da san Giovanni Gualberto. Secondo altre fonti locali, invece, la chiesa sarebbe stata realizzata invece dal beato Rodolfo dei Galigai.\nIl complesso ha conservato scarse tracce dell'et\u00e0 medievale: rimane il duecentesco portone d'ingresso al monastero, a sesto acuto con cunei dentati. Il monastero raggiunse notevole fortuna nel corso del Duecento, epoca alla quale sono da riferire i pochi resti medievali. Secondo la tradizione locale, in particolare, la chiesa sarebbe stata distrutta dal fiume che scorre poco distante, che si sarebbe ingrossato per le preghiere di san Giovanni Gualberto: il santo, infatti, si sarebbe indignato per le dimensioni del convento, pretendendo pi\u00f9 umilt\u00e0. Altri resti pi\u00f9 recenti risalgono al XIV secolo, fra i quali va segnalato il cortile porticato.\nNel XVIII secolo il monastero fu soppresso per effetto di un decreto granducale, i beni furono venduti all'asta e la chiesa divenne sede di parrocchia, soppressa nel 1986. L'attuale chiesa \u00e8 stata costruita pi\u00f9 di recente, e oggi all'interno dell'abbazia ha sede il Museo del paesaggio storico dell'Appennino, inserito nel sistema museale del Mugello Alto Mugello Val di Sieve."}
{"id": "1241144", "revid": "599013", "url": "https://it.wikipedia.org/wiki?curid=1241144", "title": "Fran\u00e7ois Modesto", "text": "Carriera.\nFran\u00e7ois Modesto \u00e8 cresciuto calcisticamente nelle giovanili del Bastia, club della sua citt\u00e0. Ha debuttato nel massimo campionato francese il 20 febbraio 1998 nella vittoria casalinga per 1-0 contro il .\nNell'estate del 1999 viene acquistato dal Cagliari. Esordisce in Serie A il 30 agosto seguente alla prima giornata, schierato titolare sul campo della Lazio. Il 9 febbraio 2000 segna il suo primo gol con la maglia dei sardi in occasione della semifinale di andata della Coppa Italia persa per 3-1 contro l'. La sua prima stagione nel campionato italiano si conclude con la retrocessione del Cagliari in Serie B. Al termine della stagione 2003-2004, conclusa con la promozione della squadra sarda in Serie A, non rinnova il contratto e si trasferisce al Monaco.\nL'11 agosto 2004 debutta in Champions League in occasione per del terzo turno preliminare vinto per 3-0 dai monegaschi sul campo dell'ND Gorica. Il 13 marzo 2005 segna il suo primo gol nel massimo campionato francese nel corso della partita Auxerre-Monaco (2-2). Nel 2010, dopo 6 stagioni chiude la sua esperienza con il club del Principato.\nIl 1\u00ba luglio 2010 viene ingaggiato dai greci dell'. Esordisce nel massimo campionato greco il 28 agosto seguente nella sconfitta per 2-1 contro l'Iraklis. Il 19 ottobre 2011 segna il suo primo gol in Champions League nella vittoria casalinga per 3-1 contro il Borussia Dortmund. Nel giugno 2013 lascia il club greco, col quale ha vinto in tre stagioni tre campionati e due coppe nazionali, per fare ritorno al Bastia, dove conclude la carriera nel 2016.\nStatistiche.\nPresenze e reti nei club.\n\"Statistiche aggiornate al 2 agosto 2016.\""}
{"id": "1241150", "revid": "187250", "url": "https://it.wikipedia.org/wiki?curid=1241150", "title": "Mario Giuliani", "text": ""}
{"id": "1241151", "revid": "1793900", "url": "https://it.wikipedia.org/wiki?curid=1241151", "title": "Parkland Memorial Hospital", "text": "Il Parkland Memorial Hospital \u00e8 un ospedale attualmente situato al \"5201 di Harry Hines Boulevard\", a ovest di Oak Lawn a Dallas, Texas.\nOriginariamente l'ospedale fu costruito nel 1894 su 17 acri di terra situati tra Oak Lawn Avenue e Maple. Il nome Parkland deriva dal fatto che la zona era considerata dalla citt\u00e0 come un parco.\nNel 1954 fu ricostruito a un miglio circa di distanza.\nIn questo stesso ospedale furono ricoverati il Presidente John Fitzgerald Kennedy il 22 novembre 1963, il suo assassino Lee Harvey Oswald e Jack Ruby, l'omicida di Oswald. La morte di JFK fu data alle 13 nella Sala 1; al contempo il Governatore Connally veniva operato nella Sala 2. Due giorni dopo, il 24 novembre, Lee Harvey Oswald veniva ricoverato al Parkland per una ferita d'arma da fuoco sparata da Jack Ruby e moriva. Il 3 gennaio 1967 Jack Ruby moriva per complicazioni polmonari.\nIl Parkland Memorial Hospital \u00e8 l'unico ospedale pubblico della contea di Dallas; i fondi monetari derivano da un'imposta fondiaria che ricade sui residenti della contea. \u00c8 centro traumatologico, centro ustioni e principale ospedale d'istruzione universitaria del sud-ovest Texas.\nIl Parkland memorial Hospital ha anche uno dei pi\u00f9 grandi reparti maternit\u00e0 della nazione, con una natalit\u00e0 di 15-16000 bambini all'anno. Si \u00e8 cos\u00ec creata in Texas una delle primi unit\u00e0 prenatale ad alto rischio.\nL'ospedale, oltrech\u00e9 essere centro di cura per i residenti della contea, \u00e8 un centro medico e chirurgico di riferimento per il Texas del Nord e il sud-est dell'Oklahoma."}
{"id": "1241152", "revid": "228587", "url": "https://it.wikipedia.org/wiki?curid=1241152", "title": "Paraboloide solare", "text": "Un paraboloide solare \u00e8 una struttura per la concentrazione solare a forma di paraboloide, che consente di raccogliere i raggi solari per poi concentrarne la luce e il calore in un punto prestabilito, che coincide con il fuoco del paraboloide.\nIl principio \u00e8 simile a quello dello specchio ustorio.\nApplicazioni.\nIl paraboloide a concentrazione puntiforme \u00e8 una tecnologia che utilizza l'energia solare convertendola in energia termica per ricavarne temperature di esercizio medio alte di 300 - 2.500 \u00b0C, in modo da poterle usare per la produzione di vapore, che a sua volta tramite turbina e generatore, produce energia elettrica; oppure tramite concentrazione fotovoltaica si pu\u00f2 ricavare energia elettrica diretta, e contemporaneamente raffreddando il fotovoltaico si ottiene acqua calda.\nPer ottimizzare l'esposizione, tramite supporto mobile e fotocellule, il funzionamento pu\u00f2 imitare i girasoli nel seguire il sole. La superficie captante netta insegue il movimento apparente del sole.\nEsempio.\nIl paraboloide solare da 12 m\u00b2 a concentrazione puntiforme, rappresentato in foto, \u00e8 composto da:"}
{"id": "1241154", "revid": "729019", "url": "https://it.wikipedia.org/wiki?curid=1241154", "title": "Bristol Britannia", "text": "Il Bristol Britannia era un quadrimotore di linea ad ala bassa per rotte a lungo raggio prodotto dall'azienda britannica Bristol Aeroplane Company negli anni cinquanta.\nBench\u00e9 realizzato per il mercato del trasporto passeggeri in rotte a lungo raggio, venne anche utilizzato come trasporto militare dalla Royal Air Force.\nStoria del progetto.\nIl Bristol Britannia era stato progettato per soddisfare una richiesta della British Overseas Airways Corporation (BOAC) per un aereo da utilizzare sulle lunghe tratte dell'impero britannico. L'aereo, secondo il desiderio della BOAC, doveva essere fornito di quattro motori a pistoni e doveva poter trasportare almeno 36 passeggeri, ma alcuni radicali cambiamenti nel progetto iniziale portarono alla realizzazione di un prototipo da 90 passeggeri con turboeliche Bristol Proteus 625, che vol\u00f2 il 16 settembre 1952.\nDal Britannia la Canadair svilupp\u00f2 negli anni cinquanta il pattugliatore marittimo CL-28 Argus per le esigenze della Royal Canadian Air Force.\nImpiego operativo.\nCivile.\nIl Britannia 102 di serie, noto come \"Gigante che Sussurra\" per la sua sorprendente silenziosit\u00e0 non solo in cabina ma anche percepita da terra, entr\u00f2 in servizio con la BOAC il 1\u00ba febbraio 1957 sulla rotta Londra-Johannesburg. I Bristol Britannia serie 300, con fusoliera allungata di quasi quattro metri, motori Proteus 755 da 4120\u00a0hp e 133 posti passeggeri, iniziarono i servizi senza scalo da Londra a New York il 19 dicembre 1957, e i Britannia 312 furono i primi aerei con propulsione turboelica ad operare regolarmente su rotte transatlantiche."}
{"id": "1241157", "revid": "287204", "url": "https://it.wikipedia.org/wiki?curid=1241157", "title": "Joel Robert", "text": ""}
{"id": "1241158", "revid": "287204", "url": "https://it.wikipedia.org/wiki?curid=1241158", "title": "Karl Bohm", "text": ""}
{"id": "1241159", "revid": "36426", "url": "https://it.wikipedia.org/wiki?curid=1241159", "title": "Chiesa di Santa Maria Assunta e San Lorenzo", "text": "La chiesa di Santa Maria Assunta e San Lorenzo \u00e8 un edificio sacro che si trova in localit\u00e0 Castell'Anselmo, frazione del comune di Collesalvetti.\nStoria.\nUna chiesa in questo sito \u00e8 documentata gi\u00e0 dal XV secolo, ma venne distrutta durante le guerre tra Firenze e Pisa e, decimata la popolazione durante la pestilenza del 1522, soppressa e unita alla chiesa di Luciana. Solo nel XIX secolo, per comodit\u00e0 della popolazione riaccresciuta grazie allo sviluppo agrario, si sent\u00ec la necessit\u00e0 di ricostruire un edificio religioso, a partire dal 1825. \nDescrizione.\nAll'edificio ad aula a sviluppo longitudinale \u00e8 annessa una piccola cappella dedicata al Santissimo Sacramento, aggiunta nel 1868. \nLa zona absidale \u00e8 delimitata da un arco sorretto da colonne e semipilastri. L'altare in marmi policromi, del tipo a mensa, accoglie al centro un tabernacolo a tempietto. Nella cantoria in controfacciata, il cui parapetto \u00e8 decorato con soggetti musicali, \u00e8 conservato un organo ottocentesco e un dipinto raffigurante l\"Assunzione di Maria con san Lorenzo\". Nei due altari alle pareti laterali si trovano due tele ottocentesche raffiguranti la \"Morte di san Giuseppe\" e la \"Visione di sant'Antonio\"."}
{"id": "1241162", "revid": "125223100", "url": "https://it.wikipedia.org/wiki?curid=1241162", "title": "Club Atl\u00e9tico Tigre", "text": "Il Club Atl\u00e9tico Tigre, chiamato comunemente solo Tigre o \"Matador\", \u00e8 una societ\u00e0 calcistica con sede a Victoria (dipartimento San Fernando), in Argentina. Gioca nella Primera Divisi\u00f3n, la massima serie del campionato argentino.\nStoria.\nDal 1931 il Club Atl\u00e9tico Tigre ha disputato 24 campionati nella prima divisione argentina. La sua prima retrocessione in seconda divisione \u00e8 avvenuta nel 1942.\nCoppa Sudamericana 2012.\nIl Tigre \u00e8 arrivato tre volte secondo in campionato. Il suo punto pi\u00f9 alto a livello internazionale \u00e8 stata la finale di Coppa Sudamericana del 2012, finita con la sconfitta a tavolino contro il San Paolo, dopo che nel ritorno al Morumbi i giocatori hanno rifiutato di scendere in campo nel secondo tempo adducendo di aver subito atti di violenza negli spogliatoi.\nColori.\nI colori sociali del C.A. Tigre sono il rosso e il blu e la voce popolare vuole che ci\u00f2 sia dovuto al fatto che la prima muta di casacche del club fosse stata donata a Jos\u00e9 Dellagiovanna da un commerciante, Adolfo Leber, originario del Canton Ticino il cui scudo \u00e8 dei colori succitati.\nStadio.\nIl club disputa le sue partite interne presso l'Estadio Jos\u00e9 Dellagiovanna."}
{"id": "1241168", "revid": "1889177", "url": "https://it.wikipedia.org/wiki?curid=1241168", "title": "Chiesa dei Santi Quirico e Giulitta (Collesalvetti)", "text": "La chiesa dei Santi Quirico e Giulitta \u00e8 un edificio sacro che si trova in via San Quirico 5 a Collesalvetti.\nStoria.\nDai documenti della Diocesi di Pisa risulta esistente una chiesetta dedicata a san Quirico gi\u00e0 nel 1371, successivamente elevata a pieve nel 1575 ed ampliata nel 1784. L'edificio attuale invece fu eretto nel 1853, dopo che l'antica chiesa era quasi completamente crollata a seguito di un terremoto; essa fu consacrata ben cento anni dopo, nel 1954.\nL'edificio ha subito una forte opera di rinnovamento nei primi anni '80, per volere di don Mario Stefani, con l'adeguamento ai dettami del Concilio Vaticano II.\nNel 2001 \u00e8 stata ristrutturata la vecchia sacrestia ed \u00e8 stata creata l'attuale cappella feriale unendo due ambienti attigui alla cappella destra.\nDescrizione.\nIn facciata l'aspetto \u00e8 austero, con un portone incorniciato e due lesene ad incorniciare il corpo centrale; il timpano \u00e8 decorato con un mosaico dorato, recante il cristogramma JHS; sopra il portone \u00e8 presente una lunetta che incornicia un recente mosaico in oro rappresentante i santi Quirico e Giulitta, i cui nomi sono riportati nella balza mosaicata posta tra la porta e l'architrave, oltre che sopra l'abside all'interno della chiesa. Addossati al corpo principale ci sono la sacrestia vecchia e la cappella feriale sul lato settentrionale, il campanile e la canonica sul lato meridionale. La chiesa ha il soffitto a capriate. Il campanile, alto 26 metri, possiede 4 campane ed \u00e8 usato come caposaldo per le mappe cartografiche I.G.M.\nIn pianta si presenta a croce latina e a navata unica, con muri perimetrali intonacati e con tre semipilastri con capitelli corinzi; nelle due cappelle laterali l'edificio presenta due piccole nicchie. \nL'altare, originariamente addossato all'abside, \u00e8 stato sostituito negli anni ottanta da un altare di marmo rivolto verso l'assemblea, il pavimento \u00e8 stato completamente rifatto, cos\u00ec come gli intonaci e gli arredi, in modo da dare un aspetto pi\u00f9 moderno alla chiesa; attualmente le pareti sono semplicemente intonacate ed il marmo del pavimento ricopre anche tutta la fascia inferiore delle pareti laterali.\nDegli arredi presenti alla fine del Settecento si conservano tre pregevoli opere: nella cappella sinistra la tela seicentesca della \"Vergine del Rosario e santi con veduta di Collesalvetti\" \u00e8 posta al centro di un altare a mensa ricoperto di marmi policromi e incorniciata da quindici tavolette con gli episodi salienti della \"Madonna del Rosario\"; nella cappella opposta \u00e8 conservato il dipinto con i \"Santi Quirico e Giulitta\", spostato dall'altare maggiore; qui si trova anche un\"Ultima Cena\" su tela (XVII secolo), gi\u00e0 in sagrestia. \nIn anni recenti \u00e8 stato donato alla chiesa un dipinto a tempera su stoffa, copia con varianti del dipinto originale dei Santi Quirico e Giulitta, opera del maestro colligiano Anchise Picchi."}
{"id": "1241171", "revid": "2108092", "url": "https://it.wikipedia.org/wiki?curid=1241171", "title": "Sat.1", "text": "Sat.1 \u00e8 un canale televisivo in lingua tedesca che ha le radici in Germania, Austria e Svizzera.\nLe due sedi principali sono a Zugo e a Berlino.\nIl direttore del canale \u00e8 Joachim Kosack.\n\u00c8 stata la prima tv tedesca privata ad iniziare trasmissioni regolari, il 1\u00ba gennaio del 1984.\nTra i programmi pi\u00f9 conosciuti ci sono:\nShare dal 1987 al 2006.\nDal 2000 fa parte al gruppo ProSiebenSat.1 Media, insieme a ProSieben, Kabel eins, N24 e 9Live."}
{"id": "1241174", "revid": "187939", "url": "https://it.wikipedia.org/wiki?curid=1241174", "title": "Frankie Dettori", "text": ""}
{"id": "1241175", "revid": "767487", "url": "https://it.wikipedia.org/wiki?curid=1241175", "title": "Catacombs - Il mondo dei morti", "text": "Catacombs - Il mondo dei morti (\"Catacombs\") \u00e8 un film del 2007 diretto da Tomm Coker e David Elliot con Shannyn Sossamon e Alecia Moore.\nTrama.\nVictoria, una ragazza timorosa e spesso nervosa, viene invitata dalla sorella Carolyn a Parigi, con l'intento di aiutarla a superare le proprie fobie. Per questo motivo Carolyn accompagna Victoria a un rave party clandestino nelle catacombe sottostanti Parigi. Subito Victoria non si trova a suo agio, ma quando in seguito a una discussione con la sorella e gli amici di quest'ultima si incammina per uscire dalle caverne incomincia il terrore. Carolyn corre in soccorso della sorella e mentre l'accompagna all'uscita si perde e incontra un terribile mostro che la uccide. La sorella terrorizzata scappa e si perde e quando riesce a tornare alla festa arriva la polizia (Parigi aveva delegato speciali agenti, i Catacombs appunto, a ricercare i partecipanti ai rave, i quali rave non erano mai nello stesso punto). Nella fuga Victoria sviene e si sveglia quando ormai sono gi\u00e0 tutti fuori e la polizia ha chiuso i cancelli d'entrata. Cos\u00ec la ragazza disperata cerca un'altra uscita, temendo il crudele killer che si aggirava nelle catacombe e di cui i suoi nuovi amici le avevano parlato. Incontra poi un ragazzo, anche lui prigioniero nelle catacombe ma con una piantina; con lui cerca di scappare da quell'inferno, ma il ragazzo cade e si ferisce ad una gamba, allora Victoria continua da sola. Si imbatte nuovamente nel mostro e incomincia a correre, fino a quando la ragazza gli tende un agguato, colpendolo con un piccone. Ma scopre che aveva colpito un organizzatore della festa e che il mostro, l'inseguimento e la morte della sorella erano tutto uno scherzo organizzato da Carolyn e dai suoi amici, per far superare a Victoria le sue paure. Purtroppo lo scherzo si \u00e8 trasformato in tragedia, spingendo Victoria presa dal terrore e dalla disperazione ad attaccare l'organizzatore che credeva fosse il mostro. Ma quando Carolyn vede che Jean Michel \u00e8 morto, incolpa la sorella gi\u00e0 nervosa per l'accaduto, che esplode, uccidendo la sorella e tutti i suoi amici che l'avevano seguita e che avevano organizzato lo scherzo."}
{"id": "1241179", "revid": "1969978", "url": "https://it.wikipedia.org/wiki?curid=1241179", "title": "Alien Love Secrets", "text": "Alien Love Secrets \u00e8 un'EP di Steve Vai pubblicato nel 1995 e realizzato in circa 6 settimane durante la composizione dell'album Fire Garden.\nL'album \u00e8 stato concepito per chitarra, basso e batteria, con tastiere molto essenziali. Lo stesso Vai lo considera uno dei suoi album pi\u00f9 semplici e decise di pubblicarlo nel bel mezzo della registrazione di Fire Garden visto il grosso lavoro ancora da affrontare su quest'ultimo e il desiderio di non far passare troppo tempo tra il precedente album Sex and Religion e una nuova release. Il riff della traccia 'Bad Horsie' deriva da uno proposto nel film Mississippi Adventure. In 'The Boy from Seattle' \u00e8 facile riconoscere lo stile di Jimi Hendrix, mentre la canzone 'Ya-Yo Gakk' \u00e8 basata su dei motivetti cantati da uno dei figli di Vai.\nTracce.\nTutte le tracce scritte da Steve Vai."}
{"id": "1241184", "revid": "666668", "url": "https://it.wikipedia.org/wiki?curid=1241184", "title": "Nazionale di calcio a 5 del Giappone", "text": "La nazionale di calcio a 5 del Giappone \u00e8, in senso generale, una qualsiasi delle selezioni nazionali di Calcio a 5 della Federazione calcistica del Giappone che rappresentano il Giappone nelle varie competizioni ufficiali o amichevoli riservate a squadre nazionali.\nQuesta squadra nazionale \u00e8 considerata sicuramente tra le migliori formazioni d'Asia e quella con una storia internazionale pi\u00f9 lunga: il Giappone ha infatti disputato tutte e tre le prime edizioni del campionato mondiale sotto l'egida della FIFUSA, peraltro vincendo proprio all'esordio per 2-0 ai danni dell'Italia. Le tre spedizioni iridate non hanno comunque portato molto successo alla nazionale del sol levante, che in tutti e tre i casi \u00e8 stata eliminata al primo turno.\nCon l'avvento della FIFA, la squadra giapponese ha partecipato al mondiale del 1989 in Olanda, venendo per\u00f2 esclusa al primo turno per mano di Belgio e Argentina. Tre anni pi\u00f9 tardi per la prima volta la squadra giapponese rimane non qualificata, a beneficio di Cina e Iran. L'esclusione si ripete quattro anni dopo alla vigilia del mondiale spagnolo, quando Cina, Malesia e Iran sopravanzano i giapponesi lasciandoli fuori dalla fase finale.\nNel 1999 intanto la Asian Football Confederation indice la prima rassegna continentale per squadre nazionali, con cadenza annuale. Nella prima edizione in Malaysia il Giappone giunge quarto battuto la Kazakistan ai calci di rigore. L'anno successivo il Giappone non migliora la sua posizione, questa volta \u00e8 la Thailandia padrona di casa che vince la finale per il 3\u00ba e 4\u00ba posto per 8-6, questa sconfitta brucia e molto perch\u00e9 questa edizione assegna i posti per il mondiale guatemalteco, il Giappone quarto non si qualifica.\nNel 2001 in Iran, la musica non cambia molto: una nuova sconfitta nella finale per il terzo posto a favore della Corea del Sud relega i giapponesi di nuovo al quarto posto. Toccati questi minimi storici, la selezione nipponica si rivaluta notevolmente e nelle successive quattro edizioni si dimostra la pi\u00f9 fiera rivale dell'Iran a cui contende la coppa con sempre minore scarto. L'edizione 2004 nelle Filippine segna anche una nuova qualificazione al mondiale previsto a Taiwan dove i giapponesi per\u00f2 usciranno al primo turno dopo aver raccolto solo un punto per il pareggio con gli Stati Uniti.\nNel 2006 infine, dopo quattro finali perse, il Giappone finalmente vince la sua prima e per ora unica rassegna continentale: in Uzbekistan i nipponici battono i padroni di casa per 5-1 laureandosi campioni d'Asia. L'anno successivo tra le mura amiche per\u00f2 \u00e8 di nuovo l'Iran a battere i giapponesi in finale per 4-1 riprendendosi l'alloro continentale.\nPalmar\u00e8s.\nCampionati mondiali.\nCinque partecipazioni mondiali fanno del Giappone la nazionale asiatica pi\u00f9 presente in assoluto, precedendo l'Iran, nonostante questa buona presenza il Giappone non \u00e8 mai andato oltre il primo turno.\nCampionati asiatici.\nUna vittoria nel 2006 in Uzbekistan e cinque secondi posti fanno del Giappone la seconda nazionale asiatica per titoli continentali dietro all'Iran, assieme a quest'ultimo \u00e8 anche stata presente a tutte e nove le fasi finali sinora disputate.\nRosa attuale.\nAllenatore: Miguel Rodrigo"}
{"id": "1241186", "revid": "119991", "url": "https://it.wikipedia.org/wiki?curid=1241186", "title": "Rocca aldobrandesca (Selvena)", "text": ""}
{"id": "1241189", "revid": "120437889", "url": "https://it.wikipedia.org/wiki?curid=1241189", "title": "Risoluzione del contratto", "text": "La risoluzione del contratto \u00e8 un istituto giuridico dell'ordinamento civile italiano che scioglie il vincolo contrattuale. Esso non colpisce il negozio, ma il rapporto, si pu\u00f2 far valere solo prima che il contratto sia compiutamente eseguito.\nTipo di risoluzione.\nLa risoluzione pu\u00f2 avvenire per:\nVolontaria.\nAvviene quando le parti, con un nuovo consenso, pongono fine alle conseguenze del rapporto obbligatorio esistente tra di loro. Talora \u00e8 lo stesso contratto che stabilisce il diritto di recesso a favore di una o di ognuna delle parti. Nell'ipotesi il contratto si risolve in seguito alla manifestazione unilaterale di volont\u00e0 che trae riconoscimento dall'anteriore accordo. Altre volte \u00e8 la legge che concede il diritto di recesso unilaterale come ad es. nel contratto di mandato. Nei contratti di durata indeterminata \u00e8 ammessa l'estinzione del rapporto per disdetta unilaterale.\nLegale.\n\u00c8 prevista per i soli contratti a prestazioni corrispettive. La causa di risoluzione si manifesta durante la vita del rapporto obbligatorio nei tre casi previsti dal Codice civile ossia nell'inadempimento della controparte, nell'impossibilit\u00e0 sopravvenuta di una prestazione e nell'eccessiva onerosit\u00e0.\nAzione di risoluzione.\nNel caso di risoluzione legale, si dovr\u00e0 adire un giudice al fine di accertare il verificarsi dei presupposti per ottenere la risoluzione. Il giudice dovr\u00e0 verificare, inoltre, che l'inadempimento non sia irrilevante. L'eventuale sentenza di accoglimento sar\u00e0 di tipo \"costitutivo\" e gli effetti della medesima saranno retroattivi.\nLa risoluzione di diritto.\nLa risoluzione del contratto pu\u00f2 avvenire, oltre che per l'intervento di un giudice (\"ope iudicis\"), anche di diritto (\"ipso iure\"). I casi in cui pu\u00f2 avvenire tale risoluzione sono espressamente previsti dal codice e sono:"}
{"id": "1241190", "revid": "152625", "url": "https://it.wikipedia.org/wiki?curid=1241190", "title": "Slow down baby", "text": ""}
{"id": "1241191", "revid": "33689", "url": "https://it.wikipedia.org/wiki?curid=1241191", "title": "Statua di Xavier Bichat", "text": ""}
{"id": "1241192", "revid": "767487", "url": "https://it.wikipedia.org/wiki?curid=1241192", "title": "Tungri", "text": "I Tungri furono una trib\u00f9 gallica, stanziata nell'odierna Germania, che occup\u00f2 il territorio a nord delle Ardenne, lungo le valli attraversate dalla Mosa. Il loro villaggio principale fu insediato nell'attuale ubicazione della citt\u00e0 di Tongeren, nella provincia del Limburgo, in Belgio.\nFornirono un gran numero di soldati all'esercito romano dell'Impero, tanto che le fonti registrano diverse unit\u00e0 ausiliarie che prendevano il proprio nome dai Tungri: l'ala I Tungrorum, l'ala I Tungrorum Frontoniana, l'ala I Asturum et Tugrorum, la cohors I Tungrorum milliaria, la cohors II Tungrorum milliaria equitata, la cohors III Tungrorum e la cohors IV Tungrorum milliaria.\nLa \"Notitia Dignitatum\", un documento risalente al V secolo, registra la presenza di militari tungri in una coorte, disposta lungo il Vallo di Adriano, nel II secolo, rilevata gi\u00e0 nel 69 al tempo di Tacito."}
{"id": "1241193", "revid": "1543377", "url": "https://it.wikipedia.org/wiki?curid=1241193", "title": "Federazione calcistica dell'Argentina", "text": "L'Asociaci\u00f3n del F\u00fatbol Argentino (\"Associazione del Calcio Argentino\", abbreviato in AFA) \u00e8 la federazione argentina di calcio. Fu fondata il 21 febbraio 1893 a Buenos Aires da Alexander Watson Hutton e ha come colori nazionali il bianco e il celeste. La AFA \u00e8 affiliata alla FIFA dal 1912 e alla CONMEBOL, confederazione alle cui competizioni partecipano le squadre di club e la Nazionale argentina, dal 1916. Nel corso della sua storia ha esperito varie fusioni, in seguito alle quali sono state apportate svariate modifiche alla formula del campionato nazionale.\nStoria.\nArgentine Association Football League (1893-1902).\nNel 1891 venne fondata la prima federazione calcistica d'Argentina, la Association Argentine Football League. Essa organizz\u00f2 il primo torneo calcistico, il campionato argentino di calcio 1891, che si concluse con la vittoria del Saint Andrew's. Una vola terminato il torneo, la federazione si sciolse. Nel 1892 non fu disputata alcuna competizione, mentre l'anno seguente Watson Hutton, professore, riun\u00ec i rappresentanti di vari club esistenti (Old Caledonians, Quilmes, Lomas, Flores, Saint Andrew's e English High School) e fond\u00f2 la Argentine Association Football League (il cui nome richiamava quello dell'estinta AAFL), e scelse come sede calle Venezuela 1230. Trasferitasi a calle Del Temple, la Federazione defin\u00ec il regolamento del campionato, che venne disputato dal 23 aprile al 30 luglio e vide la vittoria del Lomas. La rapida espansione del calcio in Argentina port\u00f2 al graduale aumento del numero di squadre partecipanti (e di conseguenza di societ\u00e0 affiliate alla AAFL), che arriv\u00f2 a 7 nel 1896; nel 1898 il torneo torn\u00f2 a essere disputato tra 4 squadre, e negli anni successivi aument\u00f2 di nuovo, sino a raggiungere le 6 squadre nel 1902. Nel 1899 fu creata la Segunda Divisi\u00f3n, il secondo livello del campionato. L'associazione fondata da Watson Hutton prosegu\u00ec nell'organizzazione dei tornei sino al 1902: in quell'anno cambi\u00f2 nome, assumendo la denominazione \"Argentine Football Association\". Nel 1900, in collaborazione tra la Federazione calcistica dell'Uruguay e la AAFL, fu inaugurata la Tie Cup, primo torneo per squadre di club a livello internazionale dell'intera America. Fu anche il primo dei vari campionati di calcio del R\u00edo de la Plata, che videro affrontarsi i migliori club argentini e uruguayani.\nArgentine Football Association (1903-1911).\nNel febbraio 1903 la Federazione cambi\u00f2 nome; il presidente era Francis Hepburn Chevallier-Boutell. Nei primi anni del XX secolo, la AFA fece crescere ulteriormente il numero di club affiliati e di compagini partecipanti al torneo; inoltre, nel 1906 fu organizzata la seconda serie in modo tale che i campionati includessero promozioni e retrocessioni. Nel 1912 si ebbe la prima scissione interna: Estudiantes, Gimnasia Buenos Aires e Porte\u00f1o si separarono dalla AFA e crearono la Federaci\u00f3n Argentina de Football. In quello stesso anno la AFA si affili\u00f2 alla FIFA, con il risultato che il suo campionato fu ufficialmente riconosciuto, mentre quello della FAF no.\nAsociaci\u00f3n Argentina de Football (1912-1926).\nNel febbraio 1912 venne istituita la Asociaci\u00f3n Argentina de Football, di fatto la medesima AFA con alcune modifiche: escluse le tre dissidenti Gimnasia, Estudiantes e Porte\u00f1o, il campionato fu organizzato tra sei club, quelli rimasti. Nel 1913 il torneo fu esteso a 15 squadre. Il 23 dicembre 1914 la FAF si ricongiunse alla AAF, venendone inglobata: cos\u00ec, nel 1915 venne organizzata una Copa Campeonato comprendente 25 squadre. Il numero venne poi ridotto anno dopo anno, sino ad arrivare alle 19 formazioni del 1918. Nel 1916 la AAF si affili\u00f2 alla neonata CONMEBOL. Nel 1919 si verific\u00f2 un'altra scissione: 13 squadre lasciarono (con modalit\u00e0 diverse: alcune di loro volont\u00e0, altre furono espulse) la AAF e crearono la Asociaci\u00f3n Amateurs de Football. Come era accaduto per la precedente separazione, il torneo della AAF fu quello regolarmente riconosciuto, mentre l'altro fu considerato non ufficiale dalla FIFA. La situazione creata dalla contemporanea presenza di due federazioni nello stesso Paese gener\u00f2 svariate controversie: per esempio, i calciatori potevano giocare in due squadre allo stesso tempo, una per associazione; ci\u00f2 cre\u00f2 delle frizioni tra le societ\u00e0. La AAF prosegu\u00ec le proprie attivit\u00e0, organizzando ogni anno la Copa Campeonato, che and\u00f2 ampliandosi sempre di pi\u00f9, raggiungendo le 23 partecipanti nel 1922 e nel 1924; nel 1925 la federazione decise, di conseguenza, di ridurre le squadre a 18. Il 28 novembre 1926 la AAm decise di riunirsi alla AAF, originando un cospicuo aumento del numero di affiliate e, di riflesso, di partecipanti al campionato, che giunse a comprendere 34 formazioni.\nAsociaci\u00f3n Amateurs Argentina de Football (1926-1930).\nLa federazione, ricomposta la propria unit\u00e0, organizz\u00f2 dunque un nuovo torneo, la Primera Divisi\u00f3n: alla prima edizione (1927) parteciparono 34 squadre. L'assenza di retrocessioni (solo nel 1928 due club furono declassati, Liberal Argentino e Porte\u00f1o) port\u00f2 a un ampliamento del torneo, che alz\u00f2 a 36 il numero di societ\u00e0 in massima serie. Nel 1930 il campionato termin\u00f2 regolarmente, ma all'inizio della Copa Campeonato 1931 18 squadre si allontanarono dalla AAAF, federazione dilettantistica, e ne crearono una professionistica: la Liga Argentina de Football.\nAsociaci\u00f3n de Football Amateurs y Profesionales (1931-1933).\nLa creazione della LAF port\u00f2 al cambiamento del nome della AAAF, che divenne aperta a \"Amateurs y Profesionales\" (dilettanti e professionisti), anche se rimase di fatto un torneo dilettantistico, ancorch\u00e9 riconosciuto dalla FIFA. Il campionato organizzato da questa federazione incluse, in massima parte, squadre minori, mentre le pi\u00f9 importanti erano migrate nella LAF. Nel 1933 l'associazione torn\u00f2 al vecchio nome di Asociaci\u00f3n Argentina de Football; il 3 novembre 1934 la LAF si riun\u00ec alla AAF, creando la Asociaci\u00f3n del Football Argentino.\nAsociaci\u00f3n del Football Argentino (1934-1939).\nLa Asociaci\u00f3n del Football Argentino istitu\u00ec la Primera Divisi\u00f3n professionistica; tutte le squadre appartenenti alla vecchia AAAF furono retrocesse. 14 squadre presero parte al nuovo campionato. L'AFA prosegu\u00ec nell'organizzazione del torneo, regolarmente riconosciuto dalla Federazione continentale, sino al 23 dicembre 1937: in quell'anno si separ\u00f2 dalla CONMEBOL. Nel 1939 l'associazione attravers\u00f2 dei cambiamenti amministrativi, che portarono alla modifica del nome in Asociaci\u00f3n del F\u00fatbol Argentino (assumendo dunque una forma completamente in lingua spagnola, senza parole in lingua inglese).\nAsociaci\u00f3n del F\u00fatbol Argentino (1939-oggi).\nNel 1939 si cre\u00f2 la AFA: il presidente era Adri\u00e1n Escobar. Nel 1940 la federazione si riun\u00ec alla CONMEBOL, tornando dunque a tutti gli effetti nella \"regolarit\u00e0\". Le modifiche alla formula del torneo furono inizialmente meno frequenti, e compresero di solito solo variazioni al numero dei partecipanti. La Primera Divisi\u00f3n venne disputata con regolarit\u00e0, con cadenza annuale. Nel 1955 la AFA decise di modificare i parametri per decidere la risoluzione dei \"pari merito\". Dal 1891 si procedeva a classificare le squadre secondo la media-gol, mentre dal 1956 al 1966 si utilizz\u00f2 un criterio particolare: si calcolavano i punti ottenuti con squadre con posizione in classifica equivalente e quelli raccolti con le prime 5. Nel 1967 si scelse di adottare il numero di reti segnate per decidere quale squadra dovesse classificarsi sopra le altre, mentre dal 1971 si considera la differenza reti. A partire dal 1967 il campionato fu organizzato secondo il modello Metropolitano-Nacional, e ogni stagione comprendeva due competizioni a s\u00e9 stanti; dal 1985 al 1990 si adott\u00f2 invece la classica formula dei campionati europei. A partire dalla stagione 1990-1991 il torneo viene giocato in Apertura e Clausura.\nA partire dalla stagione 2012-2013, su proposta del presidente dell'AFA Julio Grondona, la formula del campionato viene nuovamente rivoluzionata, con l'abbandono del sistema di \"Apertura\" e \"Clausura\" e la creazione di due nuovi tornei da 20 squadre, denominati \"Inicial\" e \"Final\": fermo restando l'assegnazione del titolo nazionale ai vincitori di ciascuna fase, ora le squadre prime classificate dei due tornei si vanno ad affrontare a fine campionato in una finale in campo neutro, per decretare il campione assoluto d'Argentina (nel caso in cui una formazione vinca entrambi i tornei \"Inicial\" e \"Final\", diviene automaticamente campione senza bisogno di disputare la finale). Bench\u00e9 nella bozza di riforma iniziale, la vittoria dei tornei \"Inicial\" e \"Final\" non fosse pi\u00f9 considerato un successo nel \"campionato argentino\" vero e proprio, con la riunione del 23 ottobre 2012 la AFA ha modificato la formula, reintroducendo l'assegnazione del titolo nazionale ai vincitori di ciascun torneo. Viene riformato anche il sistema delle retrocessioni: le tre formazioni destinate a scendere di categoria vengono ora determinate da una speciale media basata sui risultati sportivi conseguiti nell'arco dell'ultimo triennio.\nAlla fine del 2014 viene approvato un nuovo drastico cambiamento, che ha portato alla realizzazione di un torneo unico nell'anno 2014-15 con ben 30 squadre. Per questo motivo, quello che avrebbe dovuto essere il\"Torneo Inicial 2014\" \u00e8 stato rinominato \"Torneo de Transici\u00f3n 2014\" e ne sono state eliminate le retrocessioni.\nDal 2015 \u00e8 in atto una ristrutturazione che sta passando attraverso tornei modulati in modo diverso anno per anno. Lo scopo \u00e8 di giungere, nel 2019-20, dalle 30 squadre del 2015 ad un campionato a 22 squadre con una durata annuale sul modello dei campionati europei.\nCompetizioni.\nLa Federazione argentina si occupa dell'organizzazione e della gestione dei seguenti tornei:\nStruttura dei campionati argentini.\nNel sistema calcistico argentino, le prime due divisioni comprendono club provenienti da tutto il paese, mentre le divisioni inferiori sono suddivise con criteri geografici. I club con affiliazione diretta all'AFA, ovvero quelli provenienti dalla capitale Buenos Aires, dalla sua area metropolitana e dalle citt\u00e0 di Rosario, La Plata, Santa Fe, Z\u00e1rate, Campana, Luj\u00e1n, Jun\u00edn, Pilar e Ca\u00f1uelas, disputano i tornei \"Primera Metropolitana\", mentre quelli provenienti dal resto del paese, club con affiliazione indiretta all'AFA, prendono parte alle divisioni \"Torneo Federal\"."}
{"id": "1241197", "revid": "767487", "url": "https://it.wikipedia.org/wiki?curid=1241197", "title": "La liceale", "text": "La liceale \u00e8 un film del 1975 diretto da Michele Massimo Tarantini. Appartiene al ciclo della commedia sexy all'italiana, molto in voga in quel periodo.\nTrama.\nLa liceale Loredana D'Amico \u00e8 una tipica adolescente irrequieta che non si sente compresa dai suoi genitori, che giudica immaturi, ottusi e per nulla autorevoli. I genitori a loro volta non comprendono il carattere della figlia e sono persino separati: la madre ha un amante (un tipo sciocco e privo di carattere), mentre il padre \u00e8 un ingegnere infedele con relazioni segrete; Loredana, informata di tutto ci\u00f2, si impegna per superare i genitori.\nLoredana \u00e8 la ragazza pi\u00f9 desiderata della scuola, apprezzata per il suo sex appeal e le sue forme strepitose, ma anche sfrontata e smaliziata: si solleva la gonna e mostra le sue cosce e le sue mutandine al professore di italiano, mandandolo in totale confusione, non cede alle lusinghe di Petruccio (un suo ammiratore) e accetta la corte del suo nuovo compagno di classe Gianni ma, dopo aver amoreggiato con lui a lungo, non si concede. Dopo essersi beccata un brutto voto in storia da un supplente decide di vendicarsi: lo adesca facendosi dare un passaggio in macchina e si toglie le mutandine (per poi nasconderle nella cartella del docente) e poter fingere con Gianni di essere stata molestata. Inoltre ostacola continuamente sua madre e rovina i suoi tentativi di incontrarsi di nascosto con il suo amante, coprendo invece le continue tresche del padre con le sue giovani segretarie.\nLoredana, presa definitiva coscienza del suo potere seduttivo, incomincia a far invaghire anche i professori che le danno brutti voti, per continuare in tranquillit\u00e0 l'anno scolastico. Un giorno conosce il dott. Salvi, collaboratore del padre, ha un rapporto sessuale con lui per la prima volta e se ne innamora: per seguirlo a Torino decide di andare via di casa ma Salvi parte di nascosto perch\u00e9 ha moglie e figli e la pianta in asso. Solo l'intervento di Gianni (ancora determinato a conquistare il cuore della ragazza) porter\u00e0 Loredana a incominciare finalmente una relazione stabile con lui.\nRiprese.\nIl film, come tanti della stessa serie, \u00e8 girato a Trani nel \"Liceo Classico De Sanctis\"; una scena \u00e8 addirittura nella casa (vera) di Lino Banfi. Altre riprese a Roma e alle Cascate di Monte Gelato nel Parco suburbano Valle del Treja.\nDistribuzione.\nIl film \u00e8 stato distribuito dalla Medusa il 31 ottobre 1975. Il doppiaggio venne affidato alla Cine Video Doppiatori.\nIl film \u00e8 stato distribuito il 13 aprile 1977 in Francia, il 10 febbraio 1978 in Germania."}
{"id": "1241200", "revid": "767487", "url": "https://it.wikipedia.org/wiki?curid=1241200", "title": "In Search of the Fourth Chord", "text": "In Search of the Fourth Chord \u00e8 il 28\u00b0 album di studio inciso dal gruppo rock inglese Status Quo, uscito nel settembre del 2007.\nIl disco.\nEsaltato dalla qualit\u00e0 di una accurata produzione, il disco riesce a sposare brani veloci e ritmati con raffinati motivi soft, passando dai brillanti riff di \"Beginning of the End\" allo slow blues di \"Electric Arena\", per un prodotto finale che, per la variet\u00e0 dell'offerta musicale, ricorda per molti versi la struttura degli storici album incisi dalla band nei primi anni settanta.\nL'ironico titolo e la stessa copertina del lavoro mirano ad irridere e vuotare di significato una delle maggiori rimostranze da sempre mosse alla band, famosa per aver suonato la maggior parte delle proprie composizioni ricorrendo alla semplice struttura dei tre accordi.\nIl disco va alla posizione n. 15 nelle classifiche del Regno Unito.\nNel dicembre del 2007, la rivista inglese \"Classic Rock\" ha inserito il lavoro al sesto posto nella speciale classifica dei migliori album rock pubblicati nel corso dell'anno.\nTracce.\nBonus Track\nUK:\nEU:\nTracce della versione in disco di vinile.\nLato A\nLato B\n(Singoli)*"}
{"id": "1241201", "revid": "3732", "url": "https://it.wikipedia.org/wiki?curid=1241201", "title": "Memorandum of understanding", "text": ""}
{"id": "1241203", "revid": "125675550", "url": "https://it.wikipedia.org/wiki?curid=1241203", "title": "STIPEL", "text": "STIPEL - Societ\u00e0 telefonica interregionale piemontese e lombarda fu una societ\u00e0 telefonica che oper\u00f2 tra il 1925 e il 1964 nelle province delle attuali regioni Piemonte, Valle d'Aosta e Lombardia, e nel 1964 sar\u00e0 fusa e incorporata nella SIP.\nStoria.\nOrigini.\nFondata a Torino il 10 giugno 1924 con il nome di STEP - Societ\u00e0 telefonica piemontese da un gruppo di imprenditori, nel luglio 1925 si aggiudic\u00f2 la concessione dell'esercizio telefonico per la prima delle cinque zone in cui lo Stato aveva suddiviso il territorio, corrispondente alle regioni Piemonte (che allora comprendeva anche l'attuale Valle d'Aosta) e Lombardia..\nNon essendo in possesso delle risorse finanziarie necessarie all'aumento di capitale minimo che il governo richiedeva, vale a dire 50 milioni di lire, venne richiesto un aiuto alla societ\u00e0 finanziaria Alta Italia per poter partecipare all'asta. Di fatto controllata da SIP, questa non appena vinta la gara prese il pieno controllo della societ\u00e0, cambiandone il nome in STIPEL ed elevando il capitale sociale a 100 milioni di lire con un contributo di 75 milioni di lire. Il CdA di STIPEL si insedi\u00f2 ufficialmente a Milano il 1\u00ba luglio 1925; tra i consiglieri si trovava anche il presidente di FIAT, Giovanni Agnelli.\nSIP.\nL'impronta di SIP nella nuova societ\u00e0, concessionaria della zona pi\u00f9 popolosa, si vide con l'esclusione immediata dell'ing. Zangelmi e l'affidamento delle cariche di consigliere delegato e direttore generale a Gian Giacomo Ponti, uomo di punta del gruppo SIP. Sembra che l'intenzione di SIP fosse seguire da vicino la neonata STIPEL nel settore telefonico, di recente sviluppo. Scelta che fu resa ancor pi\u00f9 evidente dalla rapidit\u00e0 con cui la neonata STIPEL procedette all'assorbimento dei concessionari preesistenti sul territorio e all'acquisizione degli apparati ceduti dallo stato. Quest'acquisizione poteva dirsi completata gi\u00e0 nel 1926, ma permasero molti problemi dovuti alla loro obsolescenza e alle diverse tecnologie utilizzate dai precedenti concessionari e dal gestore statale.\nAcquisizione degli impianti e organizzazione interna.\nSTIPEL si trov\u00f2 fin dall'inizio ad affrontare il problema della consistente spesa per l'indispensabile ammodernamento degli apparati telefonici acquisiti, i quali non erano idonei a\nfornire un servizio adeguato, risultando spesso non compatibili con la tecnologia utilizzata dall'azienda.\nUn altro problema che STIPEL dovette ben presto affrontare fu l'esigenza di coagulare le diverse strutture organizzative, in particolare quella delle strutture ex statali, in un unico sistema simile a quello adottato da SIP.\nAnche in questo caso (come gi\u00e0 accennato in precedenza parlando di Gian Giacomo Ponti), STIPEL procedette abbastanza velocemente, ottenendo buoni risultati con strategie atte a creare affiatamento nel gruppo o ricorrendo all'allontanamento di dirigenti ritenuti inamovibili.\nDal punto di vista tecnico si procedette subito alla bonifica e al raggruppamento delle piccole reti in un unico centro principale, rendendo disponibili pi\u00f9 collegamenti e migliorando di conseguenza il servizio. Segu\u00ec l'ampliamento dei collegamenti nelle vecchie, obsolete, centrali telefoniche ex statali, sostituendo quelle inefficienti e creandone di nuove, automatiche e semiautomatiche. Furono ampliati i servizi telefonici; si interrarono le vecchie linee aeree ed infine si crearono nuovi impianti, se necessario, nei comuni non ancora raggiunti dalla rete telefonica. Radicali furono le scelte anche dal punto di vista organizzativo della societ\u00e0, che venne divisa in tre reparti direttivi affiancati da una segreteria generale: il primo tecnico, il secondo amministrativo ed il terzo commerciale.\nIl territorio fu suddiviso in undici esercizi, alcuni dei quali ripartiti in zone pi\u00f9 piccole, con una propria autonomia operativa, ma comunque sotto stretto controllo della direzione generale.\nNei primi anni trenta, STIPEL promosse una campagna per la diffusione degli apparecchi telefonici pubblici a gettone, spesso accompagnati da iniziative per facilitarne l'uso - per esempio, l'introduzione di tabelle segnaletiche luminose poste sopra agli apparecchi. La prima cabina telefonica in strada fu poi installata proprio da STIPEL il 10 febbraio 1952, a Milano, in Piazza San Babila.\nIndebitamento.\nVenne costituito un apposito ufficio immobiliare per l'individuazione di immobili atti alle esigenze delle nuove centrali, impianti e sedi di lavoro richiesti dalle nuove tecnologie e dai progetti di futuri ampliamenti. Grazie alle innovazioni tecniche introdotte, alla nuova struttura organizzativa, ed ai capitali ottenuti grazie alla Banca Commerciale Italiana, in breve tempo STIPEL raggiunse traguardi importanti, portando il numero di utenti da 43.307 a 77.744 dal 1925 al 1928. L'incremento dell'utenza fu reso possibile anche dalla realizzazione, da parte dei tecnici STIPEL, del telefono duplex, il quale si diffonder\u00e0 soprattutto negli anni seguenti.\nNonostante il notevole incremento degli abbonati, l'ambizioso piano di riammodernamento dell'azienda, gli onerosi investimenti in campo elettrico di SIP, le operazioni finanziarie di Ponti e Panzarasa, le onerose partecipazioni in societ\u00e0 minori per ragioni di scambio con il regime, esposero la societ\u00e0 a debiti ed obbligazioni. Un indebitamento che divent\u00f2 ingente per la societ\u00e0 - con la seguente rivalutazione della lira, prima, e la crisi finanziaria del 1930, poi.\nEpilogo.\nNel 1930 l'IRI acquis\u00ec la SIP. La STIPEL fu quindi scorporata dal gruppo elettrico, insieme alla TELVE e alla TIMO, ed entr\u00f2 nella STET, la finanziaria del settore telefonico, fondata nel 1933 da IRI.\nA seguito del decreto legge del 17 novembre 1938 del governo Mussolini, il cui articolo 13 vietava alle persone ebree di lavorare alle dipendenze di enti pubblici, aziende statali e parastatali, il 1\u00ba maggio 1939 furono licenziati 14 dipendenti STIPEL. A guerra terminata, uno di questi dipendenti ricorse alle vie legali per essere riassunto. Il processo si concluse il 24 febbraio 1948, con una sentenza della Cassazione che obblig\u00f2 la societ\u00e0 alla riassunzione del lavoratore, tuttavia senza il diritto n\u00e9 all'indennit\u00e0 di anzianit\u00e0 per il periodo di estromissione, n\u00e9 al ritorno nella posizione specifica precedentemente occupata.\nDurante il secondo conflitto mondiale, in particolare l'8 settembre 1943, si costitu\u00ec un gruppo di partigiani nella STIPEL, il quale perse per\u00f2 nel giro di pochi mesi i propri capi (arrestati o fucilati) - per riprendere vita un anno pi\u00f9 tardi, a stretto contatto con i movimenti partigiani di Matteotti. Il gruppo attivo a Milano si occupava soprattutto delle intercettazioni delle comunicazioni tra i comandi fascisti; il gruppo piemontese, invece, si occupava principalmente di creare piccoli sabotaggi alle linee, per causare guasti. Erano i tecnici pi\u00f9 preparati ad eseguire queste azioni, sapendo anche come ripararli in seguito il pi\u00f9 velocemente possibile.\nNel 1964 La STIPEL e le altre quattro concessionarie, TELVE, TIMO, TETI e SET, si fusero per essere incorporate nella nuova SIP - Societ\u00e0 Italiana per l'Esercizio Telefonico, cessando cos\u00ec di esistere."}
{"id": "1241204", "revid": "1632387", "url": "https://it.wikipedia.org/wiki?curid=1241204", "title": "Fate of a Dreamer", "text": "Fate of a Dreamer \u00e8 l'unico album in studio del gruppo musicale olandese Ambeon, pubblicato nel 2001 dalla Transmission Records.\nDescrizione.\nAnticipato dal singolo \"Cold Metal\", l'album contiene dieci brani basati su precedenti pubblicazioni degli Ayreon (altro progetto del polistrumentista Arjen Anthony Lucassen) con nuovi testi e melodie interamente composte dalla cantante Astrid van der Veen."}
{"id": "1241210", "revid": "767487", "url": "https://it.wikipedia.org/wiki?curid=1241210", "title": "Episodi di 24 (quinta stagione)", "text": "La quinta stagione della serie televisiva 24 \u00e8 stata trasmessa in prima visione negli Stati Uniti d'America da Fox dal 15 gennaio al 22 maggio 2006.\nIn Italia \u00e8 stata trasmessa in prima visione satellitare da Fox dal 26 gennaio al 13 aprile 2007, mentre in chiaro \u00e8 stata trasmessa da Italia 1 dal 7 dicembre 2007 al 20 febbraio 2008."}
{"id": "1241211", "revid": "767487", "url": "https://it.wikipedia.org/wiki?curid=1241211", "title": "Coarnele Caprei", "text": "Coarnele Caprei (letteralmente \"Corna di capra\") \u00e8 un comune della Romania di 3.103 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 3 villaggi: Arama, Coarnele Caprei, Petro\u0219ica."}
{"id": "1241222", "revid": "2117580", "url": "https://it.wikipedia.org/wiki?curid=1241222", "title": "Eccezione di inadempimento", "text": "L'eccezione di inadempimento \u00e8 un tipo di azione legale prevista dall'ordinamento giuridico italiano prevista dall'art. 1460 del codice civile.\nPu\u00f2 essere esperita da un soggetto che non ha adempiuto e che non \u00e8 pronto ad adempiere chiede la prestazione della controparte.\nLe norme.\nInoltre secondo l'articolo 1460:\nInoltre secondo l'articolo 1461:\nAnalisi.\nNon pu\u00f2 rifiutarsi l'esecuzione se, avuto riguardo alle circostanze, il rifiuto \u00e8 contrario alla buona fede (1375). In questo senso, nei contratti con prestazioni corrispettive, quando una parte giustifichi la mancata esecuzione della propria prestazione con l'inadempimento dell'altra ai sensi dell'art. 1460 cod.civ. (inadimplenti non est adimplendum), occorre procedere alla valutazione comparativa del comportamento dei contraenti. Il tutto con riferimento non solo all'elemento cronologico delle rispettive inadempienze, ma anche ai rapporti di causalit\u00e0 e proporzionalit\u00e0 delle stesse, rispetto alla funzione economico-sociale del contratto.\" Questa facolt\u00e0 viene a salvaguardare l'equilibrio contrattuale nei termini oggettivi risultanti dal contratto, in modo da evitare che una parte soffra dello scompenso di avere da parte propria adempiuto, mentre non ha realizzato il corrispettivo dovutole a ristabilimento dell'equilibrio della bilancia patrimoniale.\nL'eccezione di inadempimento ha quindi prima di tutto un carattere di tutela immediata perch\u00e9 essa non richiede il previo intervento del giudice. Il suo effetto sar\u00e0 solo sospensivo."}
{"id": "1241223", "revid": "339392", "url": "https://it.wikipedia.org/wiki?curid=1241223", "title": "Elena Lucrezia Cornaro Piscopia", "text": ""}
{"id": "1241224", "revid": "31886", "url": "https://it.wikipedia.org/wiki?curid=1241224", "title": "Villa Sforzesca", "text": "Villa Sforzesca \u00e8 un toponimo della provincia di Grosseto"}
{"id": "1241225", "revid": "2220366", "url": "https://it.wikipedia.org/wiki?curid=1241225", "title": "Alezio", "text": "Alezio (fino al 1873 chiamata \"Villapicciotti\") \u00e8 un comune italiano di abitanti della provincia di Lecce in Puglia.\nSituato nel versante occidentale del Salento, nell'entroterra di Gallipoli, dista 36,8\u00a0km dal capoluogo provinciale.\nGeografia fisica.\nTerritorio.\nIl territorio del comune di Alezio, che si estende su una superficie di per una densit\u00e0 abitativa di 307,6 abitanti per chilometro quadrato, si distribuisce su una pianura a est di Gallipoli movimentata da basse colline la cui altimetria massima supera di poco i 100 metri. La casa comunale \u00e8 situata a .\nConfina a nord con i comuni di Sannicola e Tuglie, a est con il comune di Parabita, a sud con il comune di Matino e a ovest con il comune di Gallipoli.\nClima.\nDal punto di vista meteorologico Alezio rientra nel territorio del Salento meridionale che presenta un clima prettamente mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai , mentre quella del mese pi\u00f9 caldo, agosto, si aggira sui . Le precipitazioni medie annue, che si aggirano intorno ai , presentano un minimo in primavera-estate e un picco in autunno-inverno.\nFacendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle serre salentine che creano un sistema a scudo. Al contrario le correnti autunnali e invernali da sud-est, favoriscono in parte l'incremento delle precipitazioni, in questo periodo, rispetto al resto della penisola.\nOrigini del nome.\nLe origini del nome sono incerte. \u00c8 possibile ipotizzare un collegamento con l'omonima cittadina dell'Acarnania, ma non vi sono evidenze storiche in questo senso. In epoca romana il nome si trasform\u00f2 in \"Aletium\".\nStoria.\nLe origini messapiche.\nAlezio ha origini antiche: la citt\u00e0 fu probabilmente fondata dai Messapi o comunque da popolazioni dauno-japige alle quali \u00e8 possibile si siano sovrapposte popolazioni di origine greca, con ogni probabilit\u00e0 fra l'VIII e il VII sec. a.C., il che spiegherebbe le leggende che vogliono Lizio Idomeneo (mitico re di Creta) fondatore della citt\u00e0, bench\u00e9 detta leggenda viene riferita a molte citt\u00e0 del meridione, da Metaponto a Gallipoli e a Lecce e sia probabilemte un immagine iconografica delle migrazioni greche avvenute nel territorio salentino fra l'VIII e il VII secolo a.C..\nTracce del nucleo abitato pi\u00f9 antico sono state rinvenute nel sito individuato al presente come collina di Alezio. \u00c8 ipotizzabile, come per altri centri di origine messapica, un impianto urbanistico con ampi influssi culturali greci, ipotesi confortata dal ritrovamento di manufatti di tipo greco bench\u00e9 la mancanza di resti di mura o tracce importanti di insediamenti renda assai difficile avere delle certezze a proposito.\nIn ogni caso e nonostante l'assenza di ritrovamenti archeologici \u00e8 ipotizzabile che tra la seconda met\u00e0 del IV sec. a.C. e i primi decenni del secolo successivo, si sia avuta la costruzione di fortificazioni, che secondo alcuni studiosi ingloberebbero un centro abitato di 64 ettari circa, ma gli elementi a sostegno di questa tesi sono abbastanza labili mancando tracce di strutture abitative, di edifici pubblici o di culto e legati pi\u00f9 che altro ad analogie con altri centri messapici. Gli scavi probabilmente sono ancora molto incompleti e non danno, quindi, indicazioni certe circa l'estensione della citt\u00e0 nel periodo. Rispetto ad altri insediamenti messapici (Oria, Cavallino, Ugento, Vaste) Alezio non \u00e8 quindi caratterizzato dalle stesse tracce di urbanizzazione, bench\u00e9 fosse inserito lungo la Via Sallentina, arteria stradale realizzata in periodo messapico e poi ripresa e potenziata in periodo romano, che metteva in comunicazione Taranto con Veretum, Leuca per arrivare fino a Otranto.\n\u00c8 stata individuata e parzialmente indagata con gli scavi della Soprintendenza Archeologica negli anni fra il 1981 e il 1985, a poca distanza dall'odierno centro urbano in Contrada Monte d'Elia, una necropoli messapica databile tra il VI e il III-II secolo a.C.\nIn detta necropoli sono visibili i vari tipi di sepoltura tipiche del periodo messapico: dalla semplice fossa scavata nella terra o tagliata a cassa rettangolare nella roccia (pseudosarcofago) e coperta da una pietra rozzamente lavorata di et\u00e0 arcaica, al sarcofago monolitico databile a partire dal V-IV sec. a.C., squadrato con precisione e spesso con gradino in rilievo sul fondo a mo' di capezzale e un unico lastrone per copertura sagomato a doppio spiovente, fino alla cassa di lastroni di enormi dimensioni, chiusa da blocchi tra loro connessi mediante dentelli di incastro e tipica di periodi pi\u00f9 recenti. Stranamente non sono state ritrovate tombe a camera e ipogei, pure largamente diffusi nel territorio messapico.\nI corredi funerari rinvenuti sono composti per lo pi\u00f9 di ceramica, che possiamo supporre prodotta in loco e vasellame a imitazione di modelli greci e altri manufatti probabilmente importati dal mondo greco.\nAmpia \u00e8 la documentazione epigrafica limitata per\u00f2 all'ambito funerario. Iscrizioni in lingua messapica utilizzando l'alfabeto greco (uso che si diffonde a partire dal VI sec. a.C.) e databili tra la fine del VI e il III-II sec. a.C., sono state ritrovate all'interno delle tombe. Non si tratta altro per\u00f2 che del semplice nome e cognome del defunto.\nIn passato \u00e8 stata attribuita ad Alezio una zecca per l'emissione di monete d'argento (didramma e tetrobolo) con leggenda Falethas oppure Balethas, datate alla met\u00e0 del IV sec. a.C., molto pi\u00f9 probabilmente bisogna ricondurre dette monete alla zecca di Valesio, centro messapico sito tra San Pietro Vernotico e Torchiarolo.\nIl periodo ellenistico e l'epoca romana.\nIn et\u00e0 ellenistica \u00e8 ipotizzabile l'estendersi dell'abitato nella zona pianeggiante oggi detta Contrada Raggi, a est del nucleo originario. Il sorgere di attivit\u00e0 produttive agricole e artigianali e un momento di espansione economica della cittadina \u00e8 testimoniato dal ritrovamento nella zona di forni per ceramiche e tracce di vario genere. L'esistenza di una classe aristocratica particolarmente abbiente sembra provata dal rinvenimento alla periferia della zona Raggi di un corredo aureo di notevole valore artistico (consistente in una collana, due orecchini, due bracciali in filo e due anelli digitali), relativo alla sepoltura di una giovane donna all'interno di una tomba familiare databile fra il II e il I secolo a.C.\nIl vasellame da mensa di origine greca proveniente da Grecia, Tunisia e Asia Minore (I-VI secolo d.C.), ritrovato in discreta quantit\u00e0, insieme con altra ceramica di fattura grossolana, danno una certa sicurezza nello stabilire che la citt\u00e0 gode di una buona prosperit\u00e0 almeno fino al IV secolo d.C. Nel territorio circostante al centro urbano moderno \u00e8 possibile ipotizzare la diffusione di fattorie agricole nel periodo, gestite da personale servile, come riferito da un'iscrizione latina, che ricorda la morte di Germana serva di Polonus (conservata al Museo Archeologico Provinciale \"S. Castromediano\u00bb di Lecce), probabilmente pertinente all'area cimiteriale di un fondo rustico.\nPer l'assenza di documentazione archeologica da questo periodo in poi e per lunghi secoli \u00e8 molto probabile che la cittadina segua il declino economico e culturale che accompagna la caduta dell'impero romano d'Occidente e tutto l'Alto Medioevo.\nAbbiamo comunque prove, anche attraverso le citazioni di vari autori, che la citt\u00e0 sia viva e in qualche modo attiva dal VII secolo a.C. fino al IV secolo d.C.\nIl nome della citt\u00e0 viene declinato in diverse forme:\nNel periodo dal IV sec. d.C. fino al tardo Medioevo, la citt\u00e0 scompare dalle citazioni, probabilmente subendo un lento e inarrestabile declino fino a essere completamente abbandonata, od anche per le distruzioni apportate dalle invasioni di Vandali e Goti. In ogni caso l'assenza di qualsiasi documentazione di tipo archeologico sembra testimoniare un lungo intervallo di abbandono del sito tra il periodo tardo - romano e la costruzione della chiesa di Santa Maria della Alizza, quindi per almeno 8 secoli.\nPeriodo medioevale.\n\u00c8 da ritenersi infondata la notizia che Alezio sia stata distrutta intorno all'anno 1000 da un'incursione saracena, bench\u00e9 il contesto storico sembri avvalorare la tesi di ultimi rigurgiti saraceni nel Salento (autori Arditi, Visceglia). Con ogni probabilit\u00e0, come gi\u00e0 sottolineato nei paragrafi precedenti, nel periodo l'antica Aletium non esisteva pi\u00f9. \nQualche segno di una certa ripresa dell'attivit\u00e0 edilizia nel territorio aletino si hanno in periodo tardo medievale e comunque riutilizzando ambienti gi\u00e0 esistenti e tecniche costruttive rudimentali e molto modeste, Alezio resta poco pi\u00f9 di un piccolo insediamento rurale per secoli se ancora nel 1567 il vescovo di Gallipoli la definisce un \"casale povero e semiabbandonato\" (dalla relazione sulla visita pastorale effettuata da Pelegro Cibo, vescovo di Gallipoli).\nPrimi segni di un qualche e nuovo insediamento urbano si hanno nel XIII secolo, periodo in cui venne edificato il primo embrione della chiesa dedicata a Santa Maria della Alizza o Lizza (fastosamente festeggiata il 15 agosto di ogni anno) per opera, forse, di alcuni monaci di rito greco. Non \u00e8 nota la data certa di fondazione della chiesa. Le notizie storiche sono assai limitate e si ricavano per lo pi\u00f9 da documenti pontifici, da descrizioni sullo stato della diocesi di Gallipoli in occasione di visite pastorali e dagli archivi parrocchiali. Gli studiosi locali dell'Ottocento sono concordi nel collegare le vicissitudini della chiesa a fatti d'arme della vicina Gallipoli durante il XIII-XIV secolo.\n\u00c8 probabile che, in seguito all'assedio di Gallipoli (1268-69), nel corso della campagna italiana di Carlo I d'Angi\u00f2, la cattedrale di Sant'Agata in Gallipoli sia divenuta inutilizzabile. Il Tasselli suggerisce che il Vescovo gallipolino insieme a molti gallipolini scampati alla distruzione della citta' si siano trasferiti ad Alezio e vi siano rimasti per circa un secolo. Cos\u00ec nella prima met\u00e0 del XIV secolo fu eletta sede episcopale la chiesa della Alizza che, per l'occasione, venne intitolata a Santa Maria de Cruciata e naturalmente a Sant'Agata, come si apprende da una lettera di papa Giovanni XXII, che da Avignone esortava Milezio, vescovo di Gallipoli, e tutti i fedeli, cui concedeva quaranta giorni di indulgenza, a raccogliere fondi per edificare e ricostruire la cattedrale ad Alicia (Alezio). Probabile si sia poi riformato intorno alla chiesa un villaggio di modeste dimensioni nominato Casal d'Alezio, e che rest\u00f2 tale sino al XVII secolo.\nPer registrare una ripresa urbanistica del casale bisogna arrivare al 1714-1715, quando due proprietari terrieri gallipolini, Antonio Coppola prima e Francesco Alemanno (detto \"picciotto\") poi, concessero in enfiteusi larga parte dei terreni nelle immediate vicinanze del borgo ad alcuni contadini, permettendo un nuovo, sebbene limitato, sviluppo del territorio. Ancora intorno al met\u00e0 del XVIII secolo, il borgo contava non pi\u00f9 di 200 anime. La tradizione vuole che in onore dell'Alemanno, Casal d'Alezio venne denominato \"Villa Picciotti\". Secondo un'altra ipotesi, il nome sarebbe derivato dalle presenza nel porto di Gallipoli di molti pescatori siciliani che alloggiavano con le loro famiglie in alcuni casolari intorno alla chiesa della Lizza.\nNel 1854 il piccolo centro ottenne l'autonomia amministrativa e dopo l'Unit\u00e0 d'Italia riottenne il nome di Alezio.\nSimboli.\nLo stemma civico raffigura la fenice, mitico uccello sacro. Quando la fenice si accorge di stare per morire prepara un rogo con dei rami di erbe aromatiche e al tramonto, rivolto verso il sole calante, si d\u00e0 fuoco. Nove giorni dopo risorge dalle sue stesse ceneri.\nEvidentemente tale simbolo si riferisce metaforicamente alla storia di Alezio che \u00e8 dovuta rinascere dopo le distruzioni subite nel corso dei secoli. Sullo stemma c'\u00e8 anche un rotolo spiegato di carta, in cui c'\u00e8 l'iscrizione \"post fata resurgo\", che significa \"rinasco dopo gli avversi destini\". Sotto la fenice si scorge l'iscrizione \"Alexias\" (\u0391\u039b\u0399\u03a7\u0399\u0391C) in lettere messapiche.\nMonumenti e luoghi d'interesse.\nArchitetture religiose.\nChiesa di Santa Maria della Lizza.\nLa chiesa di Santa Maria della Lizza fu edificata tra la seconda met\u00e0 del XII e la prima met\u00e0 del XIII secolo. L'edificio presenta una pianta a croce latina, con i bracci del transetto sporgenti. All'esterno, addossato alla facciata nord, Carlo I d'Angi\u00f2 fece edificare un pronao turrito per scopi difensivi. Gli affreschi conservati all'interno risalgono a epoche diverse e possono essere raggruppati in tre fasi principali, comprese tra il X e il XVI secolo. La chiesa conserva alcune tele di pregevole fattura, databili tra la fine del Cinquecento e gli inizi del Seicento, attribuite al gallipolino Gian Domenico Catalano e alla sua scuola. Venne elevata a Santuario nel 1950 dal vescovo Nicola Margiotta.\nChiesa della Madonna Addolorata.\nL'inizio della costruzione della parrocchiale, dedicata alla Madonna Addolorata, risale al 1838 su progetto dell'architetto Lorenzo Turco. Fu portata a termine nel 1875 e sorge sulle fondamenta di un'antica costruzione risalente al XII secolo. L'attiguo orologio pubblico fu costruito tra il 1838 e il 1840. La chiesa, a pianta a croce greca, presenta una copertura a botte decorata con stucchi; all'altezza del transetto si innalza una cupola circolare recante sui quattro pennacchi le raffigurazioni dei quattro evangelisti. Sulla cantoria, situata sopra la zona d'ingresso, \u00e8 presente un organo a canne donato nel 1884 da Vincenzo Starace. Nella navata, entro piccole cappelle, sono posizionati i semplici altari di santa Lucia, della Crocifissione di Ges\u00f9, di san Giovanni Battista e dell'Immacolata. I due bracci del transetto accolgono gli altari dedicati all'Addolorata, con pala della \"Deposizione dalla croce\", e a san Pietro, con tela raffigurante il \"Martirio di san Pietro\". Nei due bracci si aprono inoltre i cappelloni di san Rocco e del Santissimo Sacramento.\nArchitetture civili.\nPalazzo Tafuri.\nPalazzo Tafuri \u00e8 una dimora signorile del XVIII secolo. Esternamente si presenta con una lunga balconata e con lo stemma della famiglia Tafuri, che rappresenta un albero di quercia con due fulmini, che campeggia sul portone di ingresso. Internamente le stanze sono con copertura a volta una diversa dall'altra, di cui una a croce di Malta. Il palazzo ospita la sede del museo civico messapico.\nLa via in cui si trova il palazzo \u00e8 chiamata la via dei Lacci.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2019 la popolazione straniera residente risultava essere composta da 112 persone. Le nazionalit\u00e0 pi\u00f9 rappresentate provengono da:\nLingue e dialetti.\nAd Alezio si parla il dialetto salentino con influenze del dialetto della vicina Gallipoli. A Gallipoli infatti, si parla il dialetto gallipolino, una variante del salentino. A causa della vocazione marinaresca e commerciale della citt\u00e0 ionica questo dialetto \u00e8 stato maggiormente influenzato dagli altri dialetti meridionali.\nTradizioni e folclore.\nLa Lizza.\nPatrona di Alezio \u00e8 la Madonna dell'Assunta che si festeggia il 15 agosto. Nello stesso periodo attualmente si svolge un'importante e secolare fiera, alla quale nel 1484 re Ferrante d'Aragona concesse il privilegio dell'esenzione da ogni dazio e gabella. Concessione che venne a decadere il 25 luglio 1810, quando Gioacchino Napoleone Murat, \"autorizzando\" il comune di Gallipoli a tenere la fiera nella Parrocchia della Lizza nei giorni nei giorni 13, 14 e 15 del mese di agosto, riassoggett\u00f2 la stessa al nuovo regime fiscale del Regno di Napoli. Un tempo era diffuso tra le donne che rendevano omaggio alla Vergine l'usanza di giungere a piedi camminando sulle ginocchia dall'ingresso del paese fino alla chiesa. Ancora si rinnova la consuetudine di annunciare per tutta la novena l'avvicinarsi della festa con il suono di un fischietto e di un tamburo. Una tradizione antichissima vuole che, in passato sino alla fine dell'Ottocento, si accompagnasse cantando \"la tiara\" canto popolare religioso in onore dell'Assunta.\nLa Lizziceddra.\nOltre alla festa del 15 agosto vi \u00e8 una celebrazione minore ma non meno importante per gli aletini la cosiddetta \"Lizziceddra\" che si svolge il 27 dello stesso mese per ricordare, secondo la tradizione popolare, la patrona che fu artefice di un miracoloso evento, accaduto il 27 agosto 1886.\nLa sera di quel giorno Alezio venne colpita da un terremoto di tale intensit\u00e0 e durata da far temere la distruzione del paese; nonostante fosse stato cos\u00ec impetuoso non ci furono danni alle costruzioni e neppure nessuna vittima e i danni furono di lieve entit\u00e0. Tra la popolazione avvenne il riconoscimento che il miracolo dello scampato pericolo fosse avvenuto per intercessione dell'Assunta patrona del paese.\nIn segno di ringraziamento si organizzarono solenni festeggiamenti, divenuti da quell'anno una tradizione molto sentita, appunto la \"Lizziceddra\". Inoltre si racconta che la stessa vergine Assunta mentre lasciava Alezio, dopo averla liberata dal terremoto, giunta sulla strada per Gallipoli, si ferm\u00f2 in un podere a riposare, chiamato appunto \"Croce te la Lizza\", che era probabilmente un segnale di confine di propriet\u00e0. Da questo episodio, realmente avvenuto, la leggenda ha tramandato che quella stele fu eretta proprio a ricordo della sosta della Vergine e in seguito nelle vicinanze fu costruita una cappelletta a Lei dedicata, dove il 27 agosto i fedeli si recano in processione.\nSan Rocco.\nLa Festa si svolge la terza domenica di ottobre, la ricorrenza dura due giorni durante i quali si susseguono appuntamenti religiosi e festeggiamenti laici. La Fiera si svolge il secondo giorno della ricorrenza, tra le numerose bancarelle e gli stand si possono acquistare tanti prodotti tipici. In alcune occasioni viene esposta sull'altare di San Rocco, nella chiesa dell\u2019Addolorata, l'infiorata, ovvero una composizione di fiori che riproduce l'immagine del Santo. Allietano la festa i concerti di una banda ed una fiera. In quel giorno \u00e8 tradizione acquistare il primo baccal\u00e0 e le prime castagne; di questo paese san Rocco \u00e8 il patrono.\nCultura.\nIstruzione.\nScuole.\nEsistono ad Alezio una scuola dell'infanzia; due scuole primarie; una scuola secondaria di I grado e una delle sedi distaccate dell'Istituto d'Arte \"Giannelli\" .\nMusei.\nMuseo Civico Messapico.\nIl Museo Civico Messapico \u00e8 ubicato in via Kennedy, nel palazzo settecentesco della nobile famiglia Tafuri di Gallipoli. Voluto dall'Amministrazione Comunale in seguito ai rinvenimenti casuali nel moderno centro abitato e dopo gli scavi della necropoli messapica, \u00e8 stato dichiarato monumento nazionale nel 1981 e inaugurato nel 1982, evitando cos\u00ec la dispersione dei preziosi oggetti.\nI corredi funerari esposti provengono da rinvenimenti occasionali sotto la citt\u00e0 e dalla zona di Monte d'Elia, collocabili tra gli inizi del IV e gli inizi del III secolo a.C. Si tratta per lo pi\u00f9 di oggetti in ceramica acroma o decorata a fasce brune di produzione locale, tra cui \u00e8 in vetrina una trozzella, degli unguentari, un cratere, delle fibule in bronzo, coppe di tipo ionico, un Guttus a vernice nera, resti di guscio d'uovo, Skyphos a vernice nera, un vaso antropomorfo e altri oggetti utilizzati nell'ambito funerario. Di notevole importanza \u00e8 la documentazione epigrafica risalente allo stesso periodo e limitata alle iscrizioni funerarie. Interessante \u00e8 l'epigrafe messapica, esposta in museo, con andamento bustrofedico; una delle poche databili VI secolo a.C.\nMerita grande attenzione la vetrina degli ori, splendidi gioielli del I secolo a.C. appartenenti a una fanciulla. Senza trascurare il plastico che riproduce in scala la necropoli di Monte D'Elia, posto al centro della sala ottagonale, circondato da vetrine espositive e da pannelli informativi che offrono approfondimenti didattici alla visita. Antistante il Museo \u00e8 il parco archeologico all'aperto. Il parco espone diverse tipologie di tombe messapiche databili tra il VI e il II secolo a.C., rinvenute durante gli scavi alla necropoli e occasionalmente nel centro abitato.\nMuseo Della Confraternita.\nLa Confraternita Santa Maria della Lizza \u00e8 stata fondata nel 1670 per devozione di alcuni devoti concittadini del feudo ai quali era imposto di osservare delle regole scrupolose. Per essere ammessi alla Confraternita, ciascun confratello deve presentare domanda al Priore che, sottoposta all'attenzione degli altri confratelli, si procede all'accettazione. L'aspirante confratello, prima della nomina deve effettuare un periodo di noviziato della durata di un anno.\nA partire dal 2005 la Confraternita S. Maria della Lizza, su forte volere del priore Oronzo Franco Amico, ha voluto esporre, in alcuni locali adiacenti al Santuario della Madonna, oggetti antichi appartenenti alla Confraternita dei quali si stava perdendo anche il ricordo perch\u00e9 oramai abbandonati. Fu proprio il Priore a desiderare la realizzazione di questo piccolo \"Museo Della Confraternita\", aperto per la prima volta nei giorni dei festeggiamenti della protettrice.\nEconomia.\nL'economia di Alezio \u00e8 legata principalmente ad attivit\u00e0 di tipo agricolo e alla produzione di ottimo olio d'oliva e vino di alta qualit\u00e0 e al turismo, il cui sviluppo \u00e8 stato favorito nel tempo dall'attraente e vicina citt\u00e0 di Gallipoli.\nProduzione vinicola.\nAd Alezio si produce l\"'Alezio Doc\" che si distingue in due tipologie: il \"Rosso\", di sapore caldo e amarognolo, e il \"Rosato\", di sapore asciutto e vellutato, entrambi prodotti con il vitigno Negroamaro.\nInfrastrutture e trasporti.\nLa strada provinciale 361 Gallipoli-Maglie attraversa Alezio lungo la direttrice est-ovest e ne garantisce il collegamento alla statale 101 per Lecce e alla 274 per Santa Maria di Leuca. Il comune \u00e8 servito inoltre, da nord e in senso orario, dalla SP 53 per Sannicola, dalla SP 43 Alezio-Tuglie-Collepasso, dalla SP 54 per Taviano e dalla SP 282 per la contrada gallipolina di Scalelle.\nLa stazione ferroviaria di Alezio sorge lungo la linea Zollino - Gallipoli, inaugurata nel 1885 e dal 1933 gestita delle Ferrovie Sud Est.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nTiro a segno.\nAd Alezio \u00e8 presente dal gennaio 1997 una Sezione del Tiro a Segno Nazionale istituita dall'Unione Italiana Tiro a Segno di Roma (Ente Pubblico e Federazione Sportiva Nazionale del C.O.N.I.), che cura i corsi di idoneit\u00e0 al maneggio delle armi per coloro che sono obbligati per legge a svolgere servizio armato presso Enti Pubblici e/o Privati (Guardie Giurate, Portavalori, Polizie Locali, ecc.) e per coloro che richiedono un porto d'armi, con rilascio di appositi diplomi e patentini di idoneit\u00e0 al maneggio delle armi.\nLa Sezione del Tiro a Segno Nazionale di Alezio pratica anche l'attivit\u00e0 sportiva del tiro a segno, partecipando ai vari campionati provinciali, regionali e nazionali. La sede sociale \u00e8 ubicata in via San Pancrazio 41 (tel./fax 0833/282099 - cell. 328/3658931), dove \u00e8 stato allestito un poligono di tiro per armi sportive ad aria compressa con n. 6 linee di tiro a 10 metri, omologato dall'U.I.T.S.\nPallacanestro.\nAlezio \u00e8 sede dell'A.S.D. Basket Alezio, fondata nel 2015. Iscrittasi al campionato regionale di prima categoria, ricever\u00e0 tuttavia una promozione nel campionato regionale nel 2016. La societ\u00e0 ha inoltre una squadra under 16 che ha vinto il campionato regionale CSI, qualificandosi per le finali nazionali 2015/16.\nPallavolo.\nNel 1998 \u00e8 nata la Volley Alezio che milita nel Campionato di Serie C.\nCalcio.\nNel 2018 \u00e8 nata la squadra di calcio di cui il nome \u00e8 Oratorio Santa Maria della lizza Alezio milita attualmente in terza categoria."}
{"id": "1241233", "revid": "173469", "url": "https://it.wikipedia.org/wiki?curid=1241233", "title": "Saia (tessuto)", "text": "La saia o twill \u00e8 un tipo di intreccio tessile caratterizzato da una rigatura diagonale. Si chiama anche saglia, sargia, spiga, diagonale, levantina, batavia.\nLa saia \u00e8 la seconda armatura base, con tela e raso, ha andamento diagonale, con un dritto e un rovescio, uno a effetto di trama e l'altro a effetto di ordito.\nArmatura saia.\nLa saia \u00e8 un'armatura nella quale i fili d'ordito legano le trame procedendo con un andamento diagonale. Su un rapporto di almeno tre fili e tre trame gli elementi sono incrociati procedendo in sequenza, dal primo all'ultimo o viceversa.\nLa nervatura obliqua \u00e8 data dallo scarto delle \"legature\" (una legatura \u00e8 il passaggio di un filo di ordito sopra ad un filo di trama). L'intreccio cos\u00ec formato d\u00e0 al tessuto una certa morbidezza (il tessuto risulta meno rigido rispetto alla tela) e una certa adattabilit\u00e0 alla deformazione che rende confortevoli i capi confezionati con esso.\nNei grafici si illustrano saie i cui rapporti d'armatura sono di tre fili e altrettante trame o di 4 fili 4 trame.\nSaia faccia trama.\nQuesto intreccio, nella faccia ad effetto d'ordito, lavorato con fili in cotone color blu indaco e trama bianca \u00e8 noto come denim. Col denim si confezionano i blue-jeans.\nSaia 2.2 detta Batavia.\nUna variante molto usata della saia ha un rapporto di 4 fili. I fili si intrecciano legando su due trame e slegando sulle successive due, dando un rapporto d'armatura equilibrato, con eguale dominanti di trama e ordito.\nSpigato.\nSi possono realizzare molte saie che danno come risultato oltre le diagonali disegni a lisca o \"spina di pesce\".\nPied de poule.\nSaia 2:2 in cui si montano fili colorati, 4 bianchi e 4 neri. Tramando 4 bianchi e 4 neri con la stessa riduzione si ottiene il \"pied de poule\" o \"zampa di gallina\".\nTessuti a saia.\nL'armatura a saia costituisce molti tessuti noti come:\nI tessuti realizzati con questa armatura non sono rigidi, si adattano al movimento, anche se fatti con filati o materiali pesanti; per questa caratteristica sono adatti all'abbigliamento anche invernale, da lavoro e sportivo.\nIl materiale pi\u00f9 usato \u00e8 la lana ma, a seconda delle necessit\u00e0, le saie vengono tessute anche in cotone e fibre sintetiche."}
{"id": "1241238", "revid": "547034", "url": "https://it.wikipedia.org/wiki?curid=1241238", "title": "CONCACAF Gold Cup 1998", "text": "La CONCACAF Gold Cup 1998 \u00e8 stata la 14\u00aa edizione (la 4\u00aa con la formula attuale) di questo torneo di calcio continentale per squadre nazionali maggiori maschili organizzato dalla CONCACAF.\nIl torneo si \u00e8 disputato negli Stati Uniti d'America dal 1\u00b0 al 15 febbraio 1998. Le dieci squadre partecipanti furono divise in un girone da quattro (Gruppo A) e in due da tre (Gruppo B e Gruppo C); le prime classificate di ogni girone pi\u00f9 la seconda classificata del Gruppo A passavano in semifinale. Il fu invitato nuovamente alla manifestazione, e stavolta si present\u00f2 con la nazionale maggiore. Il trofeo fu vinto per la sesta volta dal , che batt\u00e9 in finale gli 1-0 grazie al gol di Luis Hern\u00e1ndez.\nFormula.\n31 membri CONCACAF: 10 posti disponibili per la fase finale. (come paese ospitante) e (in qualit\u00e0 di ospite della manifestazione, affiliata alla CONMEBOL) sono qualificati direttamente alla fase finale. Rimangono 30 squadre per otto posti disponibili per la fase finale. Le squadre e i posti disponibili sono suddivisi in tre zone di qualificazione: \"Nord America\" (2 posti), \"Centro America\" (4 posti), \"Caraibi\" (2 posti).\nStatistiche.\nClassifica marcatori.\n4 reti\n3 reti\n2 reti\n1 rete"}
{"id": "1241241", "revid": "767487", "url": "https://it.wikipedia.org/wiki?curid=1241241", "title": "Golden Hour of Status Quo", "text": "Golden Hour of Status Quo \u00e8 un album rarit\u00e0 del gruppo inglese Status Quo, uscito nel 1973.\nIl disco.\nSi tratta di una raccolta di canzoni incise per l'etichetta Pye Records tra il 1968 e il 1969, quando la longeva band britannica era ancora agganciata al genere psichedelico.\nTra i brani spiccano i singoli \"Pictures of Matchstick Men\", \"Are You Growing Tired of My Love\" e \"Ice in the Sun\"."}
{"id": "1241244", "revid": "1652635", "url": "https://it.wikipedia.org/wiki?curid=1241244", "title": "Milano", "text": "Milano ( ; \"Milan\" in dialetto milanese, ) \u00e8 un comune italiano di abitanti, capoluogo della regione Lombardia e dell'omonima citt\u00e0 metropolitana, e centro di una delle pi\u00f9 popolose aree metropolitane d'Europa. Con 1 milione e 370 mila abitanti, \u00e8 la citt\u00e0 pi\u00f9 popolosa della regione e la seconda citt\u00e0 pi\u00f9 popolosa d'Italia dopo Roma.\nFondata intorno al 590 a.C. da una trib\u00f9 celtica facente parte del gruppo degli Insubri e appartenente alla cultura di Golasecca, fu conquistata dagli antichi Romani nel 222 a.C.. Con il passare dei secoli \"Mediolanum\" accrebbe la sua importanza sino a divenire capitale dell'Impero romano d'Occidente, nel cui periodo fu promulgato l'editto di Milano, che concesse a tutti i cittadini, quindi anche ai cristiani, la libert\u00e0 di culto.\nIn prima linea nella lotta contro il Sacro Romano Impero in et\u00e0 comunale, divenne prima signoria per poi essere innalzata a dignit\u00e0 ducale alla fine del XIV secolo, rimanendo al centro della vita politica e culturale dell'Italia rinascimentale. All'inizio del XVI secolo perse l'indipendenza a favore dell'Impero spagnolo per poi passare, quasi due secoli dopo, sotto la corona austriaca: grazie alle politiche asburgiche, Milano divenne uno dei principali centri dell'illuminismo italiano. Capitale del Regno d'Italia napoleonico, dopo la Restaurazione fu tra i pi\u00f9 attivi centri del Risorgimento fino al suo ingresso nel Regno d'Italia sabaudo.\nPrincipale centro economico e finanziario della Repubblica Italiana, Milano ne guid\u00f2 lo sviluppo industriale, costituendo con Torino e Genova il cosiddetto Triangolo industriale, in particolar modo durante gli anni del boom economico quando la crescita industriale e urbanistica coinvolse anche le citt\u00e0 limitrofe, creando la vasta area metropolitana milanese. In ambito culturale, Milano \u00e8 il principale centro italiano dell'editoria ed \u00e8 ai vertici del circuito musicale mondiale grazie alla stagione lirica del Teatro alla Scala e alla sua lunga tradizione operistica. \u00c8 inoltre tra i principali poli fieristici europei e del disegno industriale, ed \u00e8 considerata una delle capitali mondiali della moda.\nGeografia fisica.\nTerritorio.\nMilano poggia su un terreno di origine fluvio-glaciale a cemento carbonatico, comune a tutta la Pianura Padana. La sua caratteristica principale \u00e8 quella di essere facilmente carsificabile. Tale roccia \u00e8 ricoperta dai sedimenti fluviali quaternari ed \u00e8 visibile lungo i principali corsi d'acqua che la solcano, costituendo dei conglomerati che in Lombardia sono conosciuti come \"ceppi\".\nMilano occupa un'area di 181,67\u00a0km\u00b2 a occidente della Lombardia, situata a 25\u00a0km a est del fiume Ticino, a 25\u00a0km a ovest del fiume Adda, a 35\u00a0km a nord del fiume Po e a 50\u00a0km a sud del lago di Como, lungo la cosiddetta \"fascia delle risorgive\", laddove vi \u00e8 l'incontro, nel sottosuolo, tra strati geologici a differente permeabilit\u00e0, aspetto che permette alle acque profonde di riaffiorare in superficie.\nL'idrografia di Milano e della zona dei comuni confinanti \u00e8 particolarmente complessa, sia per cause naturali, vista la cospicua presenza di fiumi, torrenti e fontanili, che formano un vero e proprio groviglio idrico, sia per questioni legate ai lavori di canalizzazioni e di deviazione dei corsi d'acqua eseguite dall'uomo, aventi il proprio inizio durante l'epoca romana, che hanno portato alla realizzazione di numerose rogge, canali e laghi artificiali. Visto che l'acqua \u00e8 abbondante e facilmente raggiungibile, a Milano gli antichi Romani non realizzarono mai acquedotti.\nI corsi d'acqua pi\u00f9 importanti che interessano la Milano moderna e la sua area metropolitana sono i fiumi Lambro, Olona e Seveso, i torrenti Bozzente, Garbogera, Lura, Merlata e Pudiga, i canali navigabili Naviglio della Martesana, Naviglio Grande, Naviglio Pavese, Naviglio di Bereguardo, Naviglio di Paderno e Vettabbia, e i corsi d'acqua artificiali Canale Ticinello, Canale Vetra, Cavo Redefossi, Cavo Ticinello e Lambro Meridionale. A Milano sono anche situati due importanti bacini artificiali, la Darsena di Porta Ticinese e l'Idroscalo di Milano.\nTra le architetture degne di nota a essi collegati, ci sono svariate conche di navigazione (tra cui la conca dell'Incoronata, la conca di Viarenna, la conca Fallata e la conchetta), alcuni mulini ad acqua (tra cui Molino Dorino e Mulino Vettabbia) e il ponte delle Gabelle.\nClima.\nMilano \u00e8 situata a occidente del bacino della Pianura Padana ed \u00e8 caratterizzata da un clima temperato umido con una sensibile escursione termica annua (estate calda e inverno freddo), \"Cfa\" secondo la classificazione dei climi di K\u00f6ppen.\nMilano, come gran parte della Pianura Padana, accusa una scarsa ventilazione che favorisce il ristagno delle nebbie e degli inquinanti anche in ragione della sua alta densit\u00e0 abitativa.\nGli inverni milanesi sono quindi pi\u00f9 freddi rispetto a quelli delle citt\u00e0 costiere, senza per\u00f2 raggiungere gli estremi tipici dell'Europa centrale grazie alla latitudine pi\u00f9 meridionale e alla protezione fornita dalla catena delle Alpi. Le estati invece sono calde e afose.\nNel complesso le precipitazioni nell'area milanese sono ben distribuite nel corso dell'anno anche se la stagione invernale registra periodi relativamente lunghi senza precipitazioni, con un minimo di circa a febbraio. Le stagioni intermedie sono piovose, specialmente il medio autunno e la primavera. Leggermente pi\u00f9 scarse le precipitazioni nella periferia sud e maggiori in quella nordest.\nPrima degli anni novanta le nevicate invernali erano frequenti. Considerando il periodo che va dagli anni sessanta agli anni novanta del XX secolo, la \"media nivometrica\" della citt\u00e0 di Milano (ovvero i centimetri totali medi annui di accumulo nevoso) \u00e8 pi\u00f9 bassa di quella di alcune citt\u00e0 del nord-ovest e dell'Emilia (come Piacenza, Parma, Bologna, Torino), ma pi\u00f9 elevata di altre citt\u00e0 del nord-est (come Udine, Verona, Venezia) fermandosi a annui in citt\u00e0. La nevicata pi\u00f9 abbondante del XX secolo risale al gennaio 1985 con di accumulo.\nGli estremi termici di Milano dal 1763 a oggi sono stati di nel 1855 e di nel 2003 (quest'ultima registrata alla stazione meteorologica di Milano Brera). L'escursione termica media in una giornata di sole \u00e8 di circa 10-13 gradi. L'umidit\u00e0 \u00e8 statisticamente presente durante tutto l'anno in special modo nei mesi invernali e durante la notte. Le nebbie sono favorite dal cielo sereno, che consente il raffreddamento da irraggiamento, dal suolo superficialmente umido, dalla scarsa ventilazione della Pianura Padana occidentale e da particolari configurazioni bariche invernali come i regimi altopressori che in questo periodo dell'anno tendono a presentarsi con una certa frequenza.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trentennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al citato trentennio.\nOrigine del nome.\nIl nome antico di Milano \u00e8 attestato come \"Mediolanum\" presso le antiche fonti scritte latine e come \"Medi\u00f3lanon\" presso le fonti greche.\nEsiste anche un'attestazione epigrafica del nome di Milano nella lingua celtica locale, presente in un graffito ritrovato su un tratto delle mura romane di Milano, dove si legge \"Me\u015biolano\" tracciato in un alfabeto etrusco settentrionale (con \"o\"), come nella generalit\u00e0 delle iscrizioni galliche. Il simbolo trascritto \"\u015b\" \u00e8 qui usato per rappresentare una /d/ etimologica, come mostrano altri usi di tale simbolo in celtico, oltre al fatto che questo stesso segno \u16de in runico ha precisamente il valore di /d/.\nIn \"Mediolanum\" i linguisti riconoscono, tradizionalmente, un termine composto formato dalle parole \"medio\" e \"(p)lanum\", ovvero \"in mezzo alla pianura\" o \"pianura di mezzo\", con *\"planum\" divenuto \"lanum\" con caduta della \"p-\" di inizio di parola, che \u00e8 tipica delle Lingue celtiche.\nAlcune teorie diffuse in scritti non specialistici, che ignorano l'esistenza di una sicura attestazione del nome celtico offerta dal graffito sopra ricordato, fanno riferimento ad un ipotetico toponimo celtico \"Medhelan,\" che avrebbe il significato di \"in mezzo alla pianura\", vista la sua posizione centrale nella Pianura Padana, oppure di \"luogo fra corsi d'acqua\" data la presenza dei fiumi Olona, Lambro, Seveso e dei torrenti Nirone e Pudiga; altre ipotesi individuano il significato di \"santuario centrale\" (con riferimento, per il secondo termine del composto, a \"lanon\" = \"santuario\") oppure quello di \"terra fertile\" (celt. \"med\" = \"fertile\"; \"land\" o \"lan\" = \"terra\").\nNonostante una certa diffusione di questa teoria (peraltro solo in scritti italiani recenti, perlopi\u00f9 non specialistici), il termine \"Medhelan\" \u00e8 opera di una ricostruzione soggettiva e non \u00e8 attestato in alcuna fonte antica, epigrafica o letteraria.\nIl suono \"dh\", presente nella ricostruzione dell'indeuropeo rappresenta una media aspirata, e le medie aspirate in celtico sono ricadute nelle medie, per cui non stupisce trovare il suono \"d\" in \"Mediolanum\", mentre non \u00e8 chiaro che valore avrebbe \"dh\" nella ricostruzione *\"Medhelan\".\nIn dialetto milanese, il nome pi\u00f9 antico di cui \u00e8 giunta traccia documentata \u00e8 invece \"Miran.\"\nVi sono state decine di \"Medi\u00f3lanon\" in tutta l'Europa celtica, soprattutto in Francia (come Montm\u00e9lian), tutte accomunate dalla medesima etimologia.\nStoria.\nEpoca celtica.\nMilano fu fondata intorno al 590 a.C., da una trib\u00f9 celtica facente parte del gruppo degli Insubri e appartenente alla cultura di Golasecca. Il nome originario, tramandato dagli autori latini come \"Mediolanum\" (Tacito, Plinio il vecchio) o \"Mediolanium\" (Tito Livio) e da quelli greci come \"\u039c\u03b5\u03b4\u03b9\u03cc\u03bb\u03b1\u03bd\u03bf\u03bd\" (Polibio, Plutarco, Cassio Dione) o \"\u039c\u03b5\u03b4\u03b9\u03bf\u03bb\u03ac\u03bd\u03b9\u03bf\u03bd\" (Strabone), compare in un antico graffito celtico nella forma \"Me\u015biolano\" (dove \"\u015b\" rende, molto probabilmente, il suono /d/).\nLa citt\u00e0 romana fu poi a sua volta gradualmente sovrapposta e rimpiazzata da quella medievale. Il centro urbano di Milano \u00e8 quindi costantemente cresciuto a macchia d'olio, fino ai tempi moderni, attorno al primo nucleo celtico.\nSecondo la tradizione leggendaria riportata da Tito Livio e poi ripresa in epoca medioevale da Bonvesin de la Riva la fondazione di Milano avvenne nel VI secolo a.C. nel luogo dove fu trovata una scrofa semilanuta, per opera della trib\u00f9 celtica guidata da Belloveso, che sconfisse gli Etruschi, popolazione che fino ad allora aveva dominato la zona.\nIn base ai ritrovamenti archeologici, l\"oppidum\" celtico doveva avere medesima localizzazione ed estensione dell'insediamento golasecchiano, che era pi\u00f9 antico, ma non sono mai venute alla luce opere difensive urbane, probabilmente costruite in legno e terra, evento che spiega l'attribuzione della definizione di \"villaggio\" da parte di Polibio e Strabone. La carta di distribuzione dei ritrovamenti della prima et\u00e0 del ferro mostra che l'insediamento golasecchiano (V secolo a.C.) occupava un'area di circa 12 ettari nei pressi della moderna piazza San Sepolcro.\nEpoca romana.\nDopo essere stata la pi\u00f9 importante citt\u00e0 dei Celti insubri Milano fu conquistata dagli antichi Romani nel 222 a.C. in seguito a un aspro assedio dai consoli Gneo Cornelio Scipione Calvo e Marco Claudio Marcello. La conquista fu contrastata dalla discesa di Annibale, al quale la popolazione celtica si alle\u00f2. Fu solo nei primi anni del II secolo a.C. che gli Insubri e i Boi si assoggettarono definitivamente alla dominazione romana.\nPer via della sua favorevole posizione di retrovia Milano fu di importanza strategica per le campagne di Cesare durante la conquista della Gallia. Negli anni dal 58 a.C. al 50 a.C. Milano divenne il pi\u00f9 importante centro della Gallia Cisalpina e, sull'onda del suo sviluppo economico, nel 49 a.C. venne elevata da Cesare, nell'ambito della \"Lex Roscia\", allo status di \"municipium.\"\nDopo che Giulio Cesare apr\u00ec la Britannia ai commerci e all'influenza romani con soldati mediolanensi, alla crescita dell'importanza militare si accompagn\u00f2 il riconoscimento politico. Al momento della suddivisione dell'Impero romano effettuata da Diocleziano nel 286 Milano divenne, con Treviri, capitale dell'Impero romano d'Occidente.\nCostantino si accord\u00f2 nel 313 a Milano con Licinio per consentire a tutti i cittadini, quindi anche ai cristiani, la libert\u00e0 di onorare le proprie divinit\u00e0 grazie alla promulgazione dell'Editto di Milano (chiamato anche \"Editto di Costantino\"). Subito dopo si iniziarono a costruire numerose basiliche. Ecco cosa racconta Ausonio della \"Mediolanum\" del 380-390:\nNel periodo del vescovo Ambrogio e dell'imperatore Teodosio I, che dichiar\u00f2 il cristianesimo l'unica religione dell'impero con l'Editto di Tessalonica, Milano fu il centro pi\u00f9 influente della Chiesa d'Occidente (qui Sant'Agostino si convert\u00ec al cristianesimo nel 386 ricevendo il battesimo l'anno seguente).\nL'antica \"Mediolanum\" era difesa da una cinta muraria provvista di torri e da quattro fortificazioni, il \"Castrum Vetus\", il \"Castrum Portae Novae\", l\"Arx Romana\" e il \"Castrum Portae Jovis.\" Le mura romane di Milano e le relative porte cittadine furono distrutte durante l'assedio di Milano del 1162, per opera di Federico Barbarossa, venendo poi sostituite dalle mura medievali di Milano.\nEpoca medievale.\nMilano segu\u00ec poi le vicende della decadenza dell'Impero romano. Nel 402 d.C., dopo un lungo assedio, la citt\u00e0 riusc\u00ec a respingere i Visigoti comandati dal re Alarico: dopo questi fatti l'imperatore Onorio prese la decisione di spostare la sede della capitale dell'impero da Milano a Ravenna. Allo sfaldamento della societ\u00e0 tardo-antica e alla conseguente caduta dell'Impero romano d'Occidente, fece da contraltare il primo insediamento a Milano di un popolo germanico: quello degli Eruli di Odoacre.\nNel 493, in questo contesto, i Goti guidati da Teodorico sconfissero Odoacre, che aveva poco prima deposto l'ultimo imperatore romano d'occidente, Romolo Augusto, ponendo fine alla storia della civilt\u00e0 romana in questa parte d'Europa. La sempre pi\u00f9 precaria situazione politica e militare caus\u00f2 per\u00f2 alla citt\u00e0 diverse ferite e Milano conobbe, nel 539, la sua prima distruzione: l'imperatore romano d'Oriente Giustiniano I (527-565), deciso a riconquistare i territori imperiali d'occidente, attacc\u00f2 il re goto Teodato inviando in Italia al comando delle sue truppe i generali Belisario e Narsete, dando inizio a quella che diventer\u00e0 la lunga Guerra gotica.\nNel 539 Milano, per dissensi tra i due generali, si trov\u00f2 alla merc\u00e9 dei Goti di Uraia che la incendiarono, massacrando la popolazione. A questo evento si deve la distruzione dei marmi e dei grandi edifici della Milano romana, dagli edifici civili ai templi pagani, fino alle grandi e ricche ville patrizie, che vennero letteralmente e sistematicamente spogliate e infine date alle fiamme con tutta la citt\u00e0. Milano fu poi riconquistata (entro il 559) da Narsete, e per opera di quest'ultimo ricostruita. Nel breve periodo bizantino potrebbe essere stata elevata a capitale della diocesi italiana (Italia del Nord), anche se di questo fatto non sono presenti prove documentali certe.\nNel VI secolo, con la discesa dei Longobardi nella Pianura Padana, Milano sub\u00ec saccheggi e spoliazioni, che durarono diversi decenni, ai quali segu\u00ec un primo impulso di rinascita. Capitale del dominio longobardo era la vicina Pavia ma anche Milano rivest\u00ec, per un breve periodo, questa funzione sotto il regno di Agilulfo e Teodolinda e del loro figlio Adaloaldo, dal 604 circa al 626 circa. Il Regno longobardo fin\u00ec nel 774 con la conquista di Pavia da parte di Carlo Magno, che fatti prigionieri l'ultimo re Desiderio e la moglie, si proclam\u00f2\" Gratia Dei rex Francorum et Longobardorum\" venendo poi, nell'800, incoronato a Roma da Leone III primo imperatore del Sacro Romano Impero.\nL'importanza di Milano fu confermata quale sede di un conte imperiale e di un vescovo. Con la deposizione di Carlo il Grosso (887), venne meno l'autorit\u00e0 del governo centrale e furono proprio i conti e i vescovi a esercitare il potere locale: la citt\u00e0 evolse in libero comune estendendo gradualmente la sua influenza su gran parte della Lombardia (XI secolo). In particolare l'istituzione del moderno comune di Milano avvenne nel 1117: in tale anno fu infatti attestata per la prima volta l'attivit\u00e0 dei consoli di Milano. L'accresciuta importanza e l'indipendenza portarono all'inevitabile scontro con il Sacro Romano Impero. Quasi completamente distrutta nell'aprile del 1162 da Federico Barbarossa, rinacque dopo la vittoria della Lega Lombarda nella battaglia di Legnano (29 maggio 1176).\nNel frattempo, come gi\u00e0 accennato, Milano aveva scelto di autogovernarsi mediante dei consoli. Tuttavia, anche per questioni di discordie interne, tra la fine del XII e l'inizio del XIII secolo, si pass\u00f2 al regime dei podest\u00e0, che erano chiamati da altre citt\u00e0 (Brescia, Lodi, Piacenza, Bologna, Como, Vercelli, Bergamo, Mantova, Genova, Parma, Venezia, Modena, Cremona, Pavia, Reggio Emilia, Forl\u00ec) nella speranza che fossero \"super partes.\" Le provenienze, quindi, ricoprirono gran parte dell'Italia settentrionale, mentre la citt\u00e0 pi\u00f9 lontana da cui venne chiamato un podest\u00e0 a Milano risulta essere Forl\u00ec.\nEpoca moderna.\nNel tardo Medioevo Milano vide la lotta delle famiglie dei Della Torre (chiamati anche \"Torriani\") e Visconti per il possesso della citt\u00e0, con il predominio di questi ultimi, che avrebbero poi lasciato il passo alla famiglia Sforza solo nella met\u00e0 del XV secolo, all'alba del Rinascimento.\nLa signoria dei Visconti, diventata Ducato di Milano nel 1396, persegu\u00ec con successo una politica espansionistica, e la citt\u00e0 divenne la capitale di uno Stato esteso, potente e ricco che aveva bisogno anche di simboli per sancire il proprio ruolo egemone. Gian Galeazzo Visconti volle per la sua citt\u00e0 una cattedrale che rivaleggiasse con le maggiori d'Europa: il Duomo di Milano, la cui costruzione inizi\u00f2 nel 1386.\nL'economia della citt\u00e0 era andata crescendo: nel XIII secolo Milano era una delle poche citt\u00e0 europee ad avere pi\u00f9 di 100.000 abitanti, l'artigianato era in pieno sviluppo, soprattutto per la lavorazione dei metalli e dei tessuti, agricoltura e allevamento erano fiorenti e i traffici intensi, anche grazie alla costruzione del Naviglio Grande, che favor\u00ec gli scambi e irrig\u00f2 sapientemente le campagne.\nA manifestare l'orgoglio per questa crescita furono compiute opere come il Castello Sforzesco (gi\u00e0 esistente in epoca viscontea con il nome di \"Castello di Porta Giovia\" ma riadattato, ingrandito e completato dagli Sforza. Il \"Castello di Porta Giovia\" sorgeva a sud nello stesso luogo del \"Castrum Portae Jovis\" romano) e l'Ospedale Maggiore. Gli Sforza riuscirono inoltre ad attrarre a Milano personalit\u00e0 come Leonardo da Vinci, che riprogett\u00f2 e miglior\u00f2 l'idraulica dei navigli e dipinse l\"Ultima Cena\", e il Bramante, che lavor\u00f2 alla chiesa di Santa Maria presso San Satiro, alla basilica di Sant'Ambrogio e alla chiesa di Santa Maria delle Grazie condizionando lo sviluppo del Rinascimento lombardo.\nNel 1499 la Francia avanz\u00f2 diritti di successione sul Ducato di Milano con Luigi XII, che invase il ducato scacciandone Ludovico il Moro. Carlo V d'Asburgo, in quanto imperatore del Sacro Romano Impero, vi intron\u00f2 Francesco II Sforza che mor\u00ec senza eredi nel 1535, e quindi Carlo V, con un diploma imperiale, nomin\u00f2 duca il proprio figlio Filippo II di Spagna.\nI diritti dell'Impero spagnolo sul Ducato di Milano furono riconosciuti definitivamente con la pace di Cateau-Cambr\u00e9sis (1559). La dominazione spagnola inizi\u00f2 con un lungo periodo di pace (1535-1620). Carlo V eman\u00f2 le \"Costitutiones Mediolanensis Dominii\", che lasciarono al ducato un'ampia autonomia di governo, con l'unico vincolo di fedelt\u00e0 al sovrano, ma creano un dannoso dualismo con gli uffici regi che non sar\u00e0 mai completamente superato.\nCarlo V fece anche redigere l'estimo del ducato, che avrebbe dovuto consentire una migliore esazione fiscale: in realt\u00e0 provoc\u00f2 resistenze nel clero e nelle oligarchie che controllavano il governo cittadino e ducale, i quali non volevano rinunciare a privilegi e immunit\u00e0. Incominci\u00f2 cos\u00ec un inasprimento fiscale che non cesser\u00e0 che nel 1706.\nLa devastante peste del 1630 segn\u00f2 profondamente la citt\u00e0 e la sua cultura, tanto da essere stata in seguito ripresa da Alessandro Manzoni, sia ne \"I promessi sposi\" sia nella \"Storia della colonna infame\", scritto d'alto pregio storico e sociale, nel quale il Manzoni propone una riflessione profonda sugli errori commessi dai giudici, che abusarono del loro potere, per arrivare a una sentenza di condanna di due persone in quanto considerate untori.\nPochi sono i segni evidenti rimasti a Milano della dominazione spagnola: le mura spagnole di Milano, demolite tra la fine del XIX e l'inizio del XX secolo, la chiesa barocca di San Giuseppe, il Collegio Elvetico in via Senato e la Darsena di Porta Ticinese, fatta scavare dal governatore spagnolo Pedro Enr\u00edquez de Acevedo, conte di Fuentes.\nIl XVIII secolo vide Milano passare dalla dominazione spagnola a quella austriaca, che continu\u00f2 fino all'epoca napoleonica, eccezion fatta per una parentesi di tre anni, tra il 1733 e il 1736, durante i quali la citt\u00e0 sub\u00ec il controllo del Regno di Sardegna. Fu un periodo di rifiorimento culturale che conobbe l'opera di intellettuali come Pietro Verri, Cesare Beccaria e Paolo Frisi. Grazie alle politiche asburgiche, Milano divenne uno dei principali centri dell'illuminismo italiano.\nCon la morte di Carlo II di Spagna dilag\u00f2 la grande guerra per la sua successione. Il 24 settembre 1706 Eugenio di Savoia fu alle porte di Milano e il governatore spagnolo, il principe di Vaud\u00e9mont, abbandon\u00f2 precipitosamente la citt\u00e0 lasciandola in balia della nuova dominazione austriaca. Segu\u00ec il governatore Massimiliano Carlo di L\u00f6wenstein-Wertheim-Rochefort, che venne ricordato per aver ricostruito il Teatro Regio Ducale, che fu poi distrutto da un incendio.\nL'Impero austriaco domin\u00f2 Milano fino al 9 maggio 1796, data in cui l'arciduca Ferdinando d'Asburgo-Este lasci\u00f2 la citt\u00e0 a causa dell'arrivo di Napoleone Bonaparte impegnato nella campagna d'Italia. Dal 1796 al 1797 Milano fu capitale della Repubblica Transpadana, dal 1797 al 1802 sede del governo della Repubblica Cisalpina, dal 1802 al 1805 capitale della Repubblica Italiana napoleonica e dal 1805 al 1814 sede del governo del Regno d'Italia napoleonico.\nL'arrivo di Napoleone Bonaparte suscit\u00f2 un'ondata d'entusiasmo nei milanesi che videro in lui la possibilit\u00e0 di realizzazione dei nuovi ideali rivoluzionari francesi tanto attesi durante il periodo conservatore degli austriaci. L'esercito francese entr\u00f2 a Milano il 15 maggio e, dopo circa un anno di disordini di ispirazione giacobina, ne segu\u00ec la costituzione della Repubblica Cisalpina nel 1797. Essa tuttavia non ebbe vita facile perch\u00e9, partito Napoleone, Milano ricadde nel giacobinismo e non riusc\u00ec a opporre alcuna resistenza al ritorno degli austriaci nel 1799, che intrapresero una cieca repressione. Dopo la nomina di Napoleone a primo console, grazie alla vittoria nella battaglia di Marengo, la citt\u00e0 divenne capitale del Regno d'Italia napoleonico.\nEpoca contemporanea.\nDall'epoca napoleonica alla seconda guerra mondiale.\nAlla caduta di Napoleone Bonaparte, con il Congresso di Vienna (1815), Milano torn\u00f2 sotto il dominio austriaco, non pi\u00f9 come ducato, ma come capitale del neonato Regno Lombardo-Veneto e ci\u00f2 rimase fino al 1859, quando in seguito alla seconda guerra d'indipendenza, entr\u00f2 a far parte del Regno di Sardegna, che divenne poi Regno d'Italia nel 1861.\nDopo l'annessione di Roma allo Stato italiano (1870) e la sua trasformazione in capitale, per diverso tempo Milano venne qualificata con il titolo di \"Capitale morale\"; la definizione \u00e8 attribuita da Ruggiero Bonghi come parola d'autore coniata negli anni in cui dirigeva \"La Perseveranza,\" e conobbe una certa diffusione sulla scia del successo della Fiera industriale del 1881. Con essa si alludeva al carattere milanese dell'epoca, grazie al quale fu compiuta l'industrializzazione della citt\u00e0 e delle zone limitrofe.\nNel 1883 fu inaugurata a Milano la Centrale Santa Radegonda, prima centrale elettrica d'Europa e seconda al mondo dopo quella di New York. La costruzione, guidata da Giuseppe Colombo, \u00e8 ricordata su una colonna della via omonima da una targa posta successivamente da Luigi Dadda.\nA cavallo del XIX e XX secolo Milano conobbe uno straordinario sviluppo industriale e del settore terziario che la pose al centro delle vicende economiche d'Italia. Fu sede dell'Esposizione universale del 1906, che celebrava l'apertura del Traforo del Sempione. Lo sforzo bellico durante la prima guerra mondiale fece registrare un forte sviluppo dell'industria, non solo pesante, con conseguenti difficolt\u00e0 nella successiva riconversione postbellica; ci\u00f2 si un\u00ec alla delusione per le molte aspettative di maggiore benessere e democrazia ingenerate, non solo in Italia, dalla propaganda per l'arruolamento: dapprima le tensioni sociali sfociarono in quello che gli storici chiamano il biennio rosso, in reazione al quale trov\u00f2 nuova linfa il fascismo.\nMilano era, all'inizio del XX secolo, per la sua composizione sociale, una citt\u00e0 a forte connotazione socialista: Filippo Turati, che vi aveva fondato nel 1889 la Lega Socialista Milanese, fu tra i fondatori, nel 1892, del Partito Socialista Italiano. L'organo del partito, il quotidiano \"Avanti!\", ebbe qui, a partire dal 1911, la sua sede e Benito Mussolini ne fu uno dei direttori (1913-1914). Socialisti furono gli ultimi due sindaci di Milano eletti democraticamente, Emilio Caldara nel 1914 e Angelo Filippetti nel 1920.\nIl 14 febbraio 1916, in piena prima guerra mondiale, Milano sub\u00ec il primo bombardamento aereo della sua storia; due bombardieri da guerra, modello Etrich Taube, della Imperial-regia Aviazione austro-ungarica sganciarono numerose bombe nelle zone di Porta Romana e Porta Vittoria provocando 16 morti e circa 40 feriti. I due bombardieri si ritirano indisturbati alla base aerea di Gardolo (in Trentino, allora parte dell'Impero austro-ungarico), da dove erano partiti.\nGli anni immediatamente successivi alla prima guerra mondiale furono densi di tensioni sociali culminate nel gi\u00e0 accennato biennio rosso con scontri sanguinosi fra movimenti anarchici, operai e comunisti e il nascente movimento fascista di cui Milano fu la culla vedendone la fondazione il 23 marzo 1919 con il nome di Movimento dei Fasci italiani di combattimento nella sala del Circolo dell'Alleanza Industriale in piazza San Sepolcro. Il 12 aprile 1928 la citt\u00e0 fu scossa dal grave attentato a Vittorio Emanuele III, in cui 20 persone rimasero uccise dallo scoppio di un ordigno esplosivo mentre erano in attesa di assistere al passaggio del Re in occasione della cerimonia di inaugurazione della VIII edizione della Fiera Campionaria. Nel biennio 1929-30 si procedette alla copertura della Cerchia dei Navigli, cambiando cos\u00ec radicalmente l'aspetto di molti paesaggi urbani della citt\u00e0.\nDurante la seconda guerra mondiale Milano registr\u00f2 i pi\u00f9 gravi bombardamenti aerei mai subiti da una grande citt\u00e0 italiana. Nell'agosto del 1943 nell'arco di una settimana Milano sub\u00ec numerose incursioni aeree, che distrussero un terzo dell'area edificata e colpirono il 50 per cento degli edifici, lasciando persone senzatetto. Gli aerei sganciarono le bombe da quote molto elevate, colpendo a caso gli edifici del centro storico. Il Teatro alla Scala, Palazzo Marino, la Rinascente, la sede del \"Corriere della Sera\", gli stabilimenti della Pirelli, dell'Alfa Romeo e della Breda vennero pesantemente bombardati mentre la Galleria Vittorio Emanuele fu scoperchiata. Il Duomo fu risparmiato nonostante il crollo di decine di statue. Colpiti pure il Castello Sforzesco, la chiesa di Santa Maria delle Grazie, Palazzo Reale, la Pinacoteca Ambrosiana e l'ospedale Fatebenefratelli.\nTragica fu la strage dei 184 bambini della scuola elementare di Gorla, il 20 ottobre 1944. Diciassette aerei del \"451\u00ba Bomb Group\" dell'aviazione statunitense, fallito il bersaglio (gli stabilimenti Breda) perch\u00e9 fuori rotta, sganciarono 170 bombe da duecento chili sui quartieri di Gorla, Precotto e Turro. Una di queste colp\u00ec le scale della scuola mentre i bambini, gli insegnanti e il personale cercavano di raggiungere i rifugi: quel giorno si contarono 614 vittime.\nIl 29 aprile 1945 i corpi di 18 gerarchi fascisti tra cui Mussolini stesso vennero esposti in piazzale Loreto. I gerarchi erano stati fucilati da un gruppo di partigiani comandati da Walter Audisio il pomeriggio del 28 aprile. La folla incominci\u00f2 a calpestare e colpire i corpi ricoprendoli di sputi, e solo grazie all'intervento di vigili del fuoco e di alcuni partigiani i cadaveri furono sottratti all'ira della folla e appesi a testa in gi\u00f9 sulla pensilina del distributore presente nella piazza.\nDal secondo dopoguerra al nuovo millennio.\nCitt\u00e0 emblema della Resistenza (il 25 aprile, festa nazionale della liberazione, ricorda l'insurrezione generale partigiana del 25 aprile 1945 che ha portato alla liberazione di Milano) fu, nel secondo dopoguerra, dopo la nascita della Repubblica Italiana (1946), uno dei motori della ricostruzione industriale e culturale dell'Italia postbellica.\nA Milano si svolsero alcuni dei maggiori scontri del Sessantotto italiano e qui ci fu il primo episodio della cosiddetta strategia della tensione (il 12 dicembre 1969 con la strage di piazza Fontana). Dalla fine degli anni ottanta la citt\u00e0 inizi\u00f2 a essere ricordata come \"Milano da bere\", denominazione derivante da uno slogan pubblicitario diventato simbolo di un'epoca in cui essa e l'intera nazione potevano godere di un benessere diffuso.\nNell'ultimo quarto di secolo la citt\u00e0 fu al centro della politica italiana: con l'ascesa al governo della classe dirigente milanese del Partito Socialista Italiano \u2013 guidata da Bettino Craxi \u2013 al governo nazionale, poi con lo scandalo di Tangentopoli, poi ancora con l'ascesa dell'imprenditore milanese Silvio Berlusconi, a guida di una coalizione di centrodestra.\nOggi Milano \u00e8 un importante centro commerciale e industriale, sia all'interno dell'Unione europea sia a livello internazionale, oltre che il maggior polo italiano per i servizi e il terziario, la finanza, la moda, l'editoria e l'industria. \u00c8 inoltre sede della Borsa Italiana (in piazza degli Affari), uno dei pi\u00f9 importanti centri finanziari d'Europa, ed \u00e8 un grande polo di attrazione per le sedi amministrative di decine di multinazionali. Milano \u00e8 uno dei maggiori centri universitari, editoriali e televisivi d'Europa. \u00c8 inoltre sede della Fiera di Milano, polo fieristico con la maggior superficie espositiva d'Europa.\nDopo l'assegnazione ufficiale da parte del Bureau international des Expositions il 31 marzo 2008, dal 1\u00ba maggio al 31 ottobre 2015 la citt\u00e0 ha ospitato l'Expo 2015, sul tema dell'alimentazione. La citt\u00e0 di Milano \u00e8 presente nelle pubblicazioni del \"Globalization and World Cities Study Group\" dell'Universit\u00e0 di Loughborough, dove nel 2004 \u00e8 stata classificata come \"incipient global city\" insieme a Amsterdam, Boston, Chicago, Madrid, Mosca e Toronto. Nel 2016 ha vinto il Premio europeo per le citt\u00e0 accessibili..\nSimboli.\nI simboli di Milano sono lo stemma, il gonfalone e la bandiera, cos\u00ec come riportato nello Statuto comunale.\nLa bandiera utilizzata dalla moderna citt\u00e0 di Milano riprende fedelmente quella usata dal Ducato di Milano dal 1395 al 1797, ovvero un vessillo bianco con una croce di San Giorgio di colore rosso. A seconda del periodo storico e\u00a0\u2013 in particolare\u00a0\u2013 della dinastia regnante che dominava la citt\u00e0, si sono succeduti diversi stendardi civici (il cosiddetto \"Vexillum civitas\"), che di volta in volta rappresentava la famiglia nobiliare che governava il ducato milanese, fermo restando la conservazione della primigenia bandiera cittadina bianca con croce di San Giorgio di colore rosso come vessillo ufficiale dello Stato (il cosiddetto \"Vexillum publicum\").\nLo stemma di Milano \u00e8 costituito da uno scudo sannitico di color argento (bianco) su cui \u00e8 sovrapposta una croce di San Giorgio rossa. Il tutto \u00e8 racchiuso ai lati da un ramo di alloro e uno di quercia, legati insieme da un nastro tricolore. Lo scudo, che \u00e8 timbrato da una corona turrita colore oro o nero, simbolo del titolo di citt\u00e0, \u00e8 in uso, nella sua forma moderna, dal 19 marzo 1934, quando fu emanato il relativo decreto di concessione da parte dello Stato. La croce di San Giorgio rossa su campo bianco come simbolo della citt\u00e0 meneghina nacque nel Medioevo: tale soggetto, che \u00e8 stato riportato per la prima volta sulla bandiera di Milano, \u00e8 stato poi l'ispirazione per la realizzazione dello stemma cittadino.\nIl primo gonfalone di Milano \u00e8 stato un arazzo realizzato intorno al 1565 dai ricamatori Scipione Delfinone e Camillo Pusterla su disegno di Giuseppe Arcimboldi e Giuseppe Meda. Restaurato una ventina di volte nei successivi tre secoli, \u00e8 custodito all'interno del Castello Sforzesco, nella Sala del Gonfalone. Una sua copia, che \u00e8 custodita a Palazzo Marino, nella Sala dell'Alessi, viene esibita nelle ricorrenze ufficiali pi\u00f9 importanti per rappresentare la citt\u00e0 di Milano. Entrambi i gonfaloni menzionati raffigurano, al centro, sant'Ambrogio, vescovo di Milano e santo patrono della citt\u00e0.\nAltri simboli sono la scrofa semilanuta, animale legato alla leggenda della fondazione di Milano, la \"Madonnina\", una statua d'oro di Maria collocata sulla guglia pi\u00f9 elevata del Duomo di Milano, il biscione (in dialetto milanese \"el bisson\"), ritratto nell'atto di ingoiare o proteggere, a seconda delle interpretazioni, un fanciullo o un uomo nudo e sovrastato da una corona d'oro, originariamente simbolo del casato dei Visconti, Signori e poi Duchi di Milano tra XIII e XV secolo, e infine Meneghino, maschera legata alla citt\u00e0 dopo avere soppiantato quella pi\u00f9 antica e tradizionale di \"Baltramm de Gaggian\". Il nome \"meneghino\" viene talvolta usato, a mo' di aggettivo, come sostituto di \"milanese\" (si veda ad esempio la nota istituzione culturale \"Famiglia meneghina\").\nOnorificenze.\nIl gonfalone di Milano \u00e8 decorato da due onorificenze. Milano \u00e8 stata la prima, tra le ventisette citt\u00e0 decorate di medaglia d'oro come \"benemerite del Risorgimento nazionale\", a essere insignita di questa onorificenza per le azioni altamente patriottiche compiute dalla citt\u00e0 nel periodo risorgimentale (inteso dalla Casa regnante dei Savoia, che concesse a Milano questa onorificenza, come il periodo compreso fra il 1848 e il 1918).\nIl capoluogo lombardo \u00e8 anche tra le citt\u00e0 decorate al valor militare per la guerra di liberazione; in particolare \u00e8 insignita della medaglia d'oro al valor militare per i sacrifici subiti della sua popolazione e per la sua attivit\u00e0 nella Resistenza partigiana durante la seconda guerra mondiale.\nLe motivazioni della concessione delle due onorificenze sono:\nMonumenti e luoghi d'interesse.\nGran parte del patrimonio artistico-architettonico di Milano si trova nel centro storico, che deve il suo aspetto attuale a numerosi rimaneggiamenti urbanistici effettuati tra l'Unit\u00e0 d'Italia e il primo dopoguerra.\nIl monumento simbolo della citt\u00e0 \u00e8 la \"basilica cattedrale metropolitana della Nativit\u00e0 della Beata Vergine Maria\", pi\u00f9 conosciuta con il nome di Duomo di Milano, situata nell'omonima piazza, centro della vita economica e culturale cittadina. A breve distanza si trova il settecentesco Teatro alla Scala, uno dei teatri lirici pi\u00f9 famosi al mondo. A collegare piazza della Scala e piazza del Duomo \u00e8 la galleria Vittorio Emanuele II, un passaggio coperto con strutture di ferro e vetro a vista in stile eclettico.\nAltro monumento simbolo di Milano \u00e8 il Castello Sforzesco, originariamente concepito come struttura esclusivamente militare, fu poi ridisegnato come elegante corte per i signori della citt\u00e0. Poco lontano si trovano la basilica di Sant'Ambrogio, considerata la seconda chiesa pi\u00f9 importante della citt\u00e0, e il complesso ospitante la chiesa di Santa Maria delle Grazie con il Cenacolo leonardesco, dichiarato patrimonio dell'umanit\u00e0 dell'UNESCO.\nAltro sito di notevole interesse artistico \u00e8 il Cimitero monumentale, che ospita le tombe dei cittadini milanesi pi\u00f9 illustri; di pi\u00f9 moderna realizzazione si possono trovare la stazione di Milano Centrale, costruita in uno stile che unisce la maestosit\u00e0 delle strutture fasciste a decorazioni in stile liberty, e lo stadio Giuseppe Meazza, chiamato \"La Scala del calcio.\" Di particolare rilevanza \u00e8 l'Arco della Pace, un arco trionfale situato all'inizio di corso Sempione che rappresenta uno dei maggiori monumenti neoclassici di Milano.\nArchitetture religiose.\nIl Duomo di Milano \u00e8 il principale luogo di culto cattolico della citt\u00e0 di Milano e cattedrale dell'omonima arcidiocesi. Altri edifici di valore sono le basiliche paleocristiane di Milano: la basilica di Sant'Ambrogio, considerata da sempre il massimo esempio dell'architettura romanica lombarda, nonch\u00e9 uno dei pi\u00f9 antichi monumenti dell'arte cristiana, la basilica di San Lorenzo, edificio a pianta centrale bizantino conosciuto anche per la vicinanza delle omonime colonne, la basilica di San Nazaro in Brolo e la basilica di San Simpliciano, legate come le precedenti alla figura di sant'Ambrogio.\nIl centro storico milanese ospita inoltre la chiesa di San Maurizio al Monastero Maggiore, contenente un ciclo di affreschi di autori quali Bernardino Luini e Simone Peterzano tale da essere definita la \"Cappella Sistina lombarda,\" la chiesa di Sant'Antonio Abate, riedificata alla fine del XVI secolo secondo i canoni della controriforma e sede di opere di Giulio Cesare Procaccini e del Cerano e la barocca chiesa di Sant'Alessandro, che si affaccia su una delle piazze meglio conservate della Milano precedente agli interventi ricostruttivi postbellici.\nLa chiesa di San Giuseppe \u00e8 considerata il primo edificio genuinamente barocco della citt\u00e0, mentre la chiesa di Santa Maria presso San Satiro rimane celebre per il finto coro progettato da Bramante tramite la tecnica del trompe-l'\u0153il; sono da ricordare anche la chiesa di San Marco e la basilica di Sant'Eustorgio, che ospita la cappella Portinari, considerata uno dei capolavori del Rinascimento lombardo. Celebre in tutto il mondo \u00e8 la chiesa di Santa Maria delle Grazie, inclusa con il Cenacolo Vinciano nell'elenco dei patrimoni dell'umanit\u00e0 redatto dall'UNESCO.\nEsternamente all'area urbana sorgono due importanti complessi monastici: la Certosa di Garegnano con i suoi importanti affreschi opera di Simone Peterzano e l'Abbazia di Chiaravalle, uno dei primi esempi di gotico in Italia. Di grande rilevanza artistica \u00e8 inoltre il Cimitero monumentale con il proprio famedio, ricchissimo di sculture funerarie di varie epoche e stili.\nArchitetture civili.\nIl centro di Milano \u00e8 ricco di ville e palazzi, costruiti soprattutto nei secoli XVII e XVIII come dimore private delle maggiori famiglie della citt\u00e0; gli stili architettonici rappresentati nel centro cittadino sono molti, dal neogotico, al barocco all'eclettico sino al liberty e al razionalismo del dopoguerra. La storia degli edifici civili milanesi si estende fino ai giorni nostri, comprendendo le numerose architetture moderne caratterizzanti le zone di pi\u00f9 innovativa concezione del territorio cittadino.\nMilano non ha mai avuto un centro di potere civile adeguato alla propria importanza: tale fatto \u00e8 dovuto principalmente alla mancanza di una corte all'interno della citt\u00e0 a partire dal XVI secolo, quando venne perduta l'indipendenza. Fra i palazzi pubblici, infatti, vanno ricordati solo il medievale Palazzo della Ragione (inserito nel complesso di piazza Mercanti) e il successivo Palazzo Reale, per secoli sede rappresentativa del governo della citt\u00e0; dopo la costruzione del Castello Sforzesco, evidentemente catalogato tra le architetture militari, Milano non diede pi\u00f9 alla luce un edificio di concezione pubblica sino al 2010, quando fu inaugurato Palazzo Lombardia.\nMaggiore importanza avevano le dimore private, fra le quali vanno ricordati Palazzo Marino (ora sede del municipio della citt\u00e0), Palazzo Litta, Palazzo Belgioioso e per il Tardo Liberty Casa Frisia. Interi quartieri, come quello intorno a via Monte Napoleone o a Corso Venezia, sono composti di palazzi nobiliari in stile neoclassico. Degne di nota, tra le torri di Milano, sono la torre del Comune, che un tempo scandiva gli orari ufficiali di apertura e chiusura delle attivit\u00e0 e che \u00e8 situata sul Palazzo dei Giureconsulti, la Torre dei Gorani, che faceva parte della demolita Casa Gorani e la torre dei Meravigli, che invece \u00e8 incorporata nella Casa dei Meravigli.\nArchitetture militari.\nLe mura di Milano si sono evolute negli anni con la citt\u00e0: dal primo nucleo romano, si passa alla cinta medievale, per finire con l'ultima cinta pi\u00f9 esterna, pi\u00f9 conosciuta come \"mura spagnole\". Delle mura romane rimangono solo delle rovine; delle mura medievali restano dei rarissimi tratti scoperti che sono sopravvissuti alla conversione in abitazioni una volta costruite le mura spagnole, all'epoca della loro edificazione le pi\u00f9 estese d'Europa, abbattute per gran parte fra la fine dell'Ottocento e i primi decenni del Novecento per ragioni viabilistiche.\nOltre ad alcuni tratti delle antiche mura spagnole lunghi in totale circa un chilometro, restano a ricordare le uniche porte cittadine della cinta medievali giunte sino a noi, ovvero Porta Nuova medievale e Porta Ticinese medievale. Sulla cinta spagnola le porte sono state invece in gran parte conservate: a parte la manierista Porta Romana, le rimanenti risalgono alla sistemazione austriaca dei bastioni in stile neoclassico.\nL'architettura militare pi\u00f9 imponente \u00e8 il Castello Sforzesco, maniero convertito nel Rinascimento a elegante corte dei Duchi di Milano: la fortezza era comunque tra le maggiori dell'epoca, tanto che il castello non fu mai espugnato in battaglia. Usato esclusivamente come caserma militare dai governi stranieri, fu restaurato e trasformato a fine Ottocento in un grande complesso museale, e ornato dai giardini dell'omonima piazza e dal Parco Sempione. Un tempo era gestito dal Castellano del Castello Sforzesco di Milano. Sorge sullo stesso luogo del Castello di Porta Giovia, di cui rappresenta un ampliamento, e del \"Castrum Portae Jovis\" romano.\nVie e piazze.\nSono diverse le vie e piazze di Milano che hanno rilevanza storica, architettonica, sociale o commerciale. Tra le piazze, quella pi\u00f9 importante \u00e8 piazza del Duomo (suo vero e proprio centro geometrico e commerciale da oltre sette secoli), piazza degli Affari (nota per la presenza della Borsa Italiana, sede del mercato finanziario nazionale, qui istituita il 16 gennaio 1808), piazza Gae Aulenti (situata nel Centro direzionale di Milano e simbolo della Milano contemporanea), piazza Cordusio (posta dove sorgeva la corte dei duchi longobardi, la \"Curia Ducis\", da cui deriva il nome della piazza), piazza Mercanti (creata come centro della vita cittadina in epoca medioevale) e piazza San Fedele (situata all'interno di un'importante area pedonale).\nAltre piazze di Milano degne di menzione sono piazza San Sepolcro (che in epoca romana era il foro della citt\u00e0, incrocio tra il \"cardo\" e il \"decumano\"), piazza della Scala (collegata a piazza del Duomo tramite la galleria Vittorio Emanuele II, dove si trovano l'omonimo teatro e Palazzo Marino, municipio della citt\u00e0), piazza Vetra (dove \u00e8 situato il parco delle Basiliche, che unisce la basilica di San Lorenzo e la basilica di Sant'Eustorgio), piazza San Babila (che \u00e8 stata a lungo il punto d'incontro favorito dall'alta borghesia milanese, vista la sua posizione centrale) e il Carrobbio (largo le cui origini risalgono all'epoca romana).\nPer quanto riguarda le vie, sono degne di nota via Manzoni (considerata una delle zone pi\u00f9 lussuose della citt\u00e0, nonch\u00e9 uno dei maggiori centri dello shopping dell'alta moda mondiale), via Brera (reputata una delle pi\u00f9 caratteristiche di Milano, sia per la presenza del palazzo della Pinacoteca di Brera, sia per alcuni storici locali che si affacciano su questa strada), Viale Beatrice d'Este il lungo viale alberato del centro di Milano delimitato dalla Pinacoteca di Brera, corso Buenos Aires (importante strada commerciale con oltre 350 punti vendita di vari tipi di merce che generano un fatturato quotidiano complessivo tra i pi\u00f9 alti al mondo) e via Monte Napoleone (considerata una delle zone pi\u00f9 lussuose e uno dei maggiori centri degli acquisti del \"pr\u00eat-\u00e0-porter\").\nAltre vie importanti di Milano sono corso Venezia (conosciuto come una delle vie pi\u00f9 eleganti di Milano e facente parte del Quadrilatero della moda), corso Vittorio Emanuele II (tra le strade pi\u00f9 importanti della citt\u00e0, dove si aprono numerosi negozi, soprattutto di abbigliamento, che lo rendono uno dei principali centri di acquisti cittadino), corso Como (importante strada pedonale e commerciale di Milano), via Dante (altra importante strada commerciale aperta alla fine del XIX secolo per collegare direttamente piazza del Cordusio con il Castello Sforzesco) e il Verziere (antica denominazione popolare dell'area un tempo adibita a mercato di frutta e verdura e dove si trova ancora oggi un celebre monumento manieristico-barocco, la Colonna del Verziere).\nSiti archeologici.\nLa presenza di siti archeologici che raccontano la Milano romana \u00e8 di grande rilievo, soprattutto considerando la variet\u00e0 dei resti che sono venuti alla luce nel corso dei secoli. A Milano \u00e8 giunta la testimonianza tangibile delle mura romane di Milano (costruite in due fasi, una in epoca repubblicana attorno al 49 a.C. ed una seconda dopo il 291 in epoca imperiale al tempo dell'imperatore Massimiano quando \"Mediolanum\" divenne capitale dell'Impero romano d'Occidente), del teatro romano di Milano (realizzato in et\u00e0 augustea tra la fine del I secolo a.C. e l'inizio del I secolo), del foro romano di Milano (ovvero della piazza principale del centro cittadino fin dalla fondazione della citt\u00e0 romana in epoca repubblicana) e dell'anfiteatro romano di Milano, terza struttura di questo tipo per dimensioni in tutto l'impero dopo il Colosseo e l'anfiteatro di Capua.\nAltri resti romani che si trovano a Milano sono quelli del circo romano di Milano (che ebbe diverse ed importanti funzioni durante l'epoca in cui \"Mediolanum\" fu capitale dell'Impero romano d'Occidente), del palazzo imperiale romano di Milano (antica struttura costruita dall'imperatore Massimiano dopo il 291 circa quando \"Mediolanum\" divenne capitale imperiale), delle Terme Erculee (erette anch'esse tra la fine del III secolo e l'inizio del IV dall'imperatore Massimiano), dei magazzini annonari romani di Milano (che risalgono all'et\u00e0 flavia e all'epoca tardo imperiale) e del Mausoleo imperiale di San Vittore al Corpo (antica costruzione romana a pianta circolare databile verso la fine del IV secolo che probabilmente accolse le tombe della famiglia dei Valentiniani).\nSono giunti sino a noi anche i resti di Porta Ticinese romana (per la precisione, un troncone di una delle due torri che fiancheggiavano la porta), nonch\u00e9 di alcune \"domus\" e delle Colonne di San Lorenzo (si tratta di sedici colonne, alte circa 7 metri e mezzo, in marmo, con capitelli corinzi che sostengono la trabeazione che provengono da edifici romani risalenti al II o III secolo, probabilmente un tempio pagano sito nell'area dell'attuale piazza Santa Maria Beltrade, e che vennero trasportate nell'attuale locazione a completare l'erigenda basilica di San Lorenzo), che sono i reperti romani di Milano pi\u00f9 conosciuti.\nDegna di menzione \u00e8 anche l'architettura paleocristiana di Milano grazie alla presenza della basilica di Sant'Eustorgio (che fu fondata probabilmente nel secolo IV e che conserva reliquie dei Magi), della basilica di Sant'Ambrogio (che rappresenta a oggi non solo un monumento dell'epoca paleocristiana e medioevale, ma anche un punto fondamentale della storia milanese e della Chiesa ambrosiana), della basilica di San Nazaro in Brolo (che \u00e8 stata fatta edificare da sant'Ambrogio nel IV secolo), della basilica di San Simpliciano (nel cui convento si trova anche il Chiostro grande), della basilica di San Lorenzo (ricostruita e modificata pi\u00f9 volte nelle forme esterne conservando quasi completamente la primitiva pianta di epoca tardo-antica) e della cripta di San Giovanni in Conca, ovvero dei resti dell'omonima basilica risalente al V-VI secolo che \u00e8 stata demolita tra il 1948 e il 1952.\nAree naturali.\nTre sono i parchi urbani storici della citt\u00e0: i Giardini pubblici (1784) oggi intitolati a Indro Montanelli, il Parco Sempione (1893) e il Parco Ravizza (1902). Altri parchi urbani di medie dimensioni, di realizzazione pi\u00f9 recente, sono il Parco delle Basiliche (1934), il Parco Solari (1935) (poi intitolato a Luigi Giussani), il Parco di Largo Marinai d'Italia (1969) (oggi intitolato a Vittorio Formentano) e il Parco Biblioteca degli Alberi (2018).\nParchi di estensione maggiore si trovano fuori dall'area edificata: il Parco Lambro, il Parco Forlanini, il Parco delle Cave, il Boscoincitt\u00e0 e il Parco di Trenno. Per la sua particolarit\u00e0, si segnala il \"Monte Stella\", ricavato dalle macerie degli edifici bombardati nella seconda guerra mondiale.\nNella zona nord del territorio comunale \u00e8 posto il Parco Nord, a carattere sovracomunale. Un'ampia parte del territorio, a est, sud e ovest, \u00e8 invece compresa nel Parco agricolo Sud Milano, una vasta area a carattere naturalistico e agricolo che circonda la citt\u00e0 dai tre lati. Resti ben conservati delle mura spagnole sono visibili lungo viale Vittorio Veneto nei pressi di Porta Venezia, dove hanno mantenuto l'aspetto originale, quella di \"passeggiata\" alberata.\nA est della citt\u00e0, presso l'Aeroporto di Linate, nel territorio dei comuni di Segrate e Peschiera Borromeo, si trova l'Idroscalo di Milano, un vasto bacino artificiale scavato nel 1928-1930 per l'ammaraggio e il decollo degli idrovolanti, e riconvertito gi\u00e0 nel 1934 ad area per gare e attivit\u00e0 sportive e uso balneare pubblico. Molto frequentato nei mesi estivi e dotato di una vasta area verde, l'Idroscalo \u00e8 spesso definito \"il mare dei milanesi\". Nell'arco dell'anno l'area viene utilizzata per manifestazioni sportive nautiche, come canottaggio, motonautica o sci d'acqua.\nSociet\u00e0.\nEvoluzione demografica.\nMilano \u00e8 capoluogo della regione Lombardia, dell'omonima citt\u00e0 metropolitana, e centro di una delle pi\u00f9 popolose aree metropolitane d'Europa.\nAl momento dell'Unit\u00e0 d'Italia Milano era il terzo comune italiano per numero di abitanti, superata da Napoli e Palermo. Nel censimento del 1871 era la quinta citt\u00e0 d'Italia (dopo Napoli, Roma, Palermo e Torino). Nel secondo dopoguerra fu interessata da un cospicuo flusso migratorio da tutte le regioni d'Italia, fino a raggiungere il suo massimo di abitanti al 31 dicembre 1973.\nIn seguito l'area milanese ha conosciuto un forte fenomeno di suburbanizzazione, dato dal trasferimento di molti abitanti verso i comuni della citt\u00e0 metropolitana di Milano. La popolazione residente al 31 dicembre 2017 \u00e8 di abitanti.\nLa popolazione storica \u00e8 indicata qui sotto senza considerare il comune dei Corpi Santi, che venne annesso a Milano nel 1873. Degno di nota \u00e8 il drastico calo degli abitanti a causa della peste del 1630.\nSuddivisioni amministrative.\nLa citt\u00e0 \u00e8 suddivisa in nove municipi. Non esiste una suddivisione ufficiale in quartieri.\nLa citt\u00e0 era un tempo suddivisa in venti zone che avevano ciascuna un'estensione inferiore rispetto a quella dei moderni municipi e che sono state ridotte a nove nel 1999. Nel 2016 queste zone sono state soppiantate dai municipi sul modello del comune di Roma. Inoltre, a fini statistici, la citt\u00e0 \u00e8 divisa in 88 Nuclei d'identit\u00e0 locale.\nEtnie e minoranze straniere.\nSecondo i dati ISTAT, al 31 dicembre 2020 la popolazione straniera residente a Milano era di persone, pari al 20,1% della popolazione. Questo fa di Milano la citt\u00e0 pi\u00f9 multietnica d'Italia e con una percentuale di stranieri tra le pi\u00f9 alte d'Europa. Le nazionalit\u00e0 maggiormente rappresentate in base alla loro percentuale sul totale della popolazione residente sono:\nNei dati ufficiali non sono considerati gli stranieri irregolari, che secondo il XV rapporto sull'immigrazione straniera nella provincia di Milano nel 2013 sarebbero .\nA Milano si sta affacciando il fenomeno dei quartieri ad alto indice straniero, in particolare relativo alla comunit\u00e0 cinese, insediata da decenni nell'area fra via Canonica (a ridosso dei Bastioni di Porta Volta) e via Paolo Sarpi, interna a corso Sempione, colloquialmente nota come Chinatown di Milano.\nLingue e dialetti.\nNella citt\u00e0 metropolitana di Milano \u00e8 relativamente diffusa la lingua lombarda nella sua variante dialettale milanese, che si estende fino alla parte settentrionale della provincia di Pavia. Il milanese, detto anche \"Meneghino\" dall'omonima maschera della citt\u00e0 di Milano, \u00e8 comunemente considerato la variet\u00e0 pi\u00f9 importante della lingua lombarda per tradizione e letteratura, con le prime attestazioni storiche che risalgono al XIII secolo per mano di scrittori come Pietro da Barsegap\u00e8 e Bonvesin de la Riva. Nel corso dei secoli il milanese seppe inoltre imporsi tra la popolazione anche come lingua di cultura; attraverso poesie, dizionari, riviste ed opere teatrali che si fecero portatrici delle numerose istanze sociali della citt\u00e0 e dei suoi abitanti. Tra gli autori che pi\u00f9 hanno contribuito al panorama letterario milanese vale la pena menzionare i poeti Carlo Porta, Delio Tessa e Franco Loi, i drammaturghi Carlo Bertolazzi ed Edoardo Ferravilla e lo scrittore Cletto Arrighi.\nIl milanese non ha un riconoscimento giuridico (legge n\u00ba 482 del 1999) e non \u00e8 oggetto di tutela da parte della Repubblica Italiana, mentre la lingua lombarda \u00e8 riconosciuta ufficiosamente con la Raccomandazione n\u00ba 928 del 7 ottobre 1981 del Consiglio d'Europa. Un notevole avvicinamento del dialetto all'italiano si \u00e8 avuto, soprattutto nel corso del XX secolo, anche per via dell'acquisizione di lessico dalla lingua nazionale (per esempio \"sc\u00f2la\" rispetto a \"scoeura\" \"scuola\", ecc.), un fenomeno abbastanza comprensibile se si pensa che chi parla milanese in genere parla anche italiano.\nReligione.\nLa prima confessione religiosa a Milano \u00e8 quella cattolica. La liturgia differisce da quella tipica della maggior parte del mondo cattolico in quanto Milano segue un proprio rito, chiamato rito ambrosiano, derivante dalla tradizione che si \u00e8 stratificata nella liturgia milanese. Anticamente vi erano vari riti locali, che furono via via aboliti. Il rito ambrosiano sopravvisse e si assest\u00f2 nel corso dei secoli sia per l'importanza della sede milanese sia perch\u00e9, nel momento di massima uniformazione della liturgia, ovvero in corrispondenza del Concilio di Trento, regnava un papa milanese, Pio IV. Altro motivo della conservazione del rito ambrosiano fu il fatto che l'anima del Concilio fosse san Carlo Borromeo, vescovo di Milano e nipote di Pio IV.\nLa seconda comunit\u00e0 religiosa \u00e8 quella musulmana, che si ritrova in moschee come quella di viale Jenner e quella di Segrate (che si riunisce nella Moschea di Segrate), che si trova per\u00f2 sul territorio del comune di Milano, anche se in un suo punto estremo. Da tempo a Milano esistono degli edifici di culto per protestanti, come la Chiesa valdese in via Francesco Sforza, la Chiesa Evangelica delle Assemblee di Dio in via delle Forze Armate, la Chiesa ortodossa, come quella rumena di via De Amicis e la chiesa ortodossa di via Giulini, che fa capo al patriarcato di Mosca e la Chiesa ortodossa bulgara.\nMilano \u00e8 sede anche della seconda comunit\u00e0 ebraica italiana per numero di fedeli, almeno , seconda solamente alla comunit\u00e0 ebraica di Roma. A Milano fa capo anche la comunit\u00e0 armena pi\u00f9 importante d'Italia, presente sia con la chiesa armeno-cattolica sia con la chiesa apostolica armena. Dal 1978 \u00e8 presente anche la comunit\u00e0 di Scientology, con una sede principale nel Municipio 9 di Milano in viale Fulvio Testi.\nTradizioni e folclore.\nTra le tradizioni milanesi degno di menzione \u00e8 il Carnevale Ambrosiano, evento annuale di carattere storico e religioso le cui manifestazioni coinvolgono la citt\u00e0 di Milano, l'intera arcidiocesi di Milano e i territori di alcune delle diocesi vicine durante il quale sono protagoniste, tra le altre, le maschere milanesi di Meneghino e della Cecca.\nAltro evento annuale \u00e8 la consegna dell'Ambrogino d'oro, nome non ufficiale con cui sono comunemente chiamate le onorificenze conferite dal comune di Milano, la cui denominazione \u00e8 ispirata a sant'Ambrogio, patrono della citt\u00e0. Degni di nota sono anche i Giochi sforzeschi, convegno ludico organizzato in collaborazione con il comune di Milano che \u00e8 iniziato nel 1999.\nPer quanto riguarda gli eventi commerciali, importanti sono la fiera di Sinigallia, storico mercatino delle pulci che si svolge ogni sabato nei pressi della Darsena di Porta Ticinese, e gli Oh Bej! Oh Bej!, antico mercatino tipico del periodo natalizio che si tiene generalmente dal 7 dicembre, giorno di sant'Ambrogio, fino alla domenica successiva. Degno di nota \u00e8 anche il Tredesin de Mars, festa tradizionale milanese nata per commemorare l'annuncio del Cristianesimo alla citt\u00e0 da parte di san Barnaba.\nIstituzioni, enti e associazioni.\nIl pi\u00f9 antico ospedale milanese al servizio dell'intera citt\u00e0 di cui \u00e8 rimasta traccia documentata \u00e8 l'ospedale del Brolo. Fondato nel 1158, quattro anni prima della resa a Federico Barbarossa, funzion\u00f2 per oltre tre secoli. Dopo il 1456, cedette il suo ruolo primario alla Ca' Granda che divenne, per incorporazioni di altre opere benefiche, lasciti e donazioni, una delle pi\u00f9 importanti istituzioni milanesi. L'antica denominazione \"Ca' Granda\" \u00e8 ancora portata dall'ospedale di Niguarda, il cui nome completo \u00e8 Ospedale Niguarda Ca' Granda e dal Policlinico di Milano, il cui nome completo \u00e8 Fondazione IRCCS Ca' Granda Ospedale Maggiore Policlinico.\nIl sistema sanitario di Milano, come quello dell'intera Italia, non dipende pi\u00f9 dall'autorit\u00e0 locale ma \u00e8 di competenza della regione, che agisce sul territorio tramite le aziende sanitarie locali. Il sito ufficiale della regione Lombardia registra a Milano 31 ospedali, tra pubblici e convenzionati, specialistici o generali che coprono a 360\u00b0 le patologie previste dai protocolli nazionali. A essi ricorrono sovente pazienti provenienti da altre regioni. La sanit\u00e0 lombarda \u00e8 tra quelle \"virtuose\", che non hanno cio\u00e8 deficit di bilancio. Tra gli ospedali, sono diversi quelli che appartengono alla categoria degli Istituti di ricovero e cura a carattere scientifico, i cosiddetti IRCCS. Ricordiamo, tra quelli specialistici, l'Istituto Nazionale Neurologico Carlo Besta, la Fondazione IRCCS Istituto Nazionale dei Tumori, l'Istituto Europeo di Oncologia, l'Istituto ortopedico Gaetano Pini e il Centro cardiologico Monzino, mentre tra gli ospedali a indirizzo generale i pi\u00f9 importanti sono l'Ospedale Maggiore di Milano, l'Ospedale Niguarda Ca' Granda, l'Azienda ospedaliera Fatebenefratelli e Oftalmico e l'Istituto scientifico universitario San Raffaele.\nAccanto alla cura caritatevole degli ammalati, la filantropia milanese si \u00e8 fatta carico, nel tempo, di fondare e sostenere istituzioni diventate poi storiche e familiari nel panorama sociale cittadino per l'assistenza agli anziani e agli orfani: la Baggina, i Martinitt e le Stelline. Caratteristica delle tre iniziative era il fatto che i beneficati dovessero, nelle loro possibilit\u00e0, praticare o imparare un mestiere per mantenere o crearsi la dignit\u00e0 personale. A questo tema si riallacciano le numerose iniziative per l'alfabetizzazione e per l'insegnamento delle arti e dei mestieri che trover\u00e0 un largo seguito tra i protagonisti dell'industrializzazione della citt\u00e0, che avvenne nel XIX secolo. Un importante ruolo filantropico \u00e8 anche svolto dalla Fondazione Cariplo.\nFra le istituzioni scientifiche con sede a Milano si possono ricordare l'Istituto lombardo accademia di scienze e lettere, l'Osservatorio astronomico di Brera e l'Orto botanico di Brera. Milano \u00e8 sede di numerose organizzazioni di cooperazione allo sviluppo che hanno uffici legali o operativi nella citt\u00e0 e che operano a livello internazionale.\nQualit\u00e0 della vita.\nNel 2019, per il secondo anno consecutivo, Milano si \u00e8 classificata al primo posto nella graduatoria stilata da \"Il Sole 24 ORE\" che misura la qualit\u00e0 di vita nelle citt\u00e0 italiane. I fattori che hanno permesso la conquista di questo primato sono il costante incremento demografico, il cui aumento continua ininterrottamente dal 2012, lo stile di vita sempre pi\u00f9 attento alle questioni ecologiche, un'offerta culturale molto ampia, gli interventi focalizzati allo sviluppo della periferia cittadina e l'estesa e radicata attivit\u00e0 imprenditoriale, che genera lavoro e ricchezza. L'unico indicatore a scapito della qualit\u00e0 della vita a Milano \u00e8 la sicurezza, a causa dell'alto numero di reati denunciati.\nCultura.\nIstruzione.\nScuole.\nCome in tutte le grandi citt\u00e0, a Milano vi \u00e8 un gran numero di scuole, pubbliche e private, che consentono percorsi didattici molto specifici o personalizzati a chi ha la necessit\u00e0 o le possibilit\u00e0 economiche.\nNel 2021 si contavano oltre 900 scuole di ogni ordine e grado, tra cui: oltre 500 scuole tra Scuola dell'infanzia e Primaria, 125 Scuole Secondarie di Primo Grado e oltre 250 Scuole Secondarie di Secondo Grado. Alcune di queste vantano secoli di storia, come il Liceo classico Cesare Beccaria, originariamente avviato nel 1603 in Piazza Missori dai Padri Barnabiti, e il Liceo classico Giuseppe Parini, erede del \"Regio Ginnasio di Brera\" istituito nel 1774 da Maria Teresa d'Austria in zona Brera.\nE' possibile frequentare scuole in lingua inglese, francese (Liceo Stendhal) e tedesca (Scuola germanica di Milano). Alla Accademia Teatro alla Scala si pu\u00f2 combinare la scuola dell'obbligo con una scuola di danza classica.\nUniversit\u00e0.\nIl sistema di istruzione superiore di Milano comprende 39 centri universitari (44 facolt\u00e0, nuovi studenti all'anno, pari al 10% dell'intera popolazione universitaria italiana), e ha il maggior numero di laureati e studenti post-laurea (rispettivamente, e pi\u00f9 di ) in Italia. Milano \u00e8 la prima citt\u00e0 in Italia per offerta di facolt\u00e0. Un consorzio tra gli atenei (escluse le Accademie e il Conservatorio) ha dato luogo alla nascita nel 2003 di un \"collegio di eccellenza\" : il Collegio di Milano.\nQuattro atenei milanesi sono presenti nel \"QS World University Rankings\": l'Universit\u00e0 degli Studi di Milano, il Politecnico di Milano, l'Universit\u00e0 Cattolica del Sacro Cuore e l'Universit\u00e0 commerciale Luigi Bocconi, che garantiscono un'eccellenza accademica riconosciuta in tutto il mondo dai datori di lavoro. Secondo un sondaggio del comune effettuato nel 2012, Milano \u00e8 anche la meta del 40% dei laureati italiani all'estero che tornano in Italia.\nBiblioteche.\nLa tradizione bibliotecaria di Milano si rispecchia nelle sue tre storiche biblioteche, la Biblioteca Ambrosiana, la Biblioteca nazionale braidense e la Biblioteca Trivulziana, che conserva il Codice Trivulziano di Leonardo da Vinci.\nL'Ambrosiana, fondata nel 1607 dal cardinale Federico Borromeo, fu anche la prima biblioteca in Italia a essere stata aperta e resa fruibile al pubblico; conserva un patrimonio notevole di codici miniati e il Codice Atlantico di Leonardo da Vinci. La Braidense, voluta nel 1770 da Maria Teresa d'Austria, fu pensata per equilibrare con un vasto numero di libri a stampa la grande quantit\u00e0 di manoscritti dell'Ambrosiana. Nel 1890 venne istituita la Biblioteca comunale centrale di Milano, sede principale del sistema bibliotecario della citt\u00e0 che si articola in ventiquattro punti di prestito e lettura distribuiti uniformemente sull'intero territorio comunale.\nFra le biblioteche universitarie vanno citate la Biblioteca Campus Leonardo del Politecnico di Milano, a oggi la pi\u00f9 importante biblioteca scientifica in Italia, e quella dell'Universit\u00e0 degli Studi, particolarmente ricca e articolata soprattutto per quanto concerne le facolt\u00e0 di giurisprudenza, scienze politiche e lettere e filosofia, contenendo circa volumi. Di grande interesse per la storia della musica e del teatro \u00e8 la Biblioteca del Conservatorio Giuseppe Verdi, istituita nel 1807 da Napoleone Bonaparte, che divenne durante il Regno Lombardo-Veneto l'archivio musicale dello Stato con l'obbligo di conferirvi copia di tutte le opere musicali pubblicate.\nMusei.\nMilano possiede un notevole tesoro artistico ripartito in pi\u00f9 collezioni; la citt\u00e0 \u00e8 un centro estremamente vitale di mostre e di attivit\u00e0 culturali, con iniziative e centri d'apprendimento legati alla storia e alla scienza.\nLa Pinacoteca di Brera \u00e8 la pinacoteca pi\u00f9 celebre di Milano: ospita al suo interno una collezione che contiene le opere dei pi\u00f9 importanti artisti del panorama italiano e internazionale, dal XIV al XX secolo. La pi\u00f9 antica pinacoteca milanese \u00e8 invece la Pinacoteca Ambrosiana, fondata nel XVII secolo dal cardinale Federico Borromeo assieme alla Biblioteca Ambrosiana.\nIl Palazzo Reale di Milano, insieme al Palazzo della Ragione e alla Rotonda della Besana, \u00e8 la principale sede espositiva di mostre temporanee. Il Castello Sforzesco \u00e8 invece sede di musei permanenti, come il Museo d'arte antica (con la Sala delle Asse di Leonardo da Vinci), il Museo degli strumenti musicali, il Museo del mobile, la collezione d'Arti applicate e una pinacoteca che raccoglie oltre 200 dipinti della pittura italiana dal XIII al XVIII secolo. Di recente costituzione \u00e8 il Museo del Novecento, che \u00e8 ospitato all'interno del Palazzo dell'Arengario e dell'adiacente Palazzo Reale e che espone opere d'arte moderna realizzate nel corso del XX secolo, mentre quelle del XIX secolo hanno sede nella neoclassica Villa Reale, gi\u00e0 Villa Belgiojoso Bonaparte, esempio edilizio di grande eleganza, progettato da Leopoldo Pollack. La Triennale di Milano, sede di esposizioni di arte moderna, forma con il Padiglione d'arte contemporanea di Milano le sedi espositive della citt\u00e0 per questo tipo di arte. Sono poi presenti le Case museo di Milano, un circuito museale che raggruppa quattro edifici storici milanesi: il Museo Bagatti Valsecchi, la Casa-museo Boschi Di Stefano, la Villa Necchi Campiglio e il Museo Poldi Pezzoli.\nIl patrimonio archeologico dalla preistoria all'et\u00e0 romana \u00e8 esposto principalmente al Civico museo archeologico di Milano presso i resti dell'antico circo romano, oltre che all'Antiquarium nel parco dell'anfiteatro, mentre alla storia della Milano cristiana sono dedicati il Museo diocesano e il Museo dell'Opera del Duomo.\nTra i musei a carattere scientifico si possono annoverare il Museo nazionale della scienza e della tecnologia, celebre anche per la mostra permanente su Leonardo da Vinci e per il sottomarino \"Enrico Toti\", e il Museo civico di storia naturale di Milano, il pi\u00f9 grande museo di storia naturale italiano e tra i pi\u00f9 importanti musei naturalistici d'Europa. Ci sono inoltre il Planetario di Milano, l'Osservatorio astronomico di Brera e l'Acquario civico di Milano.\nLa citt\u00e0 ospita il Centro di Documentazione sul Progetto Grafico di AIAP, fondato nel 1945 per conservare e valorizzare i materiali della progettazione grafica e della comunicazione visiva e si configura anche come centro di ricerca professionale. Custodisce pi\u00f9 di 70 000 artefatti messi a disposizione sia di studiosi che di mostre itineranti.\nMedia.\nTelevisione.\nMilano fu, insieme a Roma e a Torino, uno dei centri principali per l'introduzione della televisione in Italia; nei primi anni trenta furono presentati nel capoluogo lombardo i primi esperimenti televisivi italiani, mentre nel decennio successivo cominciarono a essere distribuite trasmissioni sperimentali giornaliere.\nCon l'inizio della programmazione regolare nel 1954 prender\u00e0 importanza il centro di produzione Rai di corso Sempione, mentre l'intera industria elettronica e radiotelevisiva della nazione avr\u00e0 come grande centro proprio marchi milanesi quali Magneti Marelli, CGE, llocchio Bacchini e Mivar. I primi anni della televisione italiana videro quindi Milano come il centro pi\u00f9 importante a livello nazionale; il suo dominio fu intaccato solo a partire dalla seconda met\u00e0 degli anni settanta, con l'introduzione della televisione a colori.\nIn seguito a Milano si vennero a creare le tre pi\u00f9 importanti emittenti televisive private, Canale 5, Italia 1 e Rete 4, che permisero alla citt\u00e0 di mantenere una figura di rilievo come centro di produzione che \u00e8 ancora oggi presente. Milano \u00e8 la sede principale dei pi\u00f9 importanti gruppi televisivi e canali privati in Italia: Mediaset, Sky Italia, Discovery Italia e ViacomCBS Networks Italia.\nLe emittenti televisive localizzate nella regione milanese occupano il 25% degli addetti nazionali del settore, che \u00e8 un record nazionale.\nStampa.\nMilano \u00e8 sede di alcuni tra i pi\u00f9 importanti quotidiani e periodici nazionali. Tra i quotidiani: il \"Corriere della Sera\", il primo quotidiano di cronaca pi\u00f9 venduto in Italia, \"Il Sole 24 Ore\", il quarto quotidiano pi\u00f9 venduto ma il primo tra i quotidiani economici, \"La Gazzetta dello Sport\", il quotidiano sportivo pi\u00f9 venduto nel Paese, \"City\", il quotidiano free-press pi\u00f9 letto in Italia, oltre che \"Il Giorno\", \"Il Foglio\", \"Il Giornale\", \"Libero\", \"La Verit\u00e0\", \"Italia Oggi\", \"Finanza e Mercati\", \"Milano Finanza\", \"Secondamano\", \"Mf Fashion\", \"Metro\", \"Lo Sportsman\".\nTra le riviste settimanali: \"Panorama\", il settimanale pi\u00f9 venduto in Italia, \"Famiglia Cristiana\", \"Oggi\", \"Donna Moderna\", \"Chi\", \"Gente\", \"Tempo\", \"TuStyle\", \"TV Sorrisi e Canzoni\", \"Vanity Fair\", \"Terra e Vita\", \"SportWeek\", \"Cronaca Vera\", \"L'Europeo\", \"il Musichiere\".\nTra i mensili: \"alVolante\", il mensile automobilistico pi\u00f9 letto in Italia, \"Bimbisani &amp;belli\", \"Cose di Casa\", \"Max\", \"Maxim\", \"Cosmopolitan\", \"Vogue\", \"Rolling Stone\", \"Focus\", \"Newton\", \"For Men\", \"Men's Health\", \"Airone\", \"Biblioteche Oggi\", \"Boy4boy\", \"Il Calendario del Popolo\", \"Casabella\", \"Cellulare Magazine\", \"La Cucina Italiana\", \"Domus\", \"Gardenia\", \"Giardinaggio\", \"GQ\", \"L'Italia Scacchistica\", \"Linux Magazine\", \"Musica e dischi\", \"Musica Jazz\", \"Pride\", \"Prima Comunicazione\", \"Scarp de' tenis\", \"Sipario\", \"ticonzero\", \"Virtual\".\nRadio.\nHanno sede in citt\u00e0 molte importanti emittenti radiofoniche nazionali come: Radio 24, R101, Radio 105, Radio Deejay, Virgin Radio, Radio Italia, RTL 102.5, Radio Monte Carlo, Radio Italia, Radio RAI (con gli studi radiofonici siti in corso Sempione) e la sede operativa di Radio Dimensione Suono. Sono presenti anche gli studi di alcune emittenti locali/regionali tra cui: Discoradio, Radio Popolare, Radio Lombardia, Radio Reporter, Radio Millennium e RMC 2\nDiscografia.\nA Milano hanno sede le pi\u00f9 importanti etichette discografiche tra cui: Universal Music Italia, Warner Music Italia e Sony Music Italia.\nArte.\nMilano ha fornito importanti contributi allo sviluppo della storia dell'arte e ha dato i natali ad alcuni movimenti d'arte moderna.\nIl gotico milanese fu un'esperienza artistica cittadina a cavallo tra la seconda met\u00e0 del XIII secolo e la prima met\u00e0 del XV secolo che venne inizialmente introdotto nel territorio milanese dai monaci cistercensi. Fu il principale linguaggio artistico del vasto programma mecenatesco e autocelebrativo dei Visconti, signori di Milano, al cui dominio sulla citt\u00e0 viene solitamente associato il periodo gotico milanese. Degna di nota \u00e8 anche l'arte del secondo Cinquecento a Milano, che si svilupp\u00f2, a Milano, come altrove, su pi\u00f9 filoni e stili riassumibili nel manierismo, nell'arte controriformata e classicismo. Queste correnti si divisero la scena artistica cittadina spesso subendo reciproche contaminazioni.\nGrazie all'operato dei cardinali Borromeo e alla sua importanza nei domini italiani, prima spagnoli e poi austriaci, in un periodo a cavallo tra il Seicento e la prima met\u00e0 del Settecento, Milano visse una vivace stagione artistica durante la quale assunse il ruolo di centro propulsore del barocco lombardo, di cui il barocco milanese fu la corrente dominante. Degna di nota fu anche la stagione neoclassica milanese, che fu tra le pi\u00f9 importanti in Italia e in Europa. Dur\u00f2 dalla fine del regno di Maria Teresa d'Austria, e continu\u00f2 per tutto il successivo Regno d'Italia napoleonico e durante la Restaurazione: in questo periodo Milano fu protagonista di una forte rinascita culturale ed economica, in cui il Neoclassicismo fu lo stile artistico dominante e la maggiore espressione.\nImportante per la storia dell'arte fu anche il liberty milanese, ovvero l'esperienza del suddetto stile diffusosi a Milano tra i primi anni del Novecento e lo scoppio della prima guerra mondiale. Nel capoluogo lombardo lo stile \"liberty\" trov\u00f2, grazie allo stretto legame con la rampante borghesia industriale dell'epoca, un fertile terreno per un rapido sviluppo che lo vide spaziare dalle influenze dell\"art nouveau\" floreale francese allo \"Jugendstil\" tedesco e all'eclettismo.\nMilano \u00e8 stata la culla di alcuni movimenti d'arte moderna Nel febbraio 1910 i pittori Umberto Boccioni, Carlo Carr\u00e0, Giacomo Balla, Gino Severini e Luigi Russolo firmarono a Milano il \"Manifesto dei pittori futuristi\" e nell'aprile dello stesso anno il \"Manifesto tecnico della pittura futurista,\" che contribuirono, insieme con altri \"manifesti\" firmati in altre citt\u00e0 italiane, a fondare il movimento artistico del Futurismo. Milano ha dato anche i natali al movimento artistico chiamato Novecento, che nacque in citt\u00e0 alla fine del 1922 grazie a Mario Sironi, Achille Funi, Leonardo Dudreville, Anselmo Bucci, Emilio Malerba, Pietro Marussig e Ubaldo Oppi.\nTeatro.\nA Milano le sale sono numerose e ogni anno vengono messi in scena circa trecento spettacoli. La citt\u00e0 ha avuto il pregio di ospitare figure teatrali di livello internazionale: il regista Giorgio Strehler (al quale \u00e8 intitolato il Teatro Strehler, ovvero la sala pi\u00f9 grande del Piccolo Teatro di Milano), l'attore-autore Dario Fo, Premio Nobel per la letteratura nel 1997, e il regista e autore teatrale Carmelo Bene.\nI teatri milanesi sono sparsi per tutta la citt\u00e0. Brera, il quartiere notturno per eccellenza, ne ospita tre, altre sale si trovano lungo corsi trafficati o vicoli nascosti, piazze note e strade decentrate.\nL'ente lirico di Milano \u00e8 il Teatro alla Scala, che \u00e8 uno dei teatri pi\u00f9 famosi al mondo e che \u00e8 conosciuto per essere il \"tempio della lirica\". Il Teatro alla Scala prende il nome dalla chiesa di Santa Maria alla Scala, in seguito demolita, che deriv\u00f2 a sua volta la denominazione dalla sua fondatrice, Regina della Scala, della dinastia degli Scaligeri di Verona. L'altra sala adatta alla lirica \u00e8 il nuovo Teatro degli Arcimboldi, che prende il nome dalla Bicocca degli Arcimboldi, villino nobiliare costruito nella seconda met\u00e0 del XV secolo come dimora di campagna della famiglia Arcimboldi.\nFra i teatri di prosa il Piccolo Teatro di Milano, fondato nell'immediato dopoguerra da Paolo Grassi e Giorgio Strehler, \u00e8 il pi\u00f9 antico teatro stabile italiano. Altre sale importanti sono il Teatro Franco Parenti, fondato da Franco Parenti, il Teatro Carcano, diretto per molti anni da Gabriele Lavia, il Teatro Elfo Puccini, che ha lanciato Gabriele Salvatores. Al teatro leggero sono dedicati il Teatro Manzoni, il Teatro Nuovo e il Teatro San Babila.\nMenzione particolare merita anche la presenza di prestigiosi locali di cabaret come lo Zelig, che ha dato poi vita all'omonima trasmissione televisiva di successo. Altro locale degno di nota \u00e8 stato il Derby, che \u00e8 stato attivo tra gli anni sessanta e settanta e che \u00e8 diventato noto soprattutto per i numerosi artisti esordienti che ne hanno calcato la scena, poi divenuti popolari personaggi nel mondo della musica, dello spettacolo e del cinema italiano.\nCinema.\nDal 1996 \u00e8 organizzato il Milano Film Festival, festival cinematografico in cui sono invitati lungometraggi e cortometraggi di provenienza internazionale. Il festival si tiene nel mese di settembre in varie sale e spazi aperti della citt\u00e0. Inoltre, nel 2000, \u00e8 stato fondato il MIFF, il \"Milano International Film Festival\", che si tiene in maggio e che \u00e8 dedicato ai film indipendenti di respiro internazionale. I vincitori del MIFF Awards vengono premiati con il \"Cavallo di Leonardo.\"\nA Milano si svolge anche, verso maggio, il \"Festival MIX Milano\", ossia una rassegna cinematografica a tematica omosessuale. Ospite della citt\u00e0 \u00e8 anche il Festival del cinema africano, d'Asia e America Latina di Milano, che si svolge in primavera; originariamente dedicato solo al cinema africano, nel tempo ha poi aperto il concorso anche al cinema asiatico e al cinema sudamericano.\nFra gli altri festival si segnala anche quello organizzato dalla Cineteca Italiana di Milano, \"Il cinema italiano visto da Milano\", focalizzato interamente sul cinema italiano e sui giovani autori emergenti nazionali. Il festival si svolge tradizionalmente a febbraio presso lo Spazio Oberdan e il nuovo Museo Interattivo del Cinema (MIC) nella vecchia Manifattura Tabacchi.\nNella citt\u00e0 di Milano sono stati girati interamente, o parzialmente, 113 film nel 2011, 130 nel 2012, 180 nel 2013, 210 nel 2014 e 230 nel 2015.\nMusica.\nLa tradizione operistica milanese, importata da Venezia e sempre sostenuta dalla citt\u00e0, \u00e8 iniziata nella corte spagnola ai tempi del Salone Margherita, cos\u00ec chiamato in onore di Margherita d'Austria-Stiria, ed esaltata dalla presenza del Regio Ducal Teatro e successivamente del Teatro alla Scala: ci\u00f2 ha posto Milano ai vertici del circuito musicale mondiale.\nMilano \u00e8 sede di alcune orchestre sinfoniche, fra cui la Filarmonica della Scala, l'Orchestra sinfonica Giuseppe Verdi, che si esibisce nell'Auditorium di Milano, e l'orchestra dei Pomeriggi Musicali, che ha sede nel Teatro Dal Verme.\nNel 2007 si \u00e8 svolta la prima edizione del \"Milano Jazzin' Festival\" (\"MJF\"), un evento musicale estivo dedicato al jazz, con concerti di artisti di fama internazionale proseguendo in una tradizione che sin dagli anni sessanta e settanta aveva visto nascere e poi chiudere club come il Jazz Power ed il Capolinea. La manifestazione si svolge nell'Arena Civica ed \u00e8 accompagnata da altri eventi pubblici prevalentemente nella zona del Parco Sempione. Dal \"Global City Report 2012\", Milano risulta essere la prima citt\u00e0 in Europa per creativit\u00e0 musicale.\nDegna di nota \u00e8 la canzone milanese, ovvero la musica popolare originaria di Milano che \u00e8 cantata in dialetto milanese. Secondo i pi\u00f9 autorevoli storici della musica, si pu\u00f2 estrapolare la canzone milanese popolare per distinguerla da quella lombarda solamente, tranne le eccezioni, nel XX secolo, in coincidenza con le prime canzoni della prolifica coppia di autori formata da Alfredo Bracchi e Giovanni D'Anzi. Nel XX secolo gli autori che hanno utilizzato a vario titolo il dialetto milanese per scrivere le proprie canzoni sono stati, tra gli altri, Enzo Jannacci, Giorgio Gaber, Nanni Svampa e Dario Fo, vincitore del premio Nobel per la letteratura nel 1997.\nCucina.\nLa pietanza pi\u00f9 celebre della cucina milanese \u00e8 il risotto giallo allo zafferano nelle sue numerose varianti: Gianni Brera racconta di una cuoca in grado di prepararne ventiquattro tipi diversi.\nMolto varia per gli apporti delle campagne circostanti, delle tradizioni del territorio che la circonda e anche per le diverse dominazioni straniere succedutesi nei secoli, la cucina milanese oggi conserva alcuni piatti tradizionali, talvolta \"rivisitati\" per ridurne la carica calorica, un tempo assai robusta. \u00c8, in generale, per cotture prolungate a fiamma leggera.\nTra le pietanze ricordiamo il minestrone alla milanese, la \"busecca,\" la \"Cass\u0153ula\", la cotoletta alla milanese, il fritto misto alla milanese, i mondeghili, l'ossobuco, il \"rustin neg\u00e0a\", la trippa alla milanese, l'aspic, la barbajada, l'insalata di nervetti e il salame Milano. Tipo di pane originario di Milano \u00e8 la michetta.\nTra i dolci, oltre al \"panatton\" (panettone), degne di nota sono la carsenza, la charlotte alla milanese, la colomba pasquale (che si \u00e8 diffusa in tutta Italia), il pan dei morti, il pan meino, la veneziana e la carsenza, dolce delle festivit\u00e0 natalizie che si consuma, per tradizione, nel giorno di Capodanno.\nL'abbondante uso di burro, panna e mascarpone in cucina non andava a genio a Ugo Foscolo, che ribattezz\u00f2 ironicamente Milano come \"Paneropoli\", da \"p\u00e0nera\", \"panna, crema\" in milanese.\nDegna di nota \u00e8 l'Antica trattoria Bagutto, ristorante pi\u00f9 antico d'Italia e secondo in Europa, dopo lo Stiftskeller St. Peter di Salisburgo.\nEventi.\nDal 1920 nel capoluogo lombardo viene organizzata la Fiera di Milano, considerata uno dei poli fieristici pi\u00f9 moderni e importanti in Europa. La Fiera di Milano \u00e8 costituita dai due poli espositivi di Fieramilano (situato in un'area al confine tra i comuni di Rho e di Pero) e di Fieramilanocity (situato nel quartiere Portello del comune di Milano). Estendendosi per m\u00b2 di superficie complessiva \u00e8 il polo fieristico pi\u00f9 grande d'Europa.\nLuned\u00ec 31 marzo 2008 a Parigi a Milano \u00e8 stata assegnata l'organizzazione dell'Expo 2015 dai delegati dell'Ufficio Internazionale delle Esposizioni. Nella votazione finale Milano ha battuto l'altra citt\u00e0 candidata, la turca Smirne, per 86 voti a 65, dopo che in una prima votazione guastata da problemi tecnici sembrava aver prevalso Smirne. L'esposizione universale \u00e8 poi avvenuta dal 1\u00ba maggio al 31 ottobre 2015.\nIl tema selezionato per l'Expo 2015 \u00e8 stato \"Nutrire il pianeta, energia per la vita\" e ha inteso includere tutto ci\u00f2 che riguarda l'alimentazione, dall'educazione alimentare alla grave mancanza di cibo che affligge molte zone del mondo, alle tematiche legate agli OGM.\nMilano fu gi\u00e0 sede dell'Esposizione Internazionale del 1906, detta anche \"Esposizione internazionale del Sempione\", con tema \"i trasporti\". Il tema scelto fu quello dei trasporti a festeggiamento del traforo del Sempione, che era stato inaugurato nel febbraio del 1905, da cui l'Esposizione trasse il nome e l'ispirazione.\nIl 24 giugno 2019, alla sede del Comitato Olimpico Internazionale a Losanna in Svizzera, la citt\u00e0 di Milano \u00e8 stata proclamata vincitrice degli XXV Giochi Olimpici invernali che si terranno assieme a Cortina d'Ampezzo e altre citt\u00e0 lombarde nel periodo dal 6 al 22 febbraio del 2026. Questa \u00e8 la quarta edizione dei Giochi olimpici che si svolgeranno in Italia (la terza di quelli invernali) dopo Cortina d'Ampezzo 1956, Roma 1960 e Torino 2006.\nAltri eventi di rilievo organizzati a Milano sono il Salone Internazionale del Mobile, il Fuori Salone, la Settimana della moda di Milano, la Borsa internazionale del turismo, il Micam, l'EICMA, Bookcity e l'Artigiano in Fiera.\nGeografia antropica.\nUrbanistica.\nL'urbanistica di Milano ha origine dalle sostanziali modifiche dell'impianto urbanistico storico decise dal primo piano regolatore generale comunale della citt\u00e0, approvato nel 1884 e noto come Piano Beruto, con il quale il centro urbano venne fatto centrare su piazza del Duomo, creando un'ulteriore circonvallazione, oggi nota come circonvallazione esterna.\nA tal proposito Cesare Beruto, redattore del citato piano regolatore, scriveva:\nDal primo decennio degli anni duemila la citt\u00e0 sta vivendo un profondo rinnovamento dal punto di vista architettonico e urbano, con la realizzazione di numerosi progetti che puntano da un lato a riqualificare intere zone e grandi quartieri (come il Progetto Bicocca), e dall'altro a proiettare la sua immagine in Europa e nel mondo (Fieramilano, Progetto CityLife e Progetto Porta Nuova), grazie anche a importanti concorsi internazionali cui hanno partecipato architetti quali Renzo Piano, Norman Foster, C\u00e9sar Pelli, Massimiliano Fuksas, Arata Isozaki, Daniel Libeskind, Zaha Hadid e Ieoh Ming Pei.\nNel 2012 \u00e8 stata completata la Torre Unicredit, che \u00e8 stata realizzata nell'ambito Progetto Porta Nuova all'interno del Centro direzionale di Milano. Con i suoi 231\u00a0m alla punta della guglia \u00e8 il grattacielo pi\u00f9 alto d'Italia.\nSuddivisioni storiche.\nAnticamente Milano era divisa in sei sestieri e trenta contrade, suddivisioni risalenti almeno al Medioevo che sono scomparse nel XIX secolo. Esse si estendevano limitatamente ai confini del moderno centro storico, che \u00e8 delimitato dalla Cerchia dei Navigli, ovvero dal tracciato delle mura medievali di Milano, di cui la Cerchia costituiva originariamente il fossato difensivo.\nI sestieri prendevano il nome dalle porte principali che si aprivano sulle mura cittadine erette in epoca medievale. Ogni sestiere era poi a sua volta diviso in cinque contrade. Sia i sestieri sia le contrade di Milano erano provviste di stemmi. Gli stendardi dei sestieri, su cui era riportato il relativo stemma, erano portato in guerra dalle truppe comunali di Milano insieme con il gonfalone della citt\u00e0.\nLocalit\u00e0.\nBench\u00e9 lo statuto comunale non preveda localit\u00e0 con lo \"status\" ufficiale di \"frazione\", vi sono piccole localit\u00e0 di Milano che mantengono la propria fisionomia rurale: questi sono individuati dall'ISTAT, secondo cui il territorio comunale comprende le localit\u00e0 di Belgioioso, Cascina Malandra, Chiaravalle, Cascina Chiesa Rossa, Figino, Ronchetto delle Rane, Cantalupa, Cascina Cascinetta, Cascina Selvanesco, Vaiano Valle e le Cascine Guascona e Guasconcina.\nOggi a Milano sono sopravvissute un centinaio di cascine, cinquantanove delle quali fanno parte del demanio comunale come, per esempio, Cascina Torchiera o Cascina Monterobbio. Gli altri proprietari sono l'Ospedale Maggiore, l'Aler (ex Istituto Autonomo Case Popolari), la curia o grandi immobiliari: diciotto sono diroccate, le altre hanno trovato utilizzo come biblioteche, aree di svago, centri di accoglienza (per anziani, disabili o tossicodipendenti) o centri residenziali. Tredici, per\u00f2, in piena area urbana, sono ancora condotte da fittavoli, secondo l'uso milanese, come aziende agricole in attivit\u00e0.\nTra queste citiamo: la Cascina Campi a Trenno, la Cascina Paradiso a Muggiano (cavalli e foraggio), la cascina Gaggioli in via Selvanesco, il Mulino della Pace Barona, la cascina Battivacco alla Barona (riso), la cascina Basmetto alla Barona (riso), la cascina Campazzo (latte) e la cascina Nosedo (latte e derivati). Sempre a sud della Barona, sono presenti le secentesche cascine San Marco e San Marchetto.\nEconomia.\nDurante la sua storia, Milano ha spesso anticipato le linee di tendenza dell'economia della penisola: una robusta agricoltura e un diffuso artigianato con scambi commerciali intensi fin dal Medioevo e nel Rinascimento, sfruttamento delle risorse idriche e sviluppo delle comunicazioni nel periodo protoindustriale e diffusione spinta delle attivit\u00e0 manifatturiere, anche le pi\u00f9 pesanti, durante l'industrializzazione, con una particolare attenzione alle attivit\u00e0 bancarie e finanziarie.\nDalla seconda met\u00e0 del secolo scorso ha anticipato il processo di terziarizzazione dell'economia nazionale puntando sul prevalere sempre pi\u00f9 marcato di un terziario avanzato in diverse direzioni, dalle tradizionali alle innovative: finanza, commerci nazionali e internazionali, direzioni aziendali, editoria, design industriale, pubblicit\u00e0, intrattenimento, ricerca scientifica, biotecnologia, informatica, attivit\u00e0 universitarie, moda, design, editoria, societ\u00e0 di marketing e media televisivi.\nMilano, sede della Borsa Italiana, quinta in Europa e nona al mondo, \u00e8 il principale centro finanziario e il pi\u00f9 importante polo economico del Paese vantando il reddito pro capite pi\u00f9 alto d'Italia: circa \u00a0euro. Il prodotto interno lordo totale generato dalla citt\u00e0 di Milano si attesta invece a miliardi di euro.\nTurismo.\nNelle classifiche delle citt\u00e0 pi\u00f9 visitate del mondo nel 2018 Milano si conferma al quinto posto in Europa per numero di turisti dall'estero. Secondo La classifica di Global Destination Cities di Mastercard relativa alle presenze di turisti e lavoratori, Milano si attesta a circa 9,1 milioni di presenze, come 16\u00aa citt\u00e0 pi\u00f9 visitata al mondo, 5\u00aa d'Europa e 2\u00aa d'Italia dopo Roma. Secondo una classifica che si basa invece sui turisti internazionali, Milano, a livello mondiale, si attesta alla 24\u00aa posizione seguendo Roma alla 14\u00aa.\nLa sua attrattiva \u00e8 data dal suo essere un importante centro economico dell'editoria, della ricerca, della moda e del design e dal suo patrimonio architettonico e artistico che si mescola alla modernit\u00e0: monumenti, chiese, palazzi storici, grattacieli, shopping, moda ed eventi di vario genere contribuiscono alla vocazione internazionale della metropoli. Milano \u00e8 inoltre posizionata a circa 50\u00a0km dai grandi laghi lombardi (Lago di Como, Lago Maggiore, Lago di Lugano), la cui bellezza paesaggistica gode di rinomanza mondiale.\nStoricamente, i grandi nomi della musica e della letteratura romantica italiana (tra cui Gioachino Rossini, Vincenzo Bellini, Giuseppe Parini, Alessandro Manzoni, Giuseppe Verdi, ecc.) erano soliti soggiornare sui laghi durante la loro permanenza a Milano, spesso ospiti nelle ville dei nobili milanesi, contribuendo cos\u00ec allo sviluppo di un turismo culturale che a partire dal Settecento leg\u00f2 la grande citt\u00e0 alle vicine bellezze naturali.\nInfrastrutture e trasporti.\nStrade.\nMilano \u00e8 un importante nodo stradale e autostradale, punto di congiunzione della grande trasversale padana est-ovest (la A4, Torino - Trieste) con la dorsale nord-sud (la A1, per Bologna, Firenze, Roma e Napoli). Altre arterie autostradali che raggiungono la citt\u00e0 sono la A35 Brebemi per Brescia, la A7 per Genova, e le autostrade dei Laghi, ossia la A8 per Varese e la A9 per Como. La citt\u00e0 \u00e8 lambita dagli itinerari europei E35, E62 ed E64.\nLe autostrade sono collegate fra loro dal sistema delle tre tangenziali, la Ovest (A50), la Est (A51) e la Nord (A52), con una lunghezza complessiva di 74,4\u00a0km. Sommando alle tre tangenziali il tratto urbano dell'autostrada A4, si ottiene un sistema di autostrade urbane di oltre 100\u00a0km di lunghezza, che circonda totalmente la citt\u00e0.\nLa Citt\u00e0 di Milano \u00e8 dotata di 6 caselli autostradali; essi sono:\nMilano \u00e8 raggiunta da quattro strade statali (la 9 Via Emilia, la 33 del Sempione, la 36 del Lago di Como e dello Spluga e la 494 Vigevanese) e da numerose strade provinciali. Molte di esse nelle tratte suburbane assumono caratteristiche di superstrada.\nFerrovie.\nMilano \u00e8 un importante nodo per il traffico ferroviario passeggeri e merci. La citt\u00e0 \u00e8 raggiunta da alcune delle principali linee ferroviarie d'Italia: la Torino-Milano, la Milano-Venezia, la Milano-Genova e la Milano-Bologna; costituisce il punto di partenza delle due linee alpine del Sempione e del Gottardo; \u00e8 destinazione di un intenso traffico vicinale di tipo pendolare. Milano \u00e8 anche servita da tre linee ad alta velocit\u00e0, la Torino-Milano, la Milano-Bologna e la Milano-Verona. Dal 1999 sono garantiti collegamenti verso il terminal 1 dell'aeroporto di Milano-Malpensa tramite il servizio Malpensa Express che parte dalle stazioni di Milano Centrale e Milano Cadorna. Dal 2016 \u00e8 possibile raggiungere in treno entrambi i due terminal aeroportuali.\nLa stazione Centrale \u00e8 la principale della citt\u00e0 e, con un traffico giornaliero di passeggeri, la seconda in Italia dopo Roma Termini; Milano Centrale \u00e8 capolinea di treni a lunga percorrenza (Intercity, EuroCity, Frecciabianca e ad alta velocit\u00e0 Frecciarossa, Frecciargento e Italo), e anche di alcuni servizi regionali. Altre importanti stazioni cittadine sono Porta Garibaldi, Lambrate e Rogoredo, dedicate soprattutto al trasporto regionale. Milano \u00e8 centro della rete delle Ferrovie Nord Milano, a carattere regionale, che hanno capolinea alla stazione Cadorna.\nLa citt\u00e0 \u00e8 servita da un servizio ferroviario suburbano (\"linee S\"), che garantisce collegamenti frequenti in un'area di circa 40\u00a0km di raggio; fulcro del servizio \u00e8 il passante ferroviario, una galleria di 9\u00a0km che attraversa la citt\u00e0 da nord-ovest a sud-est e che \u00e8 costituita da otto stazioni ferroviarie sotterranee, offrendo numerosi punti d'interscambio con la metropolitana e i trasporti urbani.\nPunto di scambio fra i servizi suburbani e quelli regionali sono le \"stazioni porta\" di Rogoredo, Rho Fiera e Pioltello-Limito. Altre stazioni di interscambio con i regionali sono Lambrate e Villapizzone (da cui parte qualche treno in orari di punta nei giorni feriali in direzione Bergamo, Arquata Scrivia e Piacenza).\nLa stazione di Milano Smistamento \u00e8 lo scalo di smistamento ferroviario pi\u00f9 grande d'Italia.\nAeroporti.\nNei dintorni di Milano vi sono tre aeroporti dedicati al normale traffico civile (Aeroporto di Milano-Malpensa e Aeroporto di Milano-Linate, gestiti dalla SEA, e l'Aeroporto di Bergamo-Orio al Serio dalla SACBO); inoltre, inglobato entro l'area urbana della periferia nord, vi \u00e8 il piccolo aeroporto turistico di Bresso.\nComplessivamente il sistema aeroportuale milanese gestisce ogni anno un traffico di oltre 44 milioni di passeggeri e di circa tonnellate di merci trattate ed \u00e8 il secondo in Italia per volume di passeggeri. Secondo Assaeroporti, il dato sommato dei tre aeroporti riguardo ai passeggeri trasportati nel 2017 \u00e8 infatti di , quello dei due aeroporti romani \u00e8 di ; il sistema aeroportuale milanese \u00e8 invece il primo per il volume complessivo di merci.\nMobilit\u00e0 urbana.\nIl trasporto pubblico urbano \u00e8 gestito dall'Azienda Trasporti Milanesi, e serve capillarmente la citt\u00e0 e buona parte della citt\u00e0 metropolitana. La rete poggia su quattro linee di metropolitana.\nLa metropolitana conta 113 stazioni e si estende per 97\u00a0km, 75 in territorio urbano, 22 nei comuni limitrofi dell'hinterland, ai quali si aggiunge il passante ferroviario, che \u00e8 lungo 9\u00a0km e che comprende otto stazioni. La rete metropolitana di Milano \u00e8 la prima in Italia per estensione.\nLe linee di trasporto pubblico di superficie sono composte da diciotto linee tramviarie (delle quali due extraurbane, il 15 (Rozzano) e il 31 (Cinisello Balsamo) nonch\u00e9 una linea tram interurbana), quattro linee filoviarie, di cui due di circonvallazione e numerose linee automobilistiche. Inoltre esiste un \"people mover\" che collega la stazione di Cascina Gobba con l'ospedale San Raffaele.\nParticolare rilievo storico riveste nella citt\u00e0 il tram: a fianco dei pi\u00f9 moderni Sirio ed Eurotram convivono vetture pi\u00f9 datate che hanno fatto la storia della rete tramviaria di Milano. Tra queste vanno ricordate le notissime \"Ventotto\" (o \"Carrelli\"), vetture tramviarie prodotte fra il 1928 e il 1930: in servizio ininterrottamente per oltre ottant'anni sono ormai diventate uno dei simboli di Milano.\n\u00c8 attiva anche una rete notturna di mezzi pubblici di superficie (autobus e filobus), funzionanti durante i week-end, le festivit\u00e0 o i grandi eventi.\nPiste ciclabili e bike sharing.\nMilano ha una rete di piste ciclabili di 255km, di cui sono stato realizzati 35km durante l'emergenza sanitaria di COVID nel 2020. Diversi sistemi di bici in sharing (sistema BikeMi e altri) e monopattini (6.000 mezzi nel 2021) in sharing esistono. La citt\u00e0 \u00e8 prima in Italia e quinta in Europa, dopo Parigi, Londra, Barcellona e Lione, e ottava al mondo, per il servizio di \"bike sharing,\" con 320 stazioni e una flotta che comprende 4.280 biciclette a pedalata muscolare e 1.150 a pedalata assistita, 150 anche con seggiolino per bambini.\nCar sharing.\nMilano \u00e8 la prima citt\u00e0 in Italia e in Europa per \"car sharing\", in rapporto alla popolazione, con abbonati e quasi vetture gestite da quattro societ\u00e0 private che in futuro saliranno a sei.\nAmministrazione.\nLa prima forma di governo locale a Milano risale all'epoca romana quando, nel 49 a.C., l'antica \"Mediolanum\" venne elevata da Cesare, nell'ambito della \"Lex Roscia\", allo status di \"municipium\". L'istituzione del moderno comune di Milano avvenne invece in epoca comunale, nel 1117: in tale anno fu infatti attestata per la prima volta l'attivit\u00e0 dei consoli di Milano e di un podest\u00e0; quest'ultima carica fu mantenuta anche durante il periodo della signoria viscontea prima e sforzesca poi.\nIl podest\u00e0 rimase a capo dell'amministrazione comunale di Milano fino al 1860, cio\u00e8 fino all'anno successivo dell'annessione della Lombardia al Regno di Sardegna, avvenimento che preannunci\u00f2 l'Unit\u00e0 d'Italia (1861). La legge n\u00b03702 del 23 ottobre 1859 (legge Rattazzi) del governo sabaudo allarg\u00f2 alla Lombardia la legislazione piemontese, che divenne poi quella italiana. A capo dell'amministrazione comunale venne posto il sindaco, che all'epoca era di nomina governativa. In particolare, il sindaco era nominato dal Ministero dell'interno su suggerimento del prefetto.\nUn cambiamento importante avvenne nel 1889: il regio decreto n\u00b05921 del 10 febbraio (\"Testo Unico della legge comunale e provinciale\") introdusse l'elezione del sindaco da parte del consiglio comunale per i comuni capoluogo di provincia e per quelli con pi\u00f9 di 10.000 abitanti, tra cui Milano. Dal 1926 al 1945, durante l'epoca fascista, con la promulgazione di due delle cosiddette leggi fascistissime, ovvero della legge n\u00b0 237 del 4 febbraio 1926 (\"Istituzione del Podest\u00e0 e della Consulta municipale nei comuni con popolazione non eccedente i 5000 abitanti\") e del regio decreto legislativo n\u00b01910 del 3 settembre 1926 (\"Estensione dell'ordinamento podestarile a tutti i comuni del regno\"), gli organi democratici dei comuni furono soppressi e tutte le funzioni svolte in precedenza dal sindaco, dalla giunta comunale e dal consiglio comunale furono trasferite al podest\u00e0, che era nominato dal governo tramite regio decreto. Il podest\u00e0 era assistito da una consulta municipale, che era invece nominata dal prefetto\nCon la Liberazione (1945), sulla scorta del decreto legislativo luogotenenziale n\u00b0111 del 4 aprile 1944 (\"Norme\ntransitorie per l'amministrazione dei comuni e delle provincie\"), si ristabiliva la carica di sindaco affidandone provvisoriamente la nomina al Comitato di Liberazione Nazionale (CLN). In seguito, grazie al decreto legislativo luogotenenziale n\u00b01 del 7 gennaio 1946 (\"Ricostituzione delle Amministrazioni comunali su base elettiva\"), il sindaco torn\u00f2 ad essere eletto dal consiglio comunale: quest'ultimo venne infatti ripristinato dal medesimo provvedimento insieme alla giunta comunale.\nCon la legge n\u00b081 del 25 marzo 1993 (\"Elezione diretta del sindaco, del presidente della provincia, del consiglio comunale e del consiglio provinciale\") venne introdotta l'elezione diretta del sindaco da parte dei cittadini. Contestualmente, con questo provvedimento, fu modificato un altro importante aspetto dell'amministrazione comunale: la nomina della giunta. In precedenza era eletta dal consiglio comunale, mentre dal 25 marzo 1993 \u00e8 nominata direttamente dal sindaco.\nPer quanto riguarda invece la durata del mandato, dal 1859 alla promulgazione delle leggi del 1889 e del 1896, il sindaco restava in carica tre anni rinnovabili. Dopo l'approvazione dei testi legislativi del 1889 e del 1896, nell'occasione dei quali venne decretata la sua elezione da parte del consiglio comunale, il mandato del sindaco venne esteso a quattro anni. Il podest\u00e0 d'epoca fascista rimaneva invece in carica cinque anni con possibilit\u00e0 di rimozione da parte del prefetto oppure di riconferma oltre i cinque anni prefissati. Dal 1945, con la reintroduzione della carica di sindaco e della sua elezione da parte del consiglio comunale, venne ripristinata la durata di quattro anni. Quest'ultima, nel 1993, venne confermata a quattro anni per poi essere allungata nel 2000, con decreto legislativo n\u00b0 267 del 18 agosto (\"Testo unico delle leggi sull'ordinamento degli enti locali\"), a cinque anni.\nPer quanto riguarda le sedi comunali, il primo municipio di Milano fu il \"Broletto Vecchio\", sede municipale fino al 1251, poi ampliato e trasformato in Palazzo Reale. Segu\u00ec poi il Palazzo della Ragione (detto \"Broletto Nuovo\") in Piazza Mercanti, sede municipale dal 1251 al 1786. Successivamente divent\u00f2 municipio di Milano Palazzo Carmagnola (detto \"Broletto Nuovissimo\") in via Broletto, sede comunale dal 1786 e al 1861, quando gli uffici comunali vennero trasferiti presso Palazzo Marino, dove si trovano tuttora.\nConsolati.\nAlla data 11 maggio 2011 sono presenti a Milano 106 consolati esteri e gli uffici commerciali delle ambasciate in Italia di Belgio, Portogallo e Israele, Milano \u00e8 la seconda citt\u00e0 al mondo, dopo New York, per numero di consolati. Sempre a Milano si trova, nel Palazzo delle Stelline, una delle due sedi della rappresentanza in Italia della Commissione europea e uno dei due uffici di informazione per l'Italia del Parlamento europeo.\nGemellaggi.\nMilano \u00e8 gemellata con 15 citt\u00e0 nel mondo:\nComuni aggregati a Milano.\nAl momento della fondazione del suo centro abitato Milano aveva probabilmente un'estensione di 12 ettari, diventati 60 ettari (0,6 km\u00b2) durante l'epoca romana repubblicana e 100 ettari (1 km\u00b2) nell'epoca imperiale, quando \"Mediolanum\" divenne capitale dell'Impero romano d'Occidente. Nel periodo longobardo la citt\u00e0 super\u00f2 i 200 ettari (2 km\u00b2), mentre per tutto il Medioevo, gran parte del centro abitato rest\u00f2 racchiuso entro la Cerchia dei Navigli, dove si ergevano le antiche mura del 1156, con una superficie totale della citt\u00e0 pari a di 2,97 km\u00b2. All'epoca il circondario della citt\u00e0 era di 8,32 km\u00b2.\nDal 1560 al 1873 la citt\u00e0 coincise con l'area interna alle mura spagnole di Milano. Il comune aveva cos\u00ec una superficie di 9,67 km\u00b2, mentre con l'annessione del comune dei Corpi Santi nel 1873, Milano aument\u00f2 la propria superficie di 66,35 km\u00b2, raggiungendo cos\u00ec l'estensione di 76,02 km\u00b2: con i comuni e relative frazioni annessi tra il 1918 e il 1923 Milano assorb\u00ec altri 105,75 km\u00b2, arrivando cos\u00ec alla superficie attuale di 181,76 km\u00b2.\nAi tempi della dominazione spagnola, sul territorio dell'odierna citt\u00e0 di Milano insistevano 48 comunit\u00e0: si trattava di autorit\u00e0 formatesi per consuetudine generalmente accettata, con confini geografici e giurisdizionali non sempre ben definitivi, e con frequenti sovrapposizioni di competenze. Fu l'imperatrice Maria Teresa d'Asburgo a mettere ordine in materia nel 1757: nacquero 41 comuni poi definiti \"censuari\", sottoposti a uniforme normativa fiscale e con una legislazione scritta che ne stabil\u00ec univocamente i poteri.\nNel 1841 l'imperatore Ferdinando d'Asburgo, valutando insoddisfacente il gettito erariale di alcuni piccoli comuni della provincia di Milano del Regno Lombardo-Veneto, li accorp\u00f2 a pi\u00f9 ampie localit\u00e0 vicine, scendendo cos\u00ec a trentadue comuni. Con l'Unit\u00e0 d'Italia venne emanata la legge Lanza, finalizzata a un'ulteriore razionalizzazione del territorio delegata al governo: intorno al 1869 nacquero quindi quattordici comuni poi definiti \"amministrativi\", normati dalla legislazione italiana e non pi\u00f9 ereditati dagli Stati pre-unitari.\nGi\u00e0 sotto il Regno d'Italia di Napoleone Bonaparte venne emanata una riforma amministrativa di largo respiro che, anticipando i tempi di oltre un secolo, aveva espanso Milano su una superficie comparabile a quella attuale. Tale esperimento, poi abrogato al ritorno degli austriaci, coinvolse trentasei comuni \"censuari\". Rispetto alla Milano odierna, quella napoleonica era pi\u00f9 espansa a sud-est e meno a nord-ovest (i nove comuni \"censuari\" che non facevano parte della Milano napoleonica ma che appartengono alla Milano odierna sono Bruzzano, Baggio, Assiano, Muggiano, Vialba, Roserio, Cassina Triulza, Figino e Quinto Romano). Le quattro localit\u00e0 coinvolte nel progetto napoleonico, ma che oggi non fanno parte del comune di Milano, sono Grancino (comune attuale Buccinasco), Linate (Peschiera Borromeo), Poasco (San Donato Milanese) e Redecesio (Segrate).\nFu infine il fascismo nel 1923, con minori interventi di poco precedenti e successivi, a dare al capoluogo meneghino l'attuale configurazione.\nSport.\nLe squadre di calcio pi\u00f9 conosciute sono il Milan e l'Inter, uniche due squadre calcistiche europee appartenenti alla stessa citt\u00e0 ad aver vinto la Coppa dei Campioni/Champions League. Milano ha ospitato alcuni incontri dei Mondiali di calcio nel 1934 e 1990 (tra cui la partita inaugurale), e degli Europei del 1980, nonch\u00e9 quattro finali di Coppa dei Campioni/Champions League (negli anni 1965, 1970, 2001, 2016), quattro finali di Coppa UEFA/Europa League (1991, 1994, 1995 e 1997) e quattro finali di Coppa Intercontinentale quando era prevista la formula della doppia finale (1963, 1964, 1965 e 1969). Alla citt\u00e0 \u00e8 stato assegnato il titolo di Capitale europea dello sport per il 2009.\nLe strutture per la pratica dello sport (palestre, campi di gioco e allenamento, centri sportivi polivalenti) sono distribuiti capillarmente nell'intera citt\u00e0, con una naturale limitazione nel centro storico.\nGrazie alla nomina ricevuta il 24 giugno 2019 a Losanna, Milano, in nomina condivisa con la citt\u00e0 di Cortina d'Ampezzo, ospiter\u00e0 nel 2026 i XXV Giochi olimpici invernali, quarta edizione dei Giochi olimpici che si svolgeranno in Italia (la terza di quelli invernali) dopo Cortina d'Ampezzo 1956, Roma 1960 e Torino 2006.\nPrincipali societ\u00e0 sportive.\nLe principali societ\u00e0 sportive di Milano sono:\nImpianti sportivi.\nGli impianti sportivi pi\u00f9 importanti di Milano sono:"}
{"id": "1241260", "revid": "110157", "url": "https://it.wikipedia.org/wiki?curid=1241260", "title": "CONCACAF Gold Cup 1996", "text": "La CONCACAF Gold Cup 1996 \u00e8 stata la 13\u00aa edizione (la 3\u00aa con la formula attuale) di questo torneo di calcio continentale per squadre nazionali maggiori maschili organizzato dalla CONCACAF.\nIl torneo si \u00e8 disputato negli Stati Uniti d'America dal 10 al 21 gennaio 1996 nelle citt\u00e0 di Los Angeles, San Diego e Anaheim. Le nove squadre partecipanti furono divise in tre gironi da tre; le prime classificate di ogni girone, pi\u00f9 la migliore seconda, passavano in semifinale. Per la prima volta il torneo vide la partecipazione di una nazionale non appartenente alla CONCACAF, il , che present\u00f2 tuttavia una squadra composta esclusivamente da Under-23. Il trofeo fu vinto per la quinta volta dal , che sconfisse in finale il Brasile per 2-0.\nFormula.\n34 membri CONCACAF: 9 posti disponibili per la fase finale. (come paese ospitante) e (in qualit\u00e0 di ospite della manifestazione, affiliata alla CONMEBOL) sono qualificati direttamente alla fase finale. Rimangono 33 squadre per sette posti disponibili per la fase finale. Le squadre e i posti disponibili sono suddivisi in tre zone di qualificazione: \"Nord America\" (2 posti), \"Centro America\" (3 posti), \"Caraibi\" (2 posti).\nStatistiche.\nClassifica marcatori.\n4 reti\n3 reti\n2 reti\n1 rete\nAutoreti"}
{"id": "1241261", "revid": "339392", "url": "https://it.wikipedia.org/wiki?curid=1241261", "title": "Sigebert dell'East Anglia", "text": ""}
{"id": "1241265", "revid": "23671", "url": "https://it.wikipedia.org/wiki?curid=1241265", "title": "Ouran High School Host Club", "text": ""}
{"id": "1241269", "revid": "287204", "url": "https://it.wikipedia.org/wiki?curid=1241269", "title": "Roma Volley", "text": "La Roma Volley \u00e8 stata una societ\u00e0 pallavolistica maschile italiana con sede a Roma."}
{"id": "1241272", "revid": "767487", "url": "https://it.wikipedia.org/wiki?curid=1241272", "title": "Gerard L\u00f3pez", "text": "Biografia.\n\u00c8 fratello di Sergi L\u00f3pez Seg\u00fa (morto suicida nel 2006) e Juli\u00e0 L\u00f3pez Seg\u00fa, entrambi calciatori.\nCarriera.\nClub.\nInizi\u00f2 a giocare nel Barcellona B, in cui collezion\u00f2 31 presenze e 11 gol nel 1996-1997.\nNell'estate successiva pass\u00f2 al Valencia, dove collezion\u00f2 11 presenze e venne girato in prestito all'Alav\u00e9s, collezionando 28 presenze e 7 gol. Tornato al Valencia allenato da Claudio Ranieri fece quasi tutto il campionato con 4 gol. Raggiunse anche la finale di Champions League che perse 3-0 contro il Real Madrid.\nNe disput\u00f2 invece 24 nel 2000-2001 (dieci in meno rispetto all'anno precedente) col Barcellona, a cui era passato per la cifra di 24 milioni di euro, e fece 4 gol. Non vinse nulla fino al 2004-2005, quando il \"Bar\u00e7a\" trionf\u00f2 nella Liga.\nQuello fu l'ultimo anno di Gerard in Spagna, dato che pass\u00f2 al Monaco, facendo in due anni 13 presenze.\nTorn\u00f2 in Spagna al Recreativo Huelva nel 2007-2008 facendo 18 presenze senza realizzare alcun gol per poi passare nel 2009 al Girona.\nAllenatore.\nIl 7 ottobre 2013 diventa il commissario tecnico della rappresentativa catalana in sostituzione del dimissionario Johan Cruijff. Esordisce nella vittoria per 4-1 contro il Capo Verde.\nIl 22 luglio 2015 diventa allenatore del Barcelona B, squadra appena retrocessa in Segunda Divisi\u00f3n B. Il primo anno arriva all'undicesimo posto. L\u2019anno seguente arriva al primo posto e ottiene la promozione in Segunda Divisi\u00f3n. Il 25 aprile 2018 viene esonerato con la squadra al diciannovesimo posto in campionato in piena zona retrocessione. Chiude la sua esperienza dopo aver totalizzato 117 partite nelle quali 40 vittorie, 30 pareggi e 39 sconfitte.\nNazionale.\nHa esordito in Nazionale il 7 giugno 2000 nella partita contro il Lussemburgo, partita vinta dalla Spagna per 1-0. Ha partecipato agli Europei del 2000."}
{"id": "1241273", "revid": "969332", "url": "https://it.wikipedia.org/wiki?curid=1241273", "title": "Proclama Badoglio dell'8 settembre 1943", "text": "Il proclama di armistizio di Badoglio dell'8 settembre 1943 \u00e8 l'annuncio dell'entrata in vigore dell'armistizio di Cassibile firmato dal governo Badoglio I del Regno d'Italia con gli Alleati della seconda guerra mondiale.\nIl messaggio, letto dal maresciallo Pietro Badoglio (capo del governo e maresciallo d'Italia) alle 19:42 al microfono dell'EIAR, annunci\u00f2 alla popolazione italiana l'entrata in vigore dell'armistizio di Cassibile, firmato con gli anglo-americani il giorno 3 dello stesso mese.\nDal 3 all'8 settembre.\nDopo la sigla dell'armistizio di Cassibile, Badoglio riun\u00ec il governo solo per annunciare che le trattative per la resa erano \"iniziate\". Gli Alleati, da parte loro, fecero pressioni sullo stesso Badoglio affinch\u00e9 rendesse pubblico il passaggio di campo dell'Italia, ma il maresciallo tergivers\u00f2. La risposta degli anglo-americani fu drammatica: gli aerei alleati scaricarono bombe sulle citt\u00e0 della penisola. Nei giorni dal 5 al 7 settembre i bombardamenti furono intensi: oltre 130 aerei B-17 attaccarono Civitavecchia e Viterbo. Il 6 fu la volta di Napoli. Perdurando l'incertezza da parte italiana, gli Alleati decisero di annunciare autonomamente l'avvenuto armistizio: mercoled\u00ec 8 settembre, alle 17:30 (le 18:30 in Italia), il generale Dwight Eisenhower lesse il proclama ai microfoni di Radio Algeri. Poco pi\u00f9 di un'ora dopo, Badoglio fece il suo annuncio da Roma.\nLa fuga di Vittorio Emanuele III e la nascita del \"Regno del Sud\".\nLa fuga dalla Capitale dei vertici militari, del Capo del governo Pietro Badoglio, del re Vittorio Emanuele III e di suo figlio Umberto, dapprima verso Pescara, poi verso Brindisi, e la confusione, provocata soprattutto dall'utilizzo di una forma che non faceva comprendere il reale senso delle clausole armistiziali e che fu dai pi\u00f9 invece erroneamente interpretata come indicazione della fine della guerra, generarono ulteriore confusione presso tutte le forze armate italiane in tutti i vari fronti sui quali ancora combattevano: lasciate senza precisi ordini, si sbandarono. soldati italiani vennero catturati dall'esercito germanico e destinati a diversi lager con la qualifica di I.M.I. (Internati militari italiani) nelle settimane immediatamente successive.\nPi\u00f9 della met\u00e0 dei soldati in servizio nella penisola abbandonarono le armi e tornarono alle loro case in abiti civili.\nLa ritorsione da parte degli ormai ex-alleati tedeschi, i cui alti comandi, come quelli italiani, avevano appreso la notizia dalle intercettazioni del messaggio radio di Eisenhower, non si fece attendere: fu immediatamente messa in atto l'Operazione Achse (\"Asse\"), ovvero l'occupazione militare di tutta la penisola italiana, e il 9 settembre fu affondata la corazzata Roma, alla quale nella notte precedente era stato ordinato, assieme a tutta la flotta della Regia Marina, di far rotta verso Malta in ottemperanza alle clausole armistiziali anzich\u00e9, come precedentemente stabilito, attaccare gli Alleati impegnati nello sbarco di Salerno.\nNelle stesse ore una piccola parte delle forze armate rimase fedele al re Vittorio Emanuele III, come la Divisione Acqui sull'isola di Cefalonia, dove fu annientata; una parte si diede alla macchia, dando vita alle prime formazioni partigiane, come la Brigata Maiella; altri reparti ancora, soprattutto al nord, come la X\u00aa Flottiglia MAS e la MVSN, scelsero di rimanere fedeli al vecchio alleato e al fascismo.\nNonostante il proclama di Badoglio, gli alleati impedirono una massiccia e immediata scarcerazione dei prigionieri di guerra italiani.\nAi militari sbandatisi dopo l'8 settembre che si ripresentarono a fine guerra ai rispettivi comandi, per sistemare la propria carriera interrotta e anche recuperare gli arretrati di paga, venne richiesto di compilare un questionario di ben 97 domande, atto a definirne la posizione disciplinare e amministrativa.\nIl dibattito sull'8 settembre come \"morte della patria\".\nIl giurista e scrittore Salvatore Satta, nel suo libro di riflessioni \"De profundis\" del 1948, defin\u00ec l'8 settembre la \"morte della patria\", con riferimento all'implosione dell'intero apparato statale costruito dopo il Risorgimento, aggiungendo che \"la morte della patria \u00e8 certamente l'avvenimento pi\u00f9 grandioso che possa occorrere nella vita dell'individuo\".\nL'espressione fu riscoperta da Ernesto Galli della Loggia in un convegno del 1993 e ripresa da Renzo De Felice nel libro-intervista \"Il Rosso e il Nero\" del 1995.\nEntrambi questi storici hanno sostenuto che il Risorgimento avesse creato un sentimento nazionale italiano che, crollato l'8 settembre, non \u00e8 pi\u00f9 rinato.\nGalli della Loggia ha addirittura intitolato un suo libro del 1996 \"La morte della patria\", facendo di questa tesi l'argomento dell'intero libro. Ha in particolare approfondito come la Resistenza non abbia potuto creare un nuovo sentimento nazionale perch\u00e9 era divisa fra pi\u00f9 \"anime\", alcune delle quali di sentimenti pi\u00f9 internazionalisti, se non addirittura contrari agli interessi nazionali (con riferimento al fatto che il PCI sostenesse le rivendicazioni jugoslave in Venezia Giulia). \nQuesto libro scaten\u00f2 inevitabilmente una discussione, in cui storici e politici vicini alla Resistenza criticarono la tesi della \"morte della patria\". \nFra gli storici si possono citare Claudio Pavone (\"Una guerra civile\", 1991) e Nicola Tranfaglia.\nSulla questione prese la parola anche il Presidente della Repubblica Carlo Azeglio Ciampi, nel 2001 al ritorno da Cefalonia, dove aveva commemorato i caduti della divisione Acqui. Tutti costoro hanno sostenuto che la Resistenza e la Costituzione hanno efficacemente fatto rinascere un sentimento nazionale italiano."}
{"id": "1241274", "revid": "339392", "url": "https://it.wikipedia.org/wiki?curid=1241274", "title": "Federazione calcistica argentina", "text": ""}
{"id": "1241275", "revid": "78273", "url": "https://it.wikipedia.org/wiki?curid=1241275", "title": "Proclama Badoglio", "text": ""}
{"id": "1241276", "revid": "2225", "url": "https://it.wikipedia.org/wiki?curid=1241276", "title": "Piaggio Roma", "text": ""}
{"id": "1241277", "revid": "287204", "url": "https://it.wikipedia.org/wiki?curid=1241277", "title": "Olimpo de Bahia Blanca", "text": ""}
{"id": "1241278", "revid": "13102", "url": "https://it.wikipedia.org/wiki?curid=1241278", "title": "Composter", "text": ""}
{"id": "1241280", "revid": "125098667", "url": "https://it.wikipedia.org/wiki?curid=1241280", "title": "Castello di Spi\u0161", "text": "Il castello di Spi\u0161 (slovacco: \"Spi\u0161sk\u00fd hrad\"; IPA: [sp\u026a\u0283]; ungherese: \"szepesi v\u00e1r\") \u00e8 un sito storico costituito dalle rovine di un antico castello medievale che \u00e8 uno dei Patrimoni dell'umanit\u00e0 dell'UNESCO.\nIl castello si trova nella Slovacchia orientale, sopra il villaggio di \u017dehra nel distretto di Levo\u010da, a circa a nord-ovest di Ko\u0161ice.\n\"Spi\u0161\" \u00e8 il nome della regione tradizionale in cui si trova il castello.\nStoria.\nIl castello di Spi\u0161 fu costruito nel XII secolo sul luogo dove sorgeva un precedente castello. Era il centro politico, amministrativo, economico e culturale del comitato di Szepes.\nFino al 1464 fu di propriet\u00e0 dei re ungheresi, in seguito (fino al 1528) della famiglia Z\u00e1polya, quindi della famiglia Thurzo (1531-1635), dalla famiglia Cs\u00e1ky (1638-1945) e dal 1945 dello Stato.\nNella seconda met\u00e0 del XIII secolo il luogo era costituito da un castello fortificato in pietra di stile romanico, un palazzo romanico a due piani e una basilica romanico-gotica a tre navate. Nel XIV secolo venne realizzato un secondo insediamento fuori dalle mura del castello che raddoppi\u00f2 l'area occupata.\nIl castello fu completamente ricostruito nel XV secolo; le mura del castello vennero rinforzate e fu costruito un terzo insediamento fuori dalle mura. Verso il 1470 fu aggiunta una cappella gotica.\nDurante il periodo di propriet\u00e0 della famiglia Z\u00e1polya vennero effettuate ulteriori modifiche che trasformarono il castello superiore in una comoda residenza familiare, tipica delle residenze rinascimentali del XVI e XVII secolo.\nNel 1780, il castello sub\u00ec un incendio e da allora and\u00f2 in rovina. Il castello fu parzialmente ricostruito nella seconda met\u00e0 del XX secolo e venne condotta una vasta ricerca archeologica. Le sezioni ricostruite della casa sono mostrate nel Museo di Spi\u0161.\nTurismo.\nOggi il castello di Spi\u0161, con le adiacenti localit\u00e0 di Spi\u0161sk\u00e1 Kapitula, Spi\u0161sk\u00e9 Podhradie e \u017dehra, costituisce un'importante attrattiva turistica della zona. Nel 2006 il castello \u00e8 stato visitato da circa 170.000 persone."}
{"id": "1241287", "revid": "125845938", "url": "https://it.wikipedia.org/wiki?curid=1241287", "title": "Weekly Sh\u014dnen Magazine", "text": " \u00e8 una rivista di manga edita a cadenza settimanale dalla K\u014ddansha a partire dal 17 marzo 1959. \u00c8 una delle principali riviste sh\u014dnen del panorama nipponico come confermano le vendite: infatti supera largamente il milione di copie vendute ed \u00e8 seconda solo alla diretta concorrente \"Weekly Sh\u014dnen Jump\" di casa Sh\u016beisha.\nStoria della rivista.\nLa rivista, nata nel 1959 insieme alla rivale \"Sh\u014dnen Sunday\", si \u00e8 affermata soprattutto negli anni settanta grazie alla presenza di autori come Ikki Kajiwara, G\u014d Nagai e Sh\u014dtar\u014d Ishinomori che, con opere come \"L'Uomo Tigre\", \"Devilman\" e \"Kamen Rider\" hanno contribuito alla popolarit\u00e0 della rivista in quegli anni. Il dominio sul mercato \u00e8 continuato fino a che la rivale \"Sh\u014dnen Jump\", nata nel 1968, non raggiunse la popolarit\u00e0 nella seconda met\u00e0 degli anni ottanta con opere come \"Ken il Guerriero\" e, soprattutto, \"Dragon Ball\" che aiuter\u00e0 la rivista di casa Sh\u016beisha a rimanere il top sul mercato fino a met\u00e0 anni novanta. Nonostante ci\u00f2 lo \"Shonen Magazine\" ha pubblicato negli anni numerosi manga di successo come \"Hajime no Ippo\", \"Kindaichi sh\u014dnen no jikenbo\" e \"Great Teacher Onizuka\" negli anni novanta o come \"Fairy Tail\", \"Air Gear,\" \"The Seven Deadly Sins - Nanatsu no taizai, Fire Force, Tokyo Revengers\" e \"Blue Lock\" negli anni duemila. Al momento la rivista \u00e8 la seconda in Giappone per tiratura, con pi\u00f9 di un milione di copie stampate.\nI manga attualmente pubblicati.\nCi sono attualmente ventisei serie pubblicate su \"Weekly Sh\u014dnen Magazine\". Una volta pubblicati abbastanza capitoli, questi vengono raccolti in volumi sotto l'etichetta Kodansha Comics.\nRiviste minori.\n\"Magazine SPECIAL\".\n \u00e8 una rivista di manga edita a cadenza mensile dalla K\u014ddansha a partire dal 1983 e venduta al prezzo di 500 Yen, con una circolazione di circa 57000 copie. Principalmente ospita storie sportive o romantiche basate sulla vita scolastica. La maggior parte delle storie pubblicate provengono da \"Sh\u014dnen Magazine\" dal quale sono state trasferite ed a sua volta trasferisce storie alla rivista maggiore, come \u00e8 successo a \"Yankee-kun &amp; Megane-chan - Il teppista e la quattrocchi\". Inoltre ospita anche capitoli autoconclusivi o serie derivate da manga serializzati su \"Sh\u014dnen Magazine\"."}
{"id": "1241288", "revid": "4711", "url": "https://it.wikipedia.org/wiki?curid=1241288", "title": "Gimnasia y Esgrima La Plata", "text": ""}
{"id": "1241289", "revid": "4711", "url": "https://it.wikipedia.org/wiki?curid=1241289", "title": "Gimnasia La Plata", "text": ""}
{"id": "1241292", "revid": "78273", "url": "https://it.wikipedia.org/wiki?curid=1241292", "title": "Proclama Badoglio dell'otto settembre 1943", "text": ""}
{"id": "1241293", "revid": "486946", "url": "https://it.wikipedia.org/wiki?curid=1241293", "title": "Shonen Magazine", "text": ""}
{"id": "1241295", "revid": "4711", "url": "https://it.wikipedia.org/wiki?curid=1241295", "title": "Gimnasia y Esgrima de La Plata", "text": ""}
{"id": "1241296", "revid": "287204", "url": "https://it.wikipedia.org/wiki?curid=1241296", "title": "Weekly Shonen Magazine", "text": ""}
{"id": "1241299", "revid": "757396", "url": "https://it.wikipedia.org/wiki?curid=1241299", "title": "Le Mans Sarthe Basket", "text": "Il Le Mans Sarthe Basket \u00e8 un club di pallacanestro francese della lega Pro A, ha vinto quattro titoli nazionali e due Coppe di Francia.\nStoria.\nIl club \u00e8 la versione professionistica dello \"Sporting Club Moderne Le Mans\" fondato nel 1939, da cui si \u00e8 distaccato nel 1993 per poter meglio competere con i club pi\u00f9 forti. In effetti nonostante la vittoria del campionato di seconda divisione nel 1990, negli anni successivi ha fatto molta fatica a rimanere nella prima serie.\nNel 1995 con nuove ambizioni il club si trasferisce nel nuovo palazzetto Antar\u00e8s che possiede una capacit\u00e0 di 6000 posti.\nPer la stagione 1996-97, il Le Mans ingaggia un nuovo allenatore, Alain Weisz, con l'obiettivo di portare di nuovo la squadra tra le migliori di Francia. Arrivano gli americani Ron Anderson e Josh Grant e il club riesce a centrare un quarto posto che lo qualifica alle competizioni europee.\nLa stagione seguente continua a fare bene potendo contare sul forte americano Keith Jennings che nel 1999 verr\u00e0 eletto MVP del campionato. Dopo quella stagione, Jennings lascia, sostituito da Andre Woolridge che per\u00f2 non sapr\u00e0 dare altrettanto alla squadra. Segue un periodo di transizione, concluso con la partenza di Alain Weisz che passa alla nazionale. Gli succede il suo assistente Vincent Collet.\nCollet scommette sul pi\u00f9 piccolo giocatore della storia del campionato francese, Shawnta Rogers (1m61), che, in compagnia di un altro americano, Chris King, porter\u00e0 il club a delle inaspettate semifinali dei \"play-off\". La stagione successiva per\u00f2 il Le Mans non riesce a confermare il buon risultato.\nPer la stagione 2002-03, il club si affida a giovani come Pape-Philippe Amagou e Alain Koffi provenienti dal settore giovanile e Amara Sy ingaggiato dall'ASVEL, e arrivano ottimi risultati. Il primo posto nella stagione regolare consente al club la partecipazione alla ULEB Cup. L'anno successivo (2004-05), un nuovo primo posto in stagione regolare, ma la sua corsa ai play-off si arrester\u00e0 ai quarti di finale.\nNel 2005-06 in stagione regolare il Le Mans non \u00e8 efficace come negli anni precedenti, in Uleb esce alla prima fase a gironi ed in coppa di Francia non va oltre i quarti di finale. Eppure grazie ad un ottimo cammino nei playoff riesce a conquistare il campionato battendo in finale il Nancy 93-88.\nRoster 2021-2022.\n\"Aggiornato al 25 ottobre 2021.\""}
{"id": "1241300", "revid": "219110", "url": "https://it.wikipedia.org/wiki?curid=1241300", "title": "Scalea", "text": "Scalea (\"Scal\u00eca\" in calabrese, \"Skalia\" in greco bizantino) \u00e8 un comune italiano di abitanti della provincia di Cosenza in Calabria. Dista 92 km dal capoluogo di provincia.\nGeografia fisica.\nIl territorio comunale, di forma quadrangolare, con la base maggiore di circa 8\u00a0km adagiata sul mar Tirreno, ha una profondit\u00e0 verso l\u2019interno di circa 3\u00a0km e un\u2019estensione totale di . Esso confina a nord con San Nicola Arcella, ad est con Santa Domenica Talao, a sud-est con Orsomarso, a sud con Santa Maria del Cedro ed a ovest con il mar Tirreno.\nLa cittadina si dispone su un vasto promontorio, che delimita a sud il Golfo di Policastro.\nLa linea della costa si presenta in un primo tratto a sud sabbiosa e lineare, mentre assume a nord carattere frastagliato e roccioso con presenza di grotte, prodotte dall'erosione marina.\nPer met\u00e0 dell\u2019estensione il terreno \u00e8 pianeggiante (formato dal recente sedimento del fiume Lao che sfocia in mare dopo aver attraversato, per circa 3\u00a0km, la parte meridionale del territorio). L\u2019altra met\u00e0 \u00e8 di natura collinare con altezza massima di 408 m sul livello del mare.\nScarso interesse hanno i corsi d\u2019acqua, che sono a carattere torrentizio. Degni di nota sono solo il torrente Carpini, che definisce il confine settentrionale del territorio, ed il torrente Sant'Angelo, affluente del Lao.\nGeologicamente il territorio \u00e8 caratterizzato da affioramenti di depositi e formazione di et\u00e0 compresa tra il Triassico e l\u2019Olocene, di natura ed ambiente diversi.\nIn relazione al parametro coerenza, sono stati distinti quattro tipi di rocce che pertanto, rappresentano gruppi litologici omogenei o per predominanza di un litotipo o per la presenza di un\u2019associazione caratteristica di pi\u00f9 litotipi.\nLa prima unit\u00e0 rappresenta depositi incoerenti superficiali o pseudocoerenti di origine alluvionale, lacustre o di accumulo detritico-residuale eluvio-colluviale. Le altre unit\u00e0 comprendono rocce sedimentarie con prevalenza di un tipo litologico coerente, semicoerente o pseudocoerente.\nI rioni pi\u00f9 antichi si dispongono arroccati a gradoni, posti ad una quota di 75 m sul livello del mare; la parte pi\u00f9 moderna si sviluppa lungo la costa.\nStoria.\nScalea \u00e8 uno dei paesi pi\u00f9 importanti e pi\u00f9 antichi dell'alto tirreno cosentino. Nelle grotte di Torre Talao sono stati rinvenuti, nel corso di scavi archeologici, manufatti di pietre ed ossa dell\u2019epoca paleolitica.\nDurante la civilt\u00e0 del bronzo, del ferro e nella fase protostorica (X-VII secolo a.C.) gli uomini vivevano nelle valli del Lao in piccole comunit\u00e0: prova di questo periodo \u00e8 lo scoglio di Torre dell\u2019isola, una delle prime stazioni dell\u2019uomo nell\u2019Italia meridionale. Durante gli scavi nelle grotte di Torre Talao sono state rinvenute prove della fase musteriana in Calabria, oltre i resti della fauna pleistocenica riferibili all\u2019industria paleolitica media.\nSuccessivamente la zona era stata dapprima terra degli Enotri fino a quando i Greci Sibariti, per facilitare le comunicazioni con la loro colonia di Posidonia (Paestum), nel 600 a.C. fondarono la citt\u00e0 di Laos. Essa fu una citt\u00e0 costiera posta sulle prime alture del fiume Lao.\nLaos si pu\u00f2 considerare antenata di Scalea, cos\u00ec come lo fu la colonia romana di Lavinium, come testimoniano i numerosi ruderi di ville romane di epoca imperiale sparse nella piana e nelle prime alture.\nIl nucleo originale di Scalea sorse durante il periodo delle lotte tra Bizantini e Longobardi; verso la fine del VI secolo Scalea fu occupata dai Longobardi e rimase loro colonia finch\u00e9 alla fine dell'VIII secolo Carlo Magno sottomise tutti i ducati. I Longobardi costruirono una rocca; la citt\u00e0 rimase per circa 3 secoli arroccata, cinta dalla muraglia delle sue case legate tutte insieme e aperta all'esterno con due porte: quella militare, in cima, presidiata dalla fortezza del Gastaldo e trasformato in castello dai Normanni e quella cittadina sullo spiazzo Cimalonga. Il borgo sorto ai piedi del castello divenne come una fortezza sul mare e fu denominato Scalea forse per il suo sviluppo sui gradoni del Colle simile ad una scala.\nA Scalea nel VII secolo si erano nel frattempo insediati gli Anacoreti, monaci eremiti greci bizantini che trascorrevano la loro vita ascetica in piccoli rifugi come le grotte della Scalicella. A questi nel secolo IX si aggiunsero i monaci che avevano lasciato la Sicilia per l\u2019invasione degli Arabi.\nGi\u00e0 in epoca normanna Scalea aveva avuto una grande attivit\u00e0 mercantile e marinara. Agli inizi del secolo XIV Scalea divenne un importante scalo marittimo. In seguito alla sua ribellione agli Angioini divenne terra demaniale con il sensibile sgravio fiscale che agevol\u00f2 notevolmente ogni attivit\u00e0 produttiva e commerciale. Di tale opportunit\u00e0 si avvantaggi\u00f2 la marineria di Scalea che divenne una delle pi\u00f9 rinomate della Calabria. Le sue navi toccavano i pi\u00f9 importanti porti del Mediterraneo.\nDurante il periodo angioino-aragonese la popolazione di Scalea sal\u00ec ad oltre 5000 abitanti. Successivamente a causa delle guerre, delle incursioni saracene e delle epidemie si registr\u00f2 un\u2019inversione di tendenza, fino al dimezzamento della popolazione totale con un esodo nei casali di Scalea.\nL\u2019interno di Scalea \u00e8 un intrico di scale, vicoli, larghi, supporti ed archi. Una delle caratteristiche del nucleo storico sono i \u201cSuppuorti\u201d, tratti coperti delle vie, nati dalla necessit\u00e0 di costruire, per motivi di difesa, le case una sull'altra.\nNel XVI secolo scoppiarono in varie parti della Calabria moti antifeudali ed anche Scalea vi prese parte attiva.\nIl secolo XVII fu uno dei pi\u00f9 duri, una serie di terremoti provocarono molti danni; a questi si aggiunsero con inclemenza pestilenze e carestie.\nNel settecento la citt\u00e0 aveva solo una piccola frazione, \"San Nicola\" (oggi San Nicola Arcella), poich\u00e9 nel secolo precedente \"Santa Domenica\" (oggi Santa Domenica Talao) si era emancipata. Buoni erano i commerci e le produzioni:\nDurante la seconda guerra mondiale Scalea fu bombardata. Dagli anni '60 le poche case che costituiscono l'attuale centro storico vennero progressivamente abbandonate e gli abitanti iniziarono a costruire edifici nuovi occupando la zona a sud del nucleo originario; tale processo prosegu\u00ec fino agli anni '90 quando Scalea assunse l'attuale fisionomia. A partire dal nuovo millennio venne costruito l'aeroporto (ancora poco utilizzato) e la piscina comunale che \u00e8 entrata in funzione nel mese di settembre 2012 (distrutta per\u00f2 nel 2013 a causa di una tromba d'aria ). Attualmente \u00e8 in progetto la realizzazione di un porto che dovrebbe sfruttare parte dello spazio antistante la Torre Talao.\nNel luglio 2013, a seguito dell'inchiesta \"Plinius\", viene disposto l'arresto di 38 persone in varie regioni, fra cui il sindaco di Scalea, cinque assessori comunali e alcuni funzionari comunali; tra i reati contestati ai componenti della giunta cittadina c'\u00e8 quello di associazione di tipo mafioso. Nei giorni successivi, a seguito delle dimissioni di diversi consiglieri, venne a mancare il numero minimo di consiglieri necessari alla normale attivit\u00e0 amministrativa e il consiglio comunale venne sciolto e venne nominato un commissario prefettizio per la gestione provvisoria.\nSuccessivamente, nel febbraio 2014, il Consiglio dei Ministri presieduto da Matteo Renzi, ha approvato il decreto del Presidente della Repubblica con il quale veniva dichiarato lo scioglimento per infiltrazioni mafiose e veniva incaricata per la gestione una triade di funzionari statali che rimarranno in carica fino alle successive elezioni nella primavera del 2016.\nIl 12 febbraio del 2018, Scalea riceve dal presidente della Repubblica, Sergio Mattarella, il titolo onorifico di citt\u00e0.\nLe quattro porte di Scalea.\nLorenzo Giustiani, viaggiatore erudito del XVIII secolo, descrisse cos\u00ec la citt\u00e0 vecchia:\nMonumenti e luoghi d'interesse.\nArchitetture religiose.\nDopo la costruzione di un convento francescano nel XIII secolo ad opera di Pietro Cathin, discepolo di Francesco d'Assisi, Scalea divenne un centro religioso e culturale.\nChiesa di Santa Maria d'Episcopio.\nLa chiesa, meglio conosciuta come \"Madonna del Carmine\", \u00e8 ricca di monumenti e opere d'arte. La Madonna del Carmine \u00e8 la patrona di Scalea e si festeggia il 15 e 16 luglio di ogni anno. La mattina del 16 luglio il sindaco, a nome della cittadinanza, offre un \"cero\" Votivo alla Madonna. Il giorno della festa la statua della Madonna \u00e8 portata in processione per le vie principali del paese. Partecipano alla processione donne con le \"cinte\" portate sul capo. La cinta \u00e8 formata da un telaio in legno, riccamente addobbata, predisposta per reggere i ceri votivi.\nLa Madonna del Carmine fu proclamata patrona e protettrice di Scalea il 7 marzo del 1875, dopo un'epidemia di colera. La confraternita carmelitana era stata fondata gi\u00e0 nel 1806. L'anno dopo ebbe l'indulgenza del papa Paolo V con bolla del 1\u00ba aprile. In occasione del centenario della proclamazione il popolo di Scalea offr\u00ec alla Madonna una corona d'oro. L'oro offerto dalla popolazione fu fuso in piazza vecchia, all'aperto, presenti tutti i fedeli, con una particolare cerimonia.\nIl primo nucleo della chiesa Madonna del Carmine risale all'VIII secolo. Periodo questo di maggiore attivit\u00e0 dei monaci Basiliani nella zona, conosciuta con il nome di Mercurion. In questi anni la chiesa fu anche sede episcopale o almeno di corepiscopi, gli ausiliari dei vescovi. In questa epoca, la chiesa, gi\u00e0 dedicata a Santa Maria Annunziata, prese il nome di Santa Maria d'Episcopio: inoltre vicino alla chiesa resta un edificio signorile, con pseudo loggiato normanno, che per tradizione \u00e8 indicato come il \"palazzo del Vescovo\". In epoca normanna la chiesa fu notevolmente ingrandita e affidata ai Benedettini di Cava dei Tirreni. Questo perch\u00e9 con l'avvento dei normanni le chiese di rito bizantino dovettero latinizzarsi. Molti monasteri greci, pertanto, furono affidati ai monasteri latini. Il superbo finestrone absidale della chiesa \u00e8 appunto una testimonianza di questo periodo.\nLa chiesa nel 1554 sub\u00ec il saccheggio dei saraceni di Dragut. Anni dopo fu ampliata e abbellita. Altri rifacimenti sostanziali furono apportati alle strutture della chiesa nei secoli XVIII e XIX.\nNel 1971 un fulmine ha distrutto l'orologio del campanile installato nel 1921 in sostituzione di uno pi\u00f9 antico. Nel 1976 sono iniziati nella chiesa lavori di restauro.\nChiesa di San Nicola in Plateis.\nLa parte bassa del centro storico \u00e8 sovrastata dall'imponente struttura della Chiesa \u201cdi sotto\u201d, dedicata a San Nicola di Platea, attestata a partire dal VIII secolo e inizialmente gotica, attualmente frutto delle ricostruzioni post-belliche della seconda guerra mondiale.\nRuderi del Convento Francescano.\nIl Convento Francescano viene anche detto chiesetta dello \u201cSpedale\u201d, fu costruita dai monaci Basiliani nel IX secolo. \u00c8 formata da due navate e tre absidi con annesso un dormitorio, una sala da pranzo e un soggiorno, all'epoca utilizzata per dare assistenza ai pellegrini durante le crociate.\nSantuario della Madonna del Lauro.\nIl santuario fu costruita agli inizi del XVIII secolo dai pescatori del luogo e di Meta di Sorrento, per sciogliere un voto fatto alla Madonna in occasione di una tempesta.\nRuderi di Chiese Basiliane del secolo IX con affreschi.\nRuderi della Grancia e del Convento Francescano del secolo XIII.\nArchitetture civili.\nLa chiesa fu elevata a santuario il 7 settembre 1987 da vescovo Augusto Lauro.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 la popolazione straniera residente era di persone, ovvero il 9,03% della popolazione totale.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nLe attivit\u00e0 primarie di Scalea sono state storicamente l\u2019agricoltura e la pesca, anche se oggi sono quasi del tutto scomparse. Fino agli anni settanta, la zona parallela al mare era coltivata a cedri, poi lo sviluppo edilizio ha portato i proprietari a vendere i loro terreni ricavandone guadagni maggiori rispetto a quelli che avrebbero ottenuto dalla vendita dei prodotti agricoli.\nLa situazione socioeconomica del comune oggi \u00e8 caratterizzata da un'economia di consumo sussidiata, nella quale gli afflussi netti di risorse finanziarie dall'esterno sopravanzano gli investimenti lordi e concorrono a finanziare largamente i consumi.\nTutto questo ha provocato una forte espansione dei consumi e dell'edilizia creando un processo di crescita disorganizzato e caotico definibile come una \"modernizzazione senza sviluppo\".\nL\u2019agricoltura, oggi, si caratterizza solo per la scarsissima integrazione con le attivit\u00e0 di trasformazione e commercializzazione; le colture irrigue, nonostante le potenzialit\u00e0 esistenti, stentano ad espandersi.\nL'industria minore si \u00e8 sviluppata solo in alcuni settori, tipo l'edilizia ed i settori connessi. L'economia \u00e8 rivolta soprattutto al turismo.\nInfrastrutture e trasporti.\nIl comune \u00e8 attraversato dalla strada statale 18 Tirrena Inferiore e dalla strada statale 504 di Mormanno ed \u00e8 servito dalla stazione ferroviaria Scalea-Santa Domenica Talao posta sulla linea Battipaglia-Reggio di Calabria. Nel territorio comunale si trova l'Aviosuperficie di Scalea.\nSport.\nHa sede nel comune la societ\u00e0 di calcio U.S.D. Scalea 1912. Nel corso della sua storia, ha disputato esclusivamente campionati dilettantistici regionali.\nLo Stadio Comunale \"Domenico Longobucco\" \u00e8 stato costruito negli anni 1930. In terra battuta, dal 2010 \u00e8 in erba sintetica."}
{"id": "1241302", "revid": "1318658", "url": "https://it.wikipedia.org/wiki?curid=1241302", "title": "Capocesto", "text": "Capocesto (in croato: Primo\u0161ten, pron. ) \u00e8 un comune della Croazia sul mare Adriatico.\nGeografia ed economia.\nIl paese sorge su una penisola tondeggiante nella Dalmazia centrale, circa 20\u00a0km a sud di Sebenico e una sessantina di chilometri a nord di Spalato. Anticamente borgo di pescatori, dagli anni Sessanta \u00e8 diventato una meta turistica grazie alle vicine spiagge (particolarmente apprezzata \u00e8 quella della \"piccola radura\" o \"Mala Radu\u010da\", tra le pi\u00f9 belle della Croazia). L'economia di Capocesto rimane di natura tradizionale: oltre al turismo le principali attivit\u00e0 sono la pesca e la coltivazione dell'olivo e della vite.&lt;br&gt;\nDi fronte al porto di Capocesto (\"Primo\u0161tenka luka\") si trovano alcuni isolotti e scogli, il maggiore dei quali \u00e8 Maslignago.\nStoria.\nOriginariamente la penisola di Capocesto era una piccola isola rocciosa: questa fu dapprima unita alla terraferma con un ponte mobile ed infine tramite un terrapieno artificiale venne creato l'istmo ancor oggi visibile. Il nome croato del paese, risalente al 1564, riflette questa origine (\"primostiti\", verbo che significa \"gettare un ponte su qualcosa\"), mentre il toponimo italiano deriva dal latino \"Caput Cistae\".\nCapocesto appartenne per svariati secoli alla Repubblica di Venezia e a tale periodo deve la sua attuale fisionomia. Sul punto pi\u00f9 alto della penisoletta sorge la chiesa parrocchiale di San Giorgio (1485, rest. 1760), che \u00e8 la pi\u00f9 antica testimonianza storica del paese. Altri luoghi di interesse sono la chiesa della Madonna delle Grazie (1553), quella di San Rocco (1680) e le mura veneziane del XVII secolo.\nPromessa all'Italia nel Patto di Londra, pass\u00f2, nonostante questo, al Regno dei Serbi, Croati e Sloveni nel 1921. Dal 1941 al 1943 fu annessa al Regno d'Italia cos\u00ec come larga parte della Dalmazia e fu inclusa successivamente nel Governatorato della Dalmazia, nell'ampliata provincia di Zara (come frazione del comune di Sebenico). Nel 1945, dopo la fine della seconda guerra mondiale, Capocesto entr\u00f2 a far parte della Repubblica Socialista di Croazia, stato federato della Jugoslavia, per poi passare alla Croazia indipendente nel 1991.\nSociet\u00e0.\nLa presenza autoctona di italiani.\n\u00c8 presente una piccola comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Capocesto \u00e8 drasticamente diminuita in seguito agli esodi che hanno seguito la prima e la seconda guerra mondiale.\nSecondo lo storico Giotto Dainelli, la minoranza italiana \u00e8 quasi scomparsa tra la seconda met\u00e0 dell\"ottocento\" e gli inizi del \"novecento\", quando ancora esistevano alcune famiglie italiane. Intorno al 1850 si leggevano nei registri parrocchiali della chiesa di San Giorgio le seguenti famiglie con cognomi come Scarin, Gracin, Parghin, Cobana, Sermuda, Savich, Milisca e Michelin.\nOggi, secondo il censimento ufficiale croato del 2011, esiste a Capocesto una piccolissima minoranza di italiani, pari al 0,07% della popolazione complessiva.\nCuriosit\u00e0.\nLa famiglia de' Vidovich (da cui discende Ottavio Missoni per lato materno) porta il titolo di conti di Capocesto e Rogosnizza.\nLocalit\u00e0.\nIl comune di Capocesto \u00e8 suddiviso in sei frazioni (\"naselja\"):"}
{"id": "1241303", "revid": "13833", "url": "https://it.wikipedia.org/wiki?curid=1241303", "title": "Primo\u0161ten", "text": ""}
{"id": "1241307", "revid": "13833", "url": "https://it.wikipedia.org/wiki?curid=1241307", "title": "Primosten", "text": ""}
{"id": "1241308", "revid": "123282326", "url": "https://it.wikipedia.org/wiki?curid=1241308", "title": "Bartolo Longo", "text": "Biografia.\nI primi anni e il periodo universitario.\nFiglio di Bartolomeo, medico, e di Antonia Luparelli, fu battezzato tre giorni dopo la nascita, il 13 febbraio 1841.\nDi fisico minuto ma di acuta intelligenza, Bartolo Longo fu posto nel collegio dei Padri Scolopi di Francavilla Fontana, all'et\u00e0 di 5 anni, come era d'uso a quell'epoca. \u00abEro, dice, un diavoletto vivace e impertinente, un po' birichino\u00bb. Lasci\u00f2 il collegio nel 1858, dopo aver conseguito il titolo di studio che lo abilitava all'insegnamento di \u201crudimenti grammaticali\u201d.\nDi agiate condizioni economiche il giovane Bartolo Longo si dedic\u00f2 appassionatamente al ballo, alla musica e alla scherma. Complet\u00f2 nel frattempo gli studi superiori in forma privata a Lecce.\nAvvenuta l'annessione del Regno delle due Sicilie al Regno d'Italia, con la \"legge Casati\" estesa a tutto il Regno d'Italia, gli studi subirono un forte mutamento, per cui i titoli conseguiti finora non gli erano riconosciuti. Per tale ragione, dovette iscriversi presso la Regia Universit\u00e0 di Napoli negli studi di giurisprudenza.\nIn quegli anni, a Napoli, soprattutto nell'ambiente accademico, vi era un forte anticlericalismo. Bartolo Longo, dopo la lettura del libro \"Le Vie de Jesus\" del filosofo francese Ernest Renan, ader\u00ec completamente alla contestazione anticlericale; egli segu\u00ec in quel periodo anche le lezioni di Lettere e Filosofia di alcuni professori apertamente anticattolici come Augusto Vera, Bertrando Spaventa e Luigi Settembrini, lezioni improntate al positivismo dominante, e quindi alla negazione del soprannaturale. Si avvicin\u00f2 quindi a un movimento spiritista di tipo satanico che in quel tempo era molto diffuso nel napoletano. e si impegn\u00f2 in modo tale che divenne per circa un anno e mezzo un \u201csacerdote satanista\u201d.\nLa nuova vita.\nCon il passare del tempo tuttavia si verific\u00f2 in lui una profonda crisi; una vera e propria depressione psichica e fisica, forse indotta anche dai riti del satanismo che comportavano lunghi periodi di digiuno e che gli danneggiarono anche l'apparato digerente; ma fortunatamente questa grave depressione non lo port\u00f2 al suicidio, come invece accadde purtroppo ad un suo caro amico.\nLa sua vita ebbe allora una svolta totale. Dopo una notte di incubi, egli si rivolse al prof. Vincenzo Pepe, suo compaesano e uomo molto religioso, che lo invi\u00f2 alla direzione spirituale di Padre Alberto Radente, appartenente all'ordine dei Domenicani. Padre Radente dopo poco tempo riusc\u00ec a farlo aggregare al Terzo Ordine di San Domenico. Proprio nell'Ordine Domenicano \u00e8 presente una particolare attenzione per la preghiera del Santo Rosario e quindi per la Madonna del Rosario, una devozione molto antica che affonda le sue radici all'epoca dell'istituzione stessa dei Domenicani cio\u00e8 nel XIII secolo. Longo svilupp\u00f2 nel tempo una forte devozione per il Santo Rosario e trovandone notevole giovamento spirituale volle ritornare dai suoi ex-compagni di spiritismo per tentare invano di portarli sulla retta via e convertirli, ma non riusc\u00ec nel suo intento, e dai satanisti fu deriso.\nNel 1864 si laure\u00f2 in giurisprudenza, torn\u00f2 al paese nat\u00eco, abbandon\u00f2 la professione di avvocato, si prodig\u00f2 in opere assistenziali, fece voto di castit\u00e0 seguendo anche le indicazioni del venerabile Emanuele Ribera, redentorista che gli aveva preannunciato una probabile alta missione da compiere per la cristianit\u00e0.\nGrazie alla divisione patrimoniale familiare, aveva ottenuto una cospicua somma di denaro e notevoli beni immobili che gli garantivano una rendita annua di oltre 5.000 lire, una somma elevata per l'epoca, che gli consent\u00ec di assegnare vitalizi e sostenere periodiche spese di ammalati e bisognosi.\nLa contessa Marianna Farnararo De Fusco.\nPer seguire questa vocazione ad aiutare i bisognosi torn\u00f2 a Napoli, dove conobbe il futuro santo Ludovico da Casoria e la futura santa Caterina Volpicelli. Nella Casa Centrale che la Volpicelli aveva aperto a Napoli, Bartolo conobbe la contessa Marianna Farnararo De Fusco (Monopoli, 13 dicembre 1836 \u2013 Pompei, 9 febbraio 1924), donna impegnata fortemente in opere caritatevoli ed assistenziali. Nel 1864 questa era rimasta vedova del conte Albenzio De Fusco di Lettere, i cui possedimenti si estendevano anche nella Valle di Pompei. Alla contessa, vedova di soli 27 anni con cinque figli in tenera et\u00e0, serviva un amministratore per i beni De Fusco, nonch\u00e9 un precettore per i figli. Fu cos\u00ec che Bartolo accett\u00f2 di stabilirsi in una residenza dei De Fusco per assolvere a tali compiti. Questa conoscenza segn\u00f2 una svolta fondamentale nella vita di Longo, poich\u00e9 egli ne divenne l'inseparabile compagno nelle opere caritatevoli. Tale amicizia tuttavia diede luogo a parecchie maldicenze, per cui, dopo un'udienza da Papa Leone XIII, nel 1885 decisero di sposarsi, con il proposito per\u00f2 di vivere come buoni amici, in amore fraterno, come avevano fatto fino ad allora. Il matrimonio fu celebrato senza gli atti civili e le pubblicazioni di rito.\nL'incontro con Pompei.\nIl primo vero contatto di Bartolo Longo con i Pompeiani avvenne nel 1872, quando egli si rec\u00f2 nella Valle di Pompei per sistemare i rapporti economici tra la contessa De Fusco e gli affittuari dei suoi possedimenti. In tale occasione ebbe modo di notare lo stato di abbandono in cui i circa 1.000 abitanti della zona vivevano e not\u00f2 in quale stato di rovina si trovava la Parrocchia del Santissimo Salvatore, umile e antica chiesa, le cui origini risalivano al 1093, ed intorno alla quale si raggrupparono i primi abitanti dell'Agro pompeiano. Un giorno, vagando per quei campi, in contrada Arpaia, Bartolo sent\u00ec una voce misteriosa che gli diceva: \u201cSe propaghi il Rosario, sarai salvo!\u201d. E subito dopo ud\u00ec l'eco di una campana lontana, che suonava l'Angelus di mezzogiorno; egli allora si inginocchi\u00f2 sulla nuda terra a pregare fino al raggiungimento di una grande pace interiore, mai provata prima. A quel punto ebbe ancora pi\u00f9 chiara la missione da compiere. Inizi\u00f2 cos\u00ec a progettare la costituzione di una \u201cpia societ\u00e0\u201d intitolata al Santo Rosario, da realizzarsi proprio l\u00ec, in quella valle abbandonata.\nIl quadro della Madonna.\nNei tre anni successivi torn\u00f2 tra i pompeiani pi\u00f9 volte per diffondere la devozione al Santo Rosario, ma ben presto si rese conto che, a tale scopo, gli occorreva un quadro della Madonna del Rosario, dipinto ad olio, come si confaceva meglio all'uso liturgico. Il 13 novembre 1875 si rec\u00f2 cos\u00ec a Napoli avendo in mente di acquistarne uno gi\u00e0 visto in un negozio, ma le cose non andarono come egli aveva pensato. Per puro caso infatti incontr\u00f2 in Via Toledo Padre Radente che allo scopo gli sugger\u00ec di andare al Conservatorio del Rosario di Portamedina e di chiedere, in suo nome, a Suor Maria Concetta De Litala un vecchio quadro del Rosario che egli stesso le aveva affidato dieci anni prima. Bartolo segu\u00ec tale suggerimento, ma fu presto preso da sgomento quando la suora gli mostr\u00f2 il quadro: una tela corrosa dalle tarme e logorata dal tempo, che mancava in pi\u00f9 parti di pezzi di colore, con la Madonna in atteggiamento antistorico, cio\u00e8 con la Vergine che porge la corona a Santa Rosa da Lima anzich\u00e9 a Santa Caterina da Siena, come nella tradizione domenicana. Bartolo fu sul punto di declinare l'offerta, ma ritir\u00f2 comunque il dono per l'insistenza della stessa suora.\nNel tardo pomeriggio del 13 novembre 1875, l'immagine della Madonna giunse cos\u00ec a Pompei, su un carretto guidato dal carrettiere Angelo Tortora e altre volte adibito al trasporto di letame. Fu scaricata con la sua lurida copertura di fronte alla fatiscente Parrocchia del Santissimo Salvatore, dove ad aspettarla c'erano l'anziano parroco don Cirillo, Bartolo e altri pochi abitanti. Lo sgomento iniziale di Bartolo colse anche tutti gli altri presenti quando, tolta la coperta, fu mostrato il quadro. Furono tutti d'accordo che l'immagine non si poteva esporre, per timore di interdetto, prima di un restauro anche solo parziale. Al primo restauro, nel corso degli anni, ne seguirono altri e per i primi tre anni il quadro fu esposto in quella Parrocchia.\nLa nuova chiesa e la nuova citt\u00e0.\nDi fronte a tanto interesse religioso e devozionale, il vescovo di Nola (nella cui diocesi era compresa allora anche la Valle di Pompei) sugger\u00ec a Longo di iniziare la costruzione di una nuova chiesa, in un terreno indicato dallo stesso vescovo. Iniziarono cos\u00ec le peregrinazioni di Bartolo Longo e della contessa in cerca dei fondi necessari, mediante la sottoscrizione di \u201cun soldo al mese\u201d.\nIl 13 febbraio 1876, giorno in cui per la prima volta il quadro della Madonna veniva esposto, dopo il restauro, alla pubblica venerazione, si verific\u00f2 il primo prodigio: la completa guarigione della dodicenne Clorinda, giudicata inguaribile dal celebre professore Antonio Cardarelli, e per la cui salvezza la zia Anna aveva aderito alle offerte per la nascente chiesa. Era il primo di una lunga serie di miracoli e grazie nella storia del Santuario di Pompei. Da Napoli e successivamente da molte altre parti del mondo iniziarono a giungere offerte per la costruzione della nuova chiesa la cui prima pietra fu posta l'8 maggio 1876. Il quadro fu quindi posto su un altare provvisorio in una cappella (detta poi di Santa Caterina), nella erigenda chiesa. L'architetto Antonio Cua si offr\u00ec gratuitamente di redigere il progetto e dirigere i lavori della nuova chiesa.\nNel 1877 Bartolo Longo scrisse e divulg\u00f2 la pratica dei \"Quindici Sabati\". Due anni dopo, guar\u00ec lui stesso da una grave malattia grazie alla recita della Novena, da lui composta e della quale ci furono, immediatamente, novecento edizioni in ventidue lingue. Il 14 ottobre 1883, ventimila pellegrini, riuniti a Pompei, recitarono per la prima volta la Supplica alla Vergine del Rosario, scritta da Bartolo Longo, in risposta all'Enciclica \"Supremi Apostolatus Officio\" (1\u00ba settembre 1883), con la quale papa Leone XIII, di fronte ai problemi della societ\u00e0 d'allora, additava come rimedio la recita del Rosario.\nNel 1884 fond\u00f2 il periodico \u201cIl Rosario e la Nuova Pompei\u201d, tuttora stampato e diffuso in tutto il mondo. Nel frattempo, intorno al grande cantiere per la chiesa, Bartolo Longo diede forma alla nuova citt\u00e0, con le case per gli operai (primo esempio di edilizia sociale), il telegrafo, un piccolo ospedale, l'osservatorio meteorologico e quello geodinamico.\nNel 1887 fond\u00f2 l'Orfanotrofio Femminile, la prima delle sue opere di carit\u00e0 a favore dei minori.\nIl 6 maggio 1891 il cardinale Raffaele Monaco La Valletta consacr\u00f2 il nuovo Tempio. Nel 1898 Bartolo Longo fece ricostruire la Parrocchia del Santissimo Salvatore, tale quale oggi \u00e8, in modo che potesse continuare la sua esistenza in modo autonomo dalla nascente chiesa, divenuta sin dal 1894 Basilica Pontificia.\nIn questo periodo Bartolo Longo matur\u00f2 la sua intuizione pi\u00f9 originale e cio\u00e8: non solo credere nella possibilit\u00e0 del recupero dei figli dei carcerati, ma scommettere sul fatto che essi, a loro volta, avrebbero potuto salvare i loro genitori dalla disperazione. Nel 1892 veniva cos\u00ec collocata la prima pietra dell'Ospizio per i figli dei carcerati, retto, a partire dal 1907, dai Fratelli delle Scuole Cristiane di San Giovanni Battista de La Salle. Dopo appena sei anni gli allievi erano oltre cento. In seguito accolse anche le figlie dei carcerati che affid\u00f2 alla cura delle Suore Domenicane Figlie del Santo Rosario di Pompei, da lui fondate nel 1897. Si trattava di un'opera difficile perch\u00e9 combattuta dalla cultura e dalla scienza positivista del tempo, che non riconosceva l'educabilit\u00e0 del figlio di un delinquente. L'opera di Bartolo Longo dimostr\u00f2 il contrario. Queste opere miravano ad accogliere ed educare tutti i bambini e ragazzi orfani o abbandonati e che quindi non avevano punti di riferimento familiari per la propria crescita umana e sociale.\nIl 5 maggio 1901 fu cos\u00ec inaugurata la facciata del Santuario della Beata Vergine del Rosario di Pompei, frutto di offerte provenienti da tutto il mondo e dedicata alla Pace Universale. In tale occasione Bartolo Longo promise ai Pompeiani che un giorno la Basilica sarebbe stata visitata dal Papa, cosa che si \u00e8 poi verificata per ben quattro volte: il 21 ottobre 1979 e il 7 ottobre 2003 da parte di Giovanni Paolo II; il 19 ottobre 2008 da parte di Benedetto XVI e il 21 marzo 2015 da parte di papa Francesco. Su Bartolo tuttavia caddero ingiurie e calunnie che arrivarono fin sul tavolo di papa Pio X. Bartolo e la Contessa decisero cos\u00ec, il 12 settembre 1906, di donare l'Opera di Pompei al pontefice. Pio X, venuto a conoscenza della verit\u00e0, mostr\u00f2 grande stima per il Fondatore della nuova Pompei e approv\u00f2 la Pia Unione Universale per la recita del Rosario in comune e nelle famiglie proposta dal Longo, volendo esserne il primo iscritto.\nL'opera di Bartolo Longo cos\u00ec si arricch\u00ec ulteriormente con l'istituzione della \"Supplica alla madonna di Pompei\" (da lui stesso scritta) l'8 maggio e la Prima domenica di ottobre, la promozione del Movimento Assunzionista per ottenere la definizione del dogma dell'Assunzione di Maria, l'Orfanotrofio Femminile, l'Istituto per i Figli dei Carcerati, l'Istituto per le Figlie dei Carcerati, la Congregazione femminile delle Suore Domenicane Figlie del Santo Rosario di Pompei, con lo scopo primario di assistenza e di educazione dei bambini e delle ragazze delle Opere, le Case Operaie per i dipendenti, la tipografia con annessa legatoria anche artistica, le officine, la scuola di arti e mestieri e la scuola serale, la stazione ferroviaria per la quale offr\u00ec il terreno. Bartolo Longo tuttavia intu\u00ec che la nascente citt\u00e0 avrebbe avuto una forte vocazione turistica sia per l'interesse archeologico verso gli Scavi dell'antica Pompei, sia per il sempre maggiore interesse religioso che portava ormai migliaia di pellegrini presso la Basilica. Si adoper\u00f2 pertanto affinch\u00e9 nella citt\u00e0 sorgessero farmacie, luoghi di ristoro ed accoglienza per i visitatori, nonch\u00e9 una stazione ferroviaria con annessa piazza antistante (per le quali offr\u00ec il suolo), un ufficio postale, nuove strade e tutto quanto potesse rendere la citt\u00e0 pi\u00f9 bella e funzionale. Quindi una valle desolata, in penoso stato di abbandono e degrado, fu trasformata in una moderna e bella citt\u00e0 a forte vocazione turistica, dotata di tutti i comfort e servizi.\nGli ultimi anni.\nLa contessa De Fusco mor\u00ec il 9 febbraio 1924. Ci\u00f2 provoc\u00f2 giorni di terribile sofferenza a Bartolo Longo che, per sfuggire alle possibili ritorsioni da parte degli eredi della nobildonna, si trasfer\u00ec prima a Napoli, presso il nipote ingegnere, poi, dopo un mese, a Latiano. Infatti poco dopo, a tutela del patrimonio, gli ufficiali del Tribunale di Salerno entrarono nella casa che fu della contessa e di Bartolo ed inventariarono mobili e beni. Il 23 aprile 1925, dopo quattordici mesi e molte sollecitazioni da parte dei pompeiani, Bartolo torn\u00f2 a Pompei. E lo fece come quando vi era giunto per la prima volta nel 1872, senza possedere pi\u00f9 nulla, ma stavolta trovando una citt\u00e0 in festa ad aspettarlo. Bartolo aveva nel frattempo ricevuto da Leone XIII l'onorificenza pontificia di Commendatore dell'Ordine di San Gregorio Magno e da allora era conosciuto da tutti come il \"Commendator Bartolo\". Il 30 maggio 1925 fu insignito dell'onorificenza pontificia di Cavaliere di Gran Croce del Sacro e Militare Ordine del Santo Sepolcro.\nNegli ultimi mesi di vita, Bartolo pot\u00e9 godere dell'amicizia del dottor Giuseppe Moscati (proclamato santo il 25 ottobre 1987 da papa Giovanni Paolo II) che spesso vedeva per consulti medici. I due strinsero una filiale amicizia che si concluse solo quando, nella mattinata del 5 ottobre 1926, il Moscati and\u00f2 a Pompei per assisterlo per l'ultima volta. Nel pomeriggio di quel giorno, infatti, tornando a Napoli, senza saper nulla di quello che accadeva a Pompei, disse ai suoi familiari: \u00abDon Bartolo \u00e8 passato in cielo\u00bb.\nBartolo Longo cos\u00ec mor\u00ec poverissimo, potendo disporre soltanto del proprio lettino poich\u00e9 tutto il mobilio dell'appartamento era stato inventariato e vincolato da un sequestro conservativo ottenuto contro di lui da parenti in agguato.\nDue anni dopo, grazie all'interessamento di Fratel Adriano di Maria, dei Fratelli delle Scuole Cristiane, che continu\u00f2 l'opera dell'avvocato, Pompei fu riconosciuta come comune autonomo.\nIl processo di Beatificazione comincia subito dopo la sua morte con un rallentamento negli anni \u201840 per il bisogno di ulteriori documenti da inserire nella Inquisitio; questi vengono richiesti (e forniti nel 1950) al Padre Barnabita Eufrasio Maria Spreafico, suo primo biografo e riordinatore dell'archivio, anche manoscritto, lasciato da Bartolo Longo a Pompei. Completata la raccolta dei documenti l'iter continua giungendo alla Beatificazione da parte di Giovanni Paolo II, avvenuta il 26 ottobre 1980. Le sue spoglie riposano, insieme a quelle della contessa, di Padre Radente e di Suor Maria Concetta de Litala, nell'ampia cripta sottostante la Basilica."}
{"id": "1241310", "revid": "289247", "url": "https://it.wikipedia.org/wiki?curid=1241310", "title": "Vyscha Liha", "text": ""}
{"id": "1241311", "revid": "33689", "url": "https://it.wikipedia.org/wiki?curid=1241311", "title": "Publio Valerio Comazone Eutichiano", "text": "Biografia.\nComazone era un commediante e un danzatore. Sotto l'imperatore Commodo inizi\u00f2 la carriera militare in Tracia, come soldato semplice; in questo periodo fu punito dal governatore Tiberio Claudio Attalo Patercoliano, che lo invi\u00f2 alle galee e che in seguito, una volta giunto al potere, mand\u00f2 a morte.\nA seguito dell'ascesa di Settimio Severo, Comazone fece rapidamente carriera, giungendo, nel 218, a essere il prefetto della Legio II \"Parthica\", di stanza in Siria; si alle\u00f2 allora con Gannys, tutore di Eliogabalo, nell'organizzazione del colpo di mano militare che destitu\u00ec l'imperatore Macrino, uccidendolo, e mise sul trono il giovane membro della dinastia dei Severi.\nDurante il regno di Eliogabalo, Comazone venne elevato al rango di cavaliere e ricevette la prefettura del pretorio, e persino i \"consularia ornamenta\". Nel 220 divenne console ordinario, con Eliogabalo come collega; nello stesso anno ricevette la prefettura del pretorio per la seconda volta.\nMalgrado il suo stretto legame con Eliogabalo, Comazone sopravvisse alla caduta del giovane imperatore, ottenendo dal suo successore Alessandro Severo la prefettura per la terza volta.\nIl suo contemporaneo Cassio Dione Cocceiano afferma che Comazone fu \"praefectus urbi\" per tre volte, ma la cronologia di questa magistratura non \u00e8 chiara; il parere del senatore e storico sul generale di umili origini non \u00e8 lusinghiero: Cassio Dione afferma che Comazone era un personaggio viziato senza alcuna esperienza militare o nell'amministrazione civile, che malgrado ci\u00f2 ottenne sia il consolato che la prefettura urbana."}
{"id": "1241314", "revid": "486946", "url": "https://it.wikipedia.org/wiki?curid=1241314", "title": "1. HNL", "text": ""}
{"id": "1241316", "revid": "287204", "url": "https://it.wikipedia.org/wiki?curid=1241316", "title": "Eutichiano", "text": ""}
{"id": "1241326", "revid": "1543377", "url": "https://it.wikipedia.org/wiki?curid=1241326", "title": "Nazionale di calcio a 5 dell'Australia", "text": "La nazionale di calcio a 5 dell'Australia \u00e8, in senso generale, una qualsiasi delle selezioni nazionali di Calcio a 5 della Football Federation of Australia che rappresentano l'Australia nelle varie competizioni ufficiali o amichevoli riservate a squadre nazionali.\nStoria.\nQuesta squadra nazionale \u00e8 stata la migliore del continente oceanico, prima di passare all'AFC.\n\u00c8 stata presente a tutti i campionati mondiali a partire dalla seconda edizione ed ha vinto tutte e quattro le edizioni della OFC Oceanian Futsal Championship.\nL'avventura australiana nelle competizioni internazionali per selezioni maggiori inizia nel 1985 con la partecipazione al mondiale spagnolo che termina con l'eliminazione al primo turno. Nel successivo mondiale del 1988 organizzato proprio in Australia, la selezione giunge al secondo turno assieme all'Uruguay, ma viene eliminata da Brasile e Paraguay poi finaliste.\nL'avvento della FIFA non cambia le forze in campo nel continente oceanico, \u00e8 sempre l'Australia a farla da padrone qualificandosi al mondiale dei Paesi Bassi del 1989 dove esce al primo turno, e vincendo la prima edizione dei campionati continentali di Oceania, validi per la qualificazione al mondiale di Hong Kong del 1992 dove per\u00f2 gli \"aussie\" vengono eliminati al primo turno cos\u00ec come era successo tre anni prima.\nPer l'Australia anche le successive edizioni dei trofei continentali risultano terra di conquista: nelle due edizioni a Port Vila nelle isole Vanuatu l'Australia centra la qualificazione ai mondiali e si laurea campione continentale 1996 e 2000, ma ai mondiali non riesce ad uscire dalla mediocrit\u00e0 con due nuove eliminazioni al primo turno. Nel 2004 la manifestazione continentale prevista di nuovo alle Vanuatu viene invece svolta per problemi organizzativi Canberra, l'Australia ha un ulteriore carta da giocare nella rincorsa al mondiale 2004 che viene nuovamente coronata ai danni della Nuova Zelanda giunta seconda nel girone.\nDal 2006, dopo le divergenze della FFA con la FIFA per la gestione dei posti disponibili per i mondiali di calcio, tutta la federazione australiana \u00e8 uscita dalla OFC ed \u00e8 entrata a far parte della asiatica AFC, ci\u00f2 ha determinato anche l'ingresso del futsal australiano nella AFC Futsal Championship per le edizioni 2006 e 2007 dove la nazionale australiana \u00e8 uscita in entrambi i casi ai quarti di finale.\nPalmar\u00e8s.\nCampionati mondiali.\nSette partecipazioni mondiali fanno dell'Australia la nazionale oceanica pi\u00f9 presente in assoluto, nonostante questa continuit\u00e0 di presenze al mondiale, l'Australia ha ottenuto solo una qualificazione al secondo turno durante i mondiali casalinghi del 1988 dove \u00e8 stata poi eliminata da Paraguay e Brasile. Per il resto solo eliminazioni al primo turno.\nCampionati continentali.\nQuattro vittorie continentali nel 1992, 1996, 2000 e 2004 fanno di gran lunga dell'Australia la migliore formazione d'Oceania. Dal 2006 dopo la fuoriuscita della FFA dalla federazione oceanica, l'Australia gioca i campionati continentali d'Asia.\nRosa.\nI seguenti 14 giocatori sono stati selezionati per la qualificazioni all'AFC Futsal Championship 2012 del 21-26 febbraio 2012."}
{"id": "1241329", "revid": "1318658", "url": "https://it.wikipedia.org/wiki?curid=1241329", "title": "Jerko Leko", "text": "Biografia.\nNonostante abbia il suo stesso cognome, non \u00e8 fratello di Ivan Leko, che ha partecipato con lui ai Mondiali di Germania 2006.\nCaratteristiche tecniche.\n\u00c8 un centrocampista che predilige le posizioni offensive ma pu\u00f2 anche ricoprire il ruolo di centrocampista centrale.\nCarriera.\nGiocatore.\nClub.\nDinamo Zagabria.\nInizia a giocare nelle giovanili del ed entra in prima squadra a 19 anni. A Zagabria gioca 3 anni collezionando 45 partite e siglando 5 reti. Con la vince 2 coppe nel 2001 e nel 2002 e una supercoppa di Croazia sempre nel 2002.\nDinamo Kiev.\nNel 2002 parte da Zagabria per andare a giocare in Ucraina con la .\nCon la squadra ucraina Jerko colleziona 4 stagioni 61 incontri e 7 reti. L'esperienza \u00e8 ricca di soddisfazioni, tanto che vince i campionati ucraini 2002-2003 e 2003-2004, 3 coppe ucraine nel 2003, nel 2005 e nel 2006 e due supercoppe d'Ucraina nel 2004 e nel 2006.\nMonaco e Bucaspor.\nNella stagione 2006-2007 l' annuncia il suo ingaggio. In Francia rimane per 4 stagioni, ma nel 2010 tenta l'avventura in Turchia nel modesto club del . \nIl ritorno a Zagabria.\nIl 27 maggio 2011 \u00e8 ufficiale il suo ritorno al suo club d'origine, la , con cui firma un biennale.\nLokomotiva Zagabria.\nNel 2014 passa in prestito al , che al termine della stagione lo acquista a titolo definitivo. Al termine della stagione 2015-2016 annuncia il suo ritiro.\nNazionale.\nHa esordito in nazionale croata l'8 maggio 2002 a P\u00e9cs, nella trasferta finita 0-2 contro l'Ungheria.\n\u00c8 stato convocato per Euro 2008.\nAllenatore.\nIl 6 luglio 2021 prende le redini del militante in 2.HNL."}
{"id": "1241331", "revid": "200568", "url": "https://it.wikipedia.org/wiki?curid=1241331", "title": "Escatologia (Bibbia)", "text": "Escatologia (dal greco antico \u1f14\u03c3\u03c7\u03b1\u03c4\u03bf\u03c2, \"\u00e9skatos\"=ultimo; lett. \"scienza delle cose ultime o finali\"). Nella tradizione cattolica, e nell'uso corrente dei protestanti, viene denominata pi\u00f9 colloquialmente la \"fine dei giorni\".\nAntico Testamento.\nFino all'epoca profetica poco o nulla si conosce sulla escatologia dell'Antico Testamento. Dal messaggio dei profeti (per es. Amos 5:18 ss.) o dalle promesse fatte alla casa di Davide (2 Samuele 7) si pu\u00f2 per\u00f2 dedurre che l'attesa tradizionale delle ultime cose in Israele era piuttosto ottimista. Eppure Qoelet (Ecclesiaste) 3,19-20 \nafferma:\nCon l'avvento dei grandi profeti questo stato di cose cambia sostanzialmente: essi annunciano al popolo il giudizio di Dio anche se non nascondono che l'ultima Sua volont\u00e0 \u00e8 la salvezza (vedi Messia). Causa del giudizio \u00e8 il peccato del popolo: Israele si era lasciato assimilare dalla popolazione cananea, adottandone forme e credenze religiose (adorazione di Baal, vitelli d'oro, ecc.) o aveva permesso che concetti pagani entrassero a far parte della sua fede (per es. il principio che l'abbondanza dei sacrifici o la solennit\u00e0 del culto fossero mezzi per placare o propiziare Dio). Ne era risultata una completa distruzione del concetto fondamentale di popolo di Dio, legato al suo Salvatore con un patto e quindi unito anche nei suoi membri da un vincolo indissolubile; le conseguenze erano un completo rilassamento di ogni etica personale, sociale e civica ed il dilagare dell'immoralit\u00e0 e dell'ingiustizia. Notevole \u00e8 che per i profeti l'escatologia non avviene mai in forme mitiche: sono i popoli della terra (Assiri, Babilonesi, ecc.) gli incaricati di eseguire contro Israele il giudizio divino purificatore, un resto eletto (residuo) del popolo potr\u00e0 godere dell'era messianica.\nDurante l'epoca tra i due testamenti, ma cominciando gi\u00e0 con i profeti Ezechiele e Zaccaria si former\u00e0 un concetto escatologico differente, perch\u00e9 molto pi\u00f9 ampio: tutto l'universo s'avvicina alla catastrofe alla quale seguir\u00e0 il Regno di Dio. Il profeta riceve ora le sue rivelazioni in modo speciale: a mezzo di visioni, di angeli incaricati di mostrargli lo sviluppo progressivo degli eventi; cos\u00ec come le catastrofi annunciate saranno di genere molto distinto, con caratteri nettamente mitici: cataclismi cosmici e tellurici, angeli della morte ed altre rappresentazioni plastiche. Si tratta del genere apocalittico, che giunger\u00e0 nell'Antico Testamento al culmine col libro di Daniele, ma che si svilupper\u00e0 ancor pi\u00f9 con i libri pseudoepigrafi. Si preparano cos\u00ec quelli che saranno i motivi basici dell'escatologia neotestamentaria.\nNuovo Testamento.\nL'importanza della escatologia nel messaggio evangelico \u00e8 stata l'oggetto di molte discussioni e ricerche nel nostro tempo. Alla fine del secolo XIX si conveniva generalmente nel considerare l'escatologia come un elemento superato del messaggio evangelico, come una concessione fatta da Ges\u00f9 al pensiero popolare giudaico, che per il lettore moderno poteva essere soltanto un rivestimento fantastico dei \"valori\" perenni dell'Evangelo: la paternit\u00e0 di Dio e l'infinito valore dell'anima umana (Adolf Harnack, Ernst Troeltsch).\nUna svolta importante avviene quando si riconosce che l'escatologia \u00e8 invece un aspetto essenziale dell'annunzio evangelico, che \u00e8 tutto contenuto in queste parole: \"Ravvedetevi, il Regno dei cieli \u00e8 vicino\" (Matteo 3:2) (Albert Schweitzer).\nTutto l'Evangelo apparve allora dominato dal punto di vista escatologico; in particolare la morale dell'Evangelo, con la sua intransigenza impraticabile, fu considerata come una \"etica provvisoria\", la morale di gente che non pensava ad organizzare ragionevolmente la vita sopra questa terra, ma che viveva nell'attesa del Regno di Dio: questa concezione era un rovesciamento completo delle posizioni della scuola di Harnack. In Italia Ernesto Buonaiuti svolse con passione eloquente il concetto che l'Evangelo nega radicalmente il mondo dal punto di vista del Regno di Dio, e che per questa negazione diventa paradossalmente capace di agire su di esso. In anni pi\u00f9 recenti si \u00e8 tornati ad una visione meno eccessiva, riconoscendo che nel Nuovo Testamento l'escatologia non \u00e8 soltanto un evento futuro, ma \u00e8 gi\u00e0 attuata (l'\"escatologia realizzata\" di Charles Harold Dodd) o almeno iniziata (Joachim Jeremias, Oscar Cullmann).\nLa venuta di Ges\u00f9 \u00e8 l'evento escatologico, che segna la fine dell'\"antico eone\", cio\u00e8 del mondo del peccato trionfante, della separazione ostile da Dio, della condanna e della morte, e l'inaugurazione del \"nuovo eone\", dell'era nuova in cui sono all'opera le potenze della grazia, del perdono, della vita. In particolare la morte e la risurrezione di Cristo segnano la vittoria decisiva sulle potenze di Satana, anche se le conseguenze di questa vittoria non potranno essere manifestate prima dell'avvento finale del Regno (il \"Victory Day\", Oscar Cullmann).\nIl tempo che intercorre tra la vittoria potenziale di Cristo (la sua morte e risurrezione) e la sua manifestazione gloriosa (il secondo avvento) \u00e8 un tempo di attesa, di pazienza divina, di penitenza, di lotta, ma anche e soprattutto di grazia; \u00e8 il \"tempo della Chiesa,\" la quale \u00e8 gi\u00e0, in questo mondo, se non il \"regno di Dio\" nella sua pienezza, una anticipazione di esso: il \"regno di Cristo,\" in cui si manifestano, nei doni dello Spirito Santo (carismi) e nella rigenerazione e santificazione dei credenti, la potenza del nuovo eone. L'esistenza della Chiesa nel mondo \u00e8 dunque fino dal tempo presente una \"esistenza escatologica\" (Rudolf Bultmann).\nIl termine biblico corrispondente a escatologia \u00e8 \"speranza\" nel senso di viva attesa degli ultimi giorni in cui Dio ristabilir\u00e0 Israele (Michea 4:1-5), sparger\u00e0 il suo spirito su ogni carne (Gioele 2:28-32), mander\u00e0 la figura del liberatore (Messia) che raccoglier\u00e0 le pecore disperse del popolo di Israele (Ezechiele 34:23; 34:34-38). Quel giorno sar\u00e0 anche il giorno della Nuova Creazione.\nAl tempo della rivolta dei Maccabei la speranza di Israele prende forme pi\u00f9 precise: si prevedono determinati avvenimenti che dovranno svolgersi negli ultimi tempi; si forma un po' alla volta tutta una letteratura che sotto forma di rivelazione concessa agli antichi descrive gli eventi futuri che stanno per accadere (Apocalisse).\nAl tempo di Ges\u00f9 era diffusa la sensazione che il tempo finale era vicino: la venuta stessa di Ges\u00f9 come Messia ne era una prova. Ma mentre molti cercavano di riconoscere i segni della fine pi\u00f9 o meno prossima, Ges\u00f9 nel suo discorso escatologico (Marco 13 paralleli) e altrove invita i discepoli a non preoccuparsi del momento preciso, ma a vigilare in ogni tempo (Marco 13:32 par.; Atti 1:7).\nLa chiesa del tempo apostolico era comunque persuasa che il ritorno di Cristo (Parusia), che avrebbe dovuto segnare la fine, era prossimo e viveva perci\u00f2 in quell'attesa, considerando provvisorio e per un tempo tutto ci\u00f2 che si riferiva al mondo presente (Confrontare Romani 13:11-14; 1 Corinzi 7:29-31; 1 Tessalonicesi 5:1 ss. ecc.).\nNella tradizione catechistica, si utilizza il termine \"novissimi\" (nel senso di \"cose estreme\") per indicare quattro parole chiave del destino finale dell'uomo: morte (ultima cosa che accade in questo mondo), giudizio [di Dio] (ultimo giudizio che si dovr\u00e0 sostenere), inferno (\"stato di definitiva auto-esclusione dalla comunione con Dio e con i beati\" \"CCC\" 1031), paradiso (sommo bene che avranno \"coloro che muoiono nella grazia e nell'amicizia di Dio e che sono perfettamente purificati\" \"CCC\" 1023)."}
{"id": "1241334", "revid": "47112", "url": "https://it.wikipedia.org/wiki?curid=1241334", "title": "Operazione Alarich", "text": ""}
{"id": "1241336", "revid": "1543377", "url": "https://it.wikipedia.org/wiki?curid=1241336", "title": "Operazione Alarico", "text": "Operazione Alarico (in tedesco \"Unternehmen Alarich\") era il nome in codice di un piano elaborato dalla Wehrmacht della Germania nazista mirante a prendere il controllo del territorio del Regno d'Italia, in caso di una improvvisa uscita dell'Italia dallo schieramento delle Potenze dell'Asse durante la seconda guerra mondiale. Il nome \"Alarico\" venne scelto come riferimento al re visigoto Alarico I, che saccheggi\u00f2 Roma nel 410 d.C..\nElaborato gi\u00e0 nel maggio 1943, il piano fu poi espanso nelle intenzioni ed attuato nel settembre 1943 come operazione Achse.\nStoria.\nL'ordine relativo alla preparazione dell'operazione fu impartito personalmente da Adolf Hitler all'Oberkommando der Wehrmacht nel maggio 1943, visto il declinare delle fortune dell'Asse nel teatro del Mediterraneo a seguito della resa delle forze italo-tedesche in Tunisia.\nPrevenendo le conseguenze di una improvvisa uscita dell'Italia dal conflitto con il seguente sbarco delle forze degli Alleati nella penisola italiana, il piano puntava a creare un forte caposaldo tedesco nell'Italia settentrionale all'interno del quale le unit\u00e0 della Wehrmacht schierate nell'Italia meridionale si sarebbero ritirate, attestandosi a difesa avanzata del confine sud della Germania nazista. Il piano doveva essere portato a termine da un contingente di sei o sette divisioni tedesche richiamate dal fronte orientale, rinforzate poi a seconda delle circostanze da altre tredici o quattordici divisioni provenienti dalla Francia e da altre regioni; questo contingente sarebbe stato coordinato da un gruppo d'armate con quartier generale situato a Monaco di Baviera.\nA seguito della deposizione di Mussolini il 25 luglio 1943, i tedeschi diedero avvio alle prime manovre preliminari previste dal piano \"Alarico\": il feldmaresciallo Erwin Rommel fu richiamato dal fronte dei Balcani e messo al comando del nuovo Gruppo d'armate B con sede a Monaco di Baviera, mentre il II SS-Panzerkorps veniva richiamato dal fronte russo per essere inviato in Italia e varie divisioni tedesche provenienti dalla Francia e dalla Germania iniziavano ad affluire attraverso la frontiera delle Alpi. Il piano prevedeva anche la liberazione di Mussolini dalla prigionia ad opera dei paracadutisti del generale Kurt Student (la futura Operazione Quercia) e la cattura dei governanti italiani a Roma (Operazione Student, poi ribattezzata Operazione Schwartz).\nIl 28 luglio 1943 il piano originario di \"Alarico\" fu abbandonato in favore di un'operazione molto pi\u00f9 ampia, comprendente l'assunzione del controllo di tutte le frontiere terrestri dell'Italia e dei porti di Genova, La Spezia, Livorno, Trieste, Fiume e Pola con le unit\u00e0 navali della Regia Marina qui ancorate, l'occupazione dei territori presidiati dall'Italia nella Francia meridionale e nei Balcani, l'evacuazione delle forze tedesche da Sardegna e Corsica, il ripiegamento della 10. Armee dall'Italia meridionale alla regione attorno a Roma e infine lo stabilirsi di una posizione difensiva da parte del Gruppo d'armate B lungo la linea che andava dall'isola d'Elba a Civitanova Marche. Il nuovo piano, denominato Operazione Achse, fu quindi attuato all'indomani del proclama Badoglio dell'8 settembre 1943."}
{"id": "1241341", "revid": "53588", "url": "https://it.wikipedia.org/wiki?curid=1241341", "title": "Ultimi tempi", "text": ""}
{"id": "1241343", "revid": "53588", "url": "https://it.wikipedia.org/wiki?curid=1241343", "title": "Novissimi", "text": ""}
{"id": "1241344", "revid": "114304476", "url": "https://it.wikipedia.org/wiki?curid=1241344", "title": "Apocalittica", "text": ""}
{"id": "1241345", "revid": "305108", "url": "https://it.wikipedia.org/wiki?curid=1241345", "title": "Liberazione di Mussolini", "text": ""}
{"id": "1241346", "revid": "1226", "url": "https://it.wikipedia.org/wiki?curid=1241346", "title": "Villiers de l'Isle-Adam", "text": ""}
{"id": "1241348", "revid": "118229215", "url": "https://it.wikipedia.org/wiki?curid=1241348", "title": "Primo Conti", "text": "Biografia.\nGi\u00e0 a otto anni inizi\u00f2 ad interessarsi di pittura, ed un suo autoritratto dipinto all'et\u00e0 di 11 anni ebbe un notevole riscontro tra i critici.\nNel 1913 compose l'opera musicale \"Romanza per violino e pianoforte\" ed ebbe un primo incontro con i futuristi fiorentini, dal quale scatur\u00ec in Conti un interessamento verso lo stile del movimento, che crebbe finch\u00e9 nel 1917, incontrato Giacomo Balla a Roma e Filippo Tommaso Marinetti a Napoli, lo indusse ad aderire al Movimento Futurista.\nAl Futurismo dar\u00e0 il suo contributo fondamentale con i dipinti e i disegni eseguiti tra il 1917 e il 1919, anno in cui il suo stile si evolse verso una visione metafisica.\nNel 1930 spos\u00f2 Munda Cripps, dalla quale ebbe due figlie; in questi anni le sue opere trassero ispirazione dalla vita familiare: \"Bambina e farfalla\"; \"Bambina con coniglio di gomma\"; \"Ritratto della moglie\"; \"Frutta dall'alto\"; \"Nudino\".\nDal 1935 al 1939 collabor\u00f2 al Maggio Musicale Fiorentino con scenografie, bozzetti e costumi; nel 1941 divenne titolare della cattedra di pittura dell'Accademia di belle arti di Firenze. Dal 1947 al 1957 fu presidente della Societ\u00e0 delle Belle Arti e in tale veste favor\u00ec la sua fusione (29 ottobre 1957) con il Circolo degli artisti di Firenze - Casa di Dante, presieduto dall'avvocato Renato Zavataro che ne assunse poi la presidenza dal 1958 al 1960. Tra il 1948 e il 1963 attravers\u00f2 una profonda vocazione mistica ed entr\u00f2 a far parte dell'Ordine Francescano. Nel 1983 pubblic\u00f2 la sua autobiografia dal titolo \"La gola del merlo\".\nNel frattempo, nel 1980, aveva prefezionato, con la donazione della sua villa a Fiesole, della sua collezione di opere pittoriche e del suo archivio, la creazione di una Fondazione dedicata alle avanguardie storiche, che ancora oggi gestisce il Museo Primo Conti."}
{"id": "1241355", "revid": "729019", "url": "https://it.wikipedia.org/wiki?curid=1241355", "title": "Battaglia di Stadtlohn", "text": "La battaglia di Stadtlohn ebbe luogo il 6 agosto 1623 nella Germania nord-occidentale, durante la fase boema della guerra dei trent'anni. Vide coinvolti l'esercito protestante di Cristiano di Brunswick e quello della Lega Cattolica al comando del conte di Tilly; i cattolici riportarono una decisiva vittoria, che mise di fatto termine alle operazioni della prima fase del conflitto.\nEventi che condussero alla battaglia.\nDopo la battaglia di Fleurus del 1622, che aveva visto l'esercito protestante subire gravi perdite, ma che aveva comunque costretto gli spagnoli a levare l'assedio di Bergen op Zoom, il comandante delle forze protestanti, Cristiano di Brunswick, era al comando di 15.000 appena reclutati; dopo avere passato l'inverno nei quartieri posti nelle Province Unite, Cristiano decise di dare il via alla campagna del 1623, penetrando nel circolo della Bassa Sassonia, tra i fiumi Weser e Elba. Una richiesta di aiuto a Ernst von Mansfeld, che aveva proficuamente collaborato con Cristiano l'anno precedente, ricevette risposta negativa, a causa della mancanza di fondi da parte di Mansfeld.\nLe forze protestanti si trovarono quindi di fatto isolate, senza possibilit\u00e0 di ricevere rinforzi, in territorio nemico; in aggiunta, il comandante delle truppe avversarie, il conte di Tilly, aveva avuto notizia dei movimenti protestanti e stava marciando per intercettarne le forze, attraversando il confine sassone il 13 luglio. L'esercito protestante fu costretto a ritirarsi, attraversando i fiumi Weser e Ems, inseguito dalle forze cattoliche.\nSvolgimento della battaglia.\nLe truppe cattoliche, pi\u00f9 disciplinate e meglio rifornite, guadagnarono terreno, costringendo Cristiano ad accettare battaglia presso Stadtlohn, in Vestfalia, a pochi chilometri dalla frontiera con le Province Unite. Le sue truppe, oltre ad essere svantaggiate per la minore esperienza, erano sopravanzate numericamente da quelle avversarie, che ammontavano a circa 25.000 uomini, contro i 15.000 protestanti; per aumentare le possibilit\u00e0 di successo, Cristiano decise di schierarsi sulla sommit\u00e0 di una collina, in una posizione prettamente difensiva.\nQuesta decisione non si rivel\u00f2 tuttavia di grande aiuto: le forze cattoliche lanciarono una serie di violenti assalti, via via pi\u00f9 intensi, riuscendo alla fine a provocare la rotta della cavalleria alle ali dell'esercito avversario; la fanteria protestante, vistasi isolata e minacciata di accerchiamento, tent\u00f2 di ritirarsi a sua volta, ma fu bloccata da una palude che si stendeva dietro le posizioni. Le truppe cattoliche caricarono tra le truppe ormai sbandate, uccidendo almeno 6.000 soldati avversari e catturandone altri 4.000; tra le perdite protestanti figuravano 50 alti ufficiali e l'intero parco di artiglieria, mentre Cristiano di Brunswick riusc\u00ec a mettersi in salvo con circa 2.000 cavalieri.\nConseguenze.\nLa battaglia si rivel\u00f2 presto decisiva: l'Elettore palatino, Federico V, fu costretto a riconoscere la sconfitta e a firmare una tregua con l'Imperatore Ferdinando II, mettendo fine alla fase boemo-palatina della guerra.\nIl conflitto era tuttavia ben lontano dalla risoluzione, e si sarebbe riacceso nel 1625 con l'intervento della Danimarca a sostegno dei protestanti (vedi la fase danese della guerra dei trent'anni). La battaglia di Stadtlohn fu anche l'ultima combattuta da Cristiano di Brunswick: il suo tentativo di partecipare agli scontri del 1626 fu impedito dalla sua morte per malattia, il 16 giugno dello stesso anno, all'et\u00e0 di 26 anni."}
{"id": "1241356", "revid": "1782831", "url": "https://it.wikipedia.org/wiki?curid=1241356", "title": "Bridging the Gap (Nas)", "text": "Bridging the Gap \u00e8 il secondo singolo tratto da \"Street's Disciple\", doppio album del rapper Nas.\nRealizzata in collaborazione con Olu Dara, bluesman e padre di Nas, \"Bridging the Gap\" descrive la storia della musica black nelle strofe del rapper newyorkese. La canzone \u00e8 prodotta da Salaam Remi e contiene un campione di \"Mannish Boy\", dei musicisti blues Muddy Waters e Howling Wolf.\nIl video.\nIl video mostra Nas e Olu Dara su un palco, circondati da ballerine e fotografie dell'infanzia di Nas."}
{"id": "1241363", "revid": "18512", "url": "https://it.wikipedia.org/wiki?curid=1241363", "title": "Eduardo Bottigliero", "text": "Figlio di Pasquale Bottigliero e Luisa Limongelli, studi\u00f2 nel Seminario Arcivescovile di Napoli e apprese il contrappunto da Gennaro Giordano.\nOrdinato sacerdote nel 1890, fu membro della Commissione Arcivescovile di Musica Sacra di Santa Cecilia a Napoli (assieme a Marco Enrico Bossi).\nDon Eduardo Bottigliero scrisse una gran quantit\u00e0 di composizioni vocali e strumentali, sia di musica sacra, sia di musica profana. Le sue opere furono pubblicate sia in Italia che all'estero presso numerose e importanti case editrici (Ricordi di Milano, Copperrath di Ratisbona, Schwann di Dusserdorf).\nFu attivo promulgatore della riforma della musica sacra sia attraverso la sua produzione musicale, sia attraverso articoli in riviste specializzate tra cui \"Musica Sacra\" di Milano, \"Santa Cecilia\" di Torino, \"Rassegna Gregoriana\" di Roma.\nIstitu\u00ec a Napoli una \"Schola Cantorum\" per ragazzi e, nel 1902, fond\u00f2 una \"Schola Gregoriana\" per divulgare la teoria corale gregoriana, secondo i canoni dei monaci benedettini di Solesmes.\nNel 1907 ha progettato l'organo della Basilica Santuario del Carmine Maggiore, divenendo successivamente primo organista del Santuario stesso e realizzando le prime trasmissioni di musica per organo per l'EIAR (Rai) nelle domeniche dal marzo 1938 al dicembre 1942, permettendo la diffusione della musica per organo in tutta Italia.\nPubblic\u00f2 per la rivista \"Musica sacra\" (Milano, anno XIX, n. 6, 1895, pp.\u00a082\u201384) un articolo su \"Organisti e organari (Gli organi a Napoli)\".\nViaggi\u00f2 molto e soggiorn\u00f2 anche negli Stati Uniti, dove nel 1908 pubblic\u00f2 una \"Missa in Honorem S. Rosae Virginis Limanae (op. 60)\" per la casa editrice J. Fischer &amp; Brothers di New York.\nLa sua produzione musicale, abbondante e attenta alle innovazioni musicali del primo Novecento, fu ovviamente soprattutto di genere sacro. Inedito rimane il suo \"David\". Fu l'autore dell\"'Inno a San Ciro\", su versi del Parroco Don Salvatore Cozzolino della Chiesa di San Ciro.\nNell'Archivio parrocchiale dell'Addolorata, a Portici, sono conservati manoscritti, spartiti e partiture autografe.\nFu molto impegnato nella diffusione nell'Italia Meridionale dei principi del \"movimento ceciliano\", fenomeno che, essenzialmente, tendeva alla rimozione, dai riti sacri, degli influssi laici e mondani del lirismo musicale profano e aspirava ad un ritorno al passato, con modi gregoriani, voci a cappella, sobriet\u00e0 nell'uso degli strumenti.\nI nipoti Pasqualina e Bruno, entrambi residenti a Portici, conservano tuttora gran parte del patrimonio composto dagli archivi musicali, storici e fotografici del loro antenato."}
{"id": "1241364", "revid": "666668", "url": "https://it.wikipedia.org/wiki?curid=1241364", "title": "Nazionale di calcio a 5 di Taipei Cinese", "text": "La nazionale di calcio a 5 di Taipei Cinese \u00e8, in senso generale, una qualsiasi delle selezioni nazionali di calcio a 5 della Federazione calcistica di Taipei Cinese che rappresentano Taiwan nelle varie competizioni ufficiali o amichevoli riservate a squadre nazionali.\nStoria.\nLa giovane nazionale ha partecipato a un solo mondiale, quello casalingo del 2004 come paese organizzatore, \u00e8 uscita al primo turno preceduta da Spagna, Ucraina ed Egitto. Nei campionati continentali Taiwan ha raggiunto un'unica qualificazione alla fase finale nel 2003 uscendo ai quarti per mano del Giappone. Taiwan si \u00e8 ben comportata nel 2005 rimanendo per\u00f2 fuori dalla fase finale, situazione che si \u00e8 ripetuta anche nelle successive edizioni.\nRosa.\nAllenatore: Damien Knabben"}
{"id": "1241365", "revid": "125845985", "url": "https://it.wikipedia.org/wiki?curid=1241365", "title": "La caduta degli angeli ribelli", "text": "La caduta degli angeli ribelli \u00e8 un film drammatico italiano del 1981, diretto e sceneggiato da Marco Tullio Giordana, con l'interpretazione di Vittorio Mezzogiorno e Alida Valli, vincitrice per la sua interpretazione del David di Donatello. Il titolo prende spunto dal celebre dipinto \"Caduta degli angeli ribelli\" di Pieter Bruegel il Vecchio.\nTrama.\nCecilia, una giovane borghese, nonostante la vita agiata lascia lavoro, famiglia e affetti per seguire un uomo conosciuto per caso e che scoprir\u00e0 in seguito essere un terrorista isolato dai suoi compagni. Ma questa vita in continua fuga non fa per lei, decider\u00e0 di porvi fine con una drammatica scelta.\nSignificato.\nNel suo primo film, \"Maledetti vi amer\u00f2\" del 1980, il regista aveva raccontato la generazione reduce dal Sessantotto, nel periodo verso la fine degli anni Settanta. Con questo film, Giordana rimane sul tema della profonda crisi d\u2019identit\u00e0 determinata dall'impossibilit\u00e0 delle grandi ideologie di rapportarsi con la realt\u00e0."}
{"id": "1241366", "revid": "2043609", "url": "https://it.wikipedia.org/wiki?curid=1241366", "title": "Giovanni di Sassonia", "text": "Biografia.\nInfanzia.\nGiovanni era il sesto figlio del principe ereditario Massimiliano di Sassonia, figlio minore del principe elettore Federico Cristiano di Sassonia, e della sua prima moglie, la principessa ereditaria Carolina Maria di Borbone-Parma.\nInizialmente Giovanni aveva poche possibilit\u00e0 di ereditare la corona sassone. Nel 1822, per\u00f2, quando suo fratello maggiore Clemente mor\u00ec celibe in Italia, Giovanni era preceduto solo da un altro fratello maggiore Federico Augusto.\nNel 1827, quando suo zio Antonio divenne re. Giovanni divenne terzo in linea di successione al trono e, dopo che suo padre Massimiliano ebbe rinunciato ai propri diritti di successione nel 1830, divenne secondo in linea di successione. Nel 1836 suo fratello Federico Augusto divenne re e Giovanni divenne l'erede al trono.\nMatrimonio.\nGiovanni spos\u00f2, il 21 novembre 1822 a Dresda, la principessa Amalia Augusta di Baviera (1801-1877), figlia del re Massimiliano I di Baviera e della sua seconda moglie, Carolina di Baden. Pi\u00f9 tardi, il re Federico Augusto II di Sassonia, fratello di Giovanni, spos\u00f2 in seconde nozze la sorella di Amalia Augusta, Maria Anna (1805-1877).\nRe di Sassonia.\nGiovanni divenne \"Re di Sassonia\" alla morte del fratello Federico Augusto II, avvenuta nel 1854 senza eredi legittimi.\nDurante il suo regno si giunse alla definizione di un trattato commerciale con la Francia (1862) e al riconoscimento del neonato Regno d'Italia. Dopo la sconfitta di Sadowa, la Sassonia si un\u00ec alla Confederazione della Germania del Nord.\nVenne concesso un finanziamento speciale per le scuole e l'istruzione superiore. L'Accademia delle Scienze sassone fu sponsorizzata da lui e fu fondata nel 1863 la rivista \"Nuovo Archivio di Storia sassone\".\nTraduttore.\nAccanto alla politica Giovanni di Sassonia si occup\u00f2 di letteratura. Sotto lo pseudonimo di \"Philalethes\" (\"Amico della verit\u00e0\"), Giovanni tradusse in tedesco la Divina Commedia di Dante.\nMorte.\nGiovanni mor\u00ec a Pillnitz e venne sepolto nella Cripta Wettin di Dresda. Fu succeduto sul trono di Sassonia dal figlio Alberto.\nDiscendenza.\nGiovanni di Sassonia e Amalia Augusta di Baviera ebbero nove figli:"}
{"id": "1241368", "revid": "232", "url": "https://it.wikipedia.org/wiki?curid=1241368", "title": "Buchhorn", "text": ""}
{"id": "1241372", "revid": "1005847", "url": "https://it.wikipedia.org/wiki?curid=1241372", "title": "Rete ferroviaria della Sardegna", "text": "La rete ferroviaria della Sardegna comprende linee che si sviluppano per un totale di circa 1.038 km di lunghezza, di cui 430\u00a0km a scartamento ordinario e circa 608\u00a0km a scartamento ridotto (950 mm), con una densit\u00e0 media di 43 m di ferrovia per ogni km\u00b2, cifra che scende a 25 m/km\u00b2 considerando le sole linee di trasporto pubblico.\nL'esercizio dell'attivit\u00e0 ferroviaria nell'isola \u00e8 gestito da due societ\u00e0. La prima, il gruppo Ferrovie dello Stato Italiane, gestisce tramite le controllate RFI e Trenitalia le 4 linee ferroviarie a scartamento ordinario che compongono la rete principale dell'isola. Le restanti 4 tratte attive nel trasporto pubblico, tutte a scartamento ridotto, costituiscono la rete secondaria, estesa per 169\u00a0km ed interamente gestita dall'ARST S.p.A., azienda di trasporti interamente partecipata dalla Regione Autonoma della Sardegna. Questa societ\u00e0 controlla inoltre 438\u00a0km di linee turistiche, sempre a scartamento ridotto, attive soprattutto in estate e su richiesta delle comitive di turisti.\nLa rete ferroviaria sarda \u00e8 presente in tutte le province, anche se non mancano i territori privi di strade ferrate. Varie sono inoltre le ferrovie (tutte a scartamento ridotto) che nel corso dei decenni sono state chiuse e smantellate.\nStoria.\nLa costruzione delle Ferrovie Reali.\nLa Sardegna, subito dopo l'Unit\u00e0 d'Italia, si ritrov\u00f2 a essere l'unico territorio del Regno sprovvisto di una rete ferroviaria per il trasporto pubblico: le uniche linee presenti erano infatti ferrovie private a utilizzo industriale. A tal proposito la prima ferrovia in assoluto a entrare in funzione nell'isola fu quella tra la miniera di San Leone e il molo di La Maddalena nei pressi di Capoterra, linea aperta al traffico nel 1862. La mancanza di una rete ferroviaria pubblica port\u00f2 pi\u00f9 volte i politici isolani a sollecitare un intervento del governo per concedere questo servizio anche alla Sardegna.\nDopo vari dubbi e opposizioni da parte dei politici nazionali, nel 1862 una cordata italo-inglese, capitanata dal cavalier Gaetano Semenza, ottenne la concessione per la costruzione della rete che avrebbe unito Cagliari a Iglesias, Porto Torres e Terranova Pausania (in seguito Olbia). La cordata costitu\u00ec a Londra la Compagnia Reale delle Ferrovie Sarde, che tra studi dei percorsi, problemi di convenzioni con lo Stato e di varia natura, apr\u00ec il primo tratto di ferrovia (Cagliari-Villasor) solo nell'aprile 1871.\nLa costruzione delle linee previste, basate su un progetto dell'ingegnere gallese Benjamin Piercy, termin\u00f2 nel 1881, ma nel frattempo per il traffico di passeggeri verso il continente fu deciso di utilizzare il nuovo attracco marittimo di Golfo Aranci al posto di quello di Terranova. Il fatto rese necessaria la costruzione di un prolungamento della ferrovia, che congiunse i due porti galluresi nel 1883.\nLa Sardegna aveva finalmente le sue ferrovie e, al 31 dicembre 1899, sulle Ferrovie Reali circolavano 30 locomotive a vapore, 106 carrozze, 23 bagagliai e 436 carri per il servizio merci.\nIl collegamento delle zone periferiche.\nIl tracciato della rete delle Ferrovie Reali escludeva per\u00f2 vari territori dell'isola dalla possibilit\u00e0 di utilizzare i treni. Infatti erano tanti i centri a lamentare il fatto di essere stati tagliati fuori da questo importantissimo progresso nei trasporti isolani per via della distanza dai tracciati della ferrovia. Fu cos\u00ec deciso nel 1885, con la Legge 3011 del 22 marzo di quell'anno, di concedere la possibilit\u00e0 di costruire una rete secondaria che collegasse i centri pi\u00f9 isolati con le citt\u00e0 principali e con la rete delle Ferrovie Reali. Vista la specifica richiesta di una costruzione \"in economia\", fu deciso l'utilizzo di uno scartamento da 950\u00a0mm, che avrebbe inoltre aiutato gli ingegneri nella progettazione dei percorsi nelle impervie zone interne della Sardegna.\nL'anno successivo i lavori furono affidati alla \"Societ\u00e0 italiana per le Strade Ferrate Secondarie della Sardegna\" (SFSS), che, costruendo a ritmi sostenuti, inaugur\u00f2 le sue prime linee dopo soli 17 mesi. Infatti gi\u00e0 il 15 febbraio 1888 le SFSS aprirono all'esercizio la Cagliari-Isili e la linea da Tempio Pausania alla stazione SFSS di Monti, confinante con l'omonimo scalo delle Ferrovie Reali. Entro la fine del decennio furono inaugurate anche la dorsale Bosa-Macomer-Nuoro e la Sassari-Alghero, mentre da Isili la ferrovia fu prolungata sino a Sorgono.\nPrima della fine del secolo vennero inaugurate anche la Mandas-Arbatax e la sua diramazione Gairo-Jerzu, inoltre venne aperta al traffico un'altra bretella di congiunzione tra la rete principale e quella secondaria, collegante la stazione di Tirso della Macomer-Nuoro allo strategico scalo di Chilivani. In tutto furono costruiti 590\u00a0km di strada ferrata, e in molti casi i lavori furono completati con netto anticipo, anche grazie agli operai che arrivarono a costruire mediamente ben 300 metri di linea al giorno. Questa cifra \u00e8 ancora pi\u00f9 significativa se si considerano la morfologia dei territori dove le linee furono realizzate e lo sforzo fisico che gli scavi e le trivellazioni nella roccia richiedevano alle squadre di operai.\nIl progetto per\u00f2 non fu esente da critiche da parte di molti utenti, che contestavano l'eccessiva distanza di buona parte delle stazioni dai rispettivi abitati, fatto che fu ricollegato allo sfruttamento dei boschi interni dell'isola, il cui pregiato legname ed il carbone da esso ottenuto venivano trasportati proprio tramite la nuova ferrovia. Inoltre anche le velocit\u00e0 medie tenute dai treni delle SFSS, non certo elevatissime, crearono qualche malcontento tra i passeggeri.\nNel 1898 intanto l'estensione della rete a scartamento ordinario crebbe di 6\u00a0km, quelli della nuova porzione di strada ferrata aperta tra Iglesias e la sua frazione Monteponi, strategicamente importante per il trasporto dei minerali che venivano estratti in questa localit\u00e0 e nel circondario.\nDall'inizio del Novecento alla seconda guerra mondiale.\nNonostante le lamentele, entrambe le reti raggiunsero in pieno lo scopo per cui erano nate, ovvero favorire il trasporto di persone e merci tra le varie zone della Sardegna, sino ad allora legate solo ai mezzi a trazione animale. L'importanza della ferrovia per l'isola si pu\u00f2 intuire dalla durata dei viaggi, che non si misuravano pi\u00f9 in giorni, ma in ore.\nLe zone isolate dalla ferrovia in ogni caso erano ancora parecchie, e negli anni immediatamente precedenti la Prima guerra mondiale le autorit\u00e0 regionali richiesero ai vari sindaci proposte e consigli per nuove linee ferroviarie. Tra le ferrovie consigliate molte furono scartate per mancanza di fondi o per antieconomicit\u00e0. Altre linee furono progettate, come quelle del Sulcis (i cui collegamenti in quel periodo venivano assicurati dal trasporto automobilistico) , ma la guerra impose un rinvio dei lavori, mentre alcune proposte per le relazioni nel sassarese furono riprese in considerazione nei lustri successivi.\nIn quegli anni le sole ferrovie a vedere la luce furono la Isili-Villacidro e la sua diramazione Villamar-Ales. Il progetto di realizzazione di queste linee fu approvato nel 1912, e la costruzione venne affidata alla \"Societ\u00e0 per le Ferrovie Complementari della Sardegna\" (FCS). Il progetto prevedeva tra l'altro per la Isili-Villacidro l'utilizzo di 5\u00a0km della Isili-Sorgono, nel tratto compreso tra Isili e la stazione di Sarcidano (dove la nuova ferrovia aveva effettivamente inizio), fatto che port\u00f2 alla gestione comune di questa porzione di linea con le SFSS. L'inaugurazione delle due linee risale al 21 giugno 1915, e i primi passeggeri dei treni furono i militari in partenza per i campi di battaglia del primo conflitto mondiale.\nTerminata la guerra, nel 1920 la convenzione della Compagnia Reale delle Ferrovie Sarde termin\u00f2 e non venne rinnovata, e cos\u00ec la rete a scartamento ordinario dell'isola pass\u00f2 alle Ferrovie dello Stato. Nel 1921 inoltre le FCS assorbirono le SFSS, prendendo quindi il controllo dell'intera rete pubblica a scartamento ridotto sarda presente all'epoca. Due anni pi\u00f9 tardi la Societ\u00e0 anonima Ferrovie Meridionali Sarde (FMS), fondata nel 1914, pot\u00e9 finalmente iniziare i lavori per la ferrovia sulcitana che la guerra aveva rinviato.\nBasata su un progetto datato 1911, tra il 1923 e il 1926 una nuova ferrovia fu costruita per collegare il porto di Calasetta con Siliqua e la rete FS, con inoltre una diramazione tra l'allora Palmas Suergiu (oggi San Giovanni Suergiu) e la nuova stazione FMS di Iglesias, sita come nel caso di Siliqua di fronte all'omonimo scalo delle Ferrovie dello Stato.\nLa costruzione della linea per Iglesias in particolare fu possibile anche per l'assegnazione della tratta FS Iglesias-Monteponi alle FMS, che la riconvertirono a scartamento ridotto. Il 23 maggio 1926 anche i 113\u00a0km della rete FMS furono aperti al traffico.\nL'attenzione delle autorit\u00e0 si spost\u00f2 verso il nord, e alla \"Societ\u00e0 anonima Ferrovie Settentrionali Sarde\" spett\u00f2 la costruzione di nuovi collegamenti ferroviari su linee a scartamento ridotto per Sassari. Nel 1930 il capoluogo provinciale fu collegato a Sorso, e sfruttando la porzione di linea delle FCS tra Tempio e Luras, nel 1932 fu aperta anche la linea per Palau. L'anno dopo il termine dei lavori la societ\u00e0 fu acquisita dalle \"Strade Ferrate Pugliesi\", che mutarono il proprio nome in \"Societ\u00e0 anonima Strade Ferrate Sarde\" (SFS), acquisendo inoltre il pacchetto di maggioranza delle FCS. Sempre dalle FCS le SFS ottennero la gestione diretta della Sassari-Alghero e della Monti-Tempio nel 1941. In questi anni la rete ferroviaria pubblica sarda raggiunge la sua massima estensione con 1.366\u00a0km di linee (di cui 417 a scartamento ordinario e 949 a scartamento ridotto).\nRiguardo al materiale rotabile utilizzato a met\u00e0 degli anni trenta, fecero la comparsa sulla rete FS e su alcune linee secondarie le prime automotrici diesel, che ruppero il monopolio della trazione a vapore sino ad allora utilizzata nell'isola. Pi\u00f9 precisamente i primi rotabili a motore diesel a entrare in servizio effettivo sui binari sardi furono le tre automotrici Emmine che dal 21 febbraio 1935 iniziarono a essere impiegate lungo la Macomer-Nuoro e la Macomer-Bosa.\nNel 1940 sul tronco Carbonia-Sant'Antioco Ponti delle FMS venne attivato l'esercizio a doppio binario, si tratta del primo raddoppio di tracciato nell'isola. In questi decenni va inoltre segnalato come pi\u00f9 volte si invoc\u00f2 invano la creazione di ferrovie di raccordo tra le varie linee a scartamento ridotto esistenti, all'epoca divise in 4 tronconi non interconnessi direttamente tra loro.\nIl dopoguerra: le difficolt\u00e0 delle ferrovie secondarie.\nDurante la Seconda guerra mondiale la Sardegna fu pesantemente bombardata, e a farne le spese fu anche la rete ferroviaria: sia quella FS che quella secondaria furono danneggiate dai raid aerei. Folle di persone, nella speranza di scappare da quella pioggia di fuoco, assediarono le stazioni dei grandi centri per raggiungere l'interno dell'isola, costringendo i treni a viaggiare sempre a pieno carico.\nTornata la pace e riparati i danni della guerra il servizio riprese regolarmente, grazie anche a un piano di ristrutturazione governativo per la rete sarda con il quale oltre al ripristino delle infrastrutture danneggiate durante la guerra, fu potenziato l'armamento di molte linee e per alcune di esse (Cagliari-Isili, Macomer-Nuoro, Sassari-Alghero) furono anche realizzate delle varianti di tracciato. Ma i treni dovettero nel frattempo scontrarsi con le pi\u00f9 economiche autolinee, e con il boom economico che permise la motorizzazione di massa.\nLe FS ebbero minori problemi, forti all'epoca del loro status di ente statale, tanto da aprire nel 1956 una nuova diramazione sulla Decimomannu-Iglesias che avrebbe collegato Villamassargia a Carbonia, i cui lavori erano stati avviati nel 1940. Inoltre nel 1961 fu inaugurato il servizio di navi traghetto delle FS tra Golfo Aranci e Civitavecchia, che increment\u00f2 il traffico merci verso la penisola.\nInvece per le SFS e le FCS, in quanto societ\u00e0 private, quel periodo segn\u00f2 l'inizio di una progressiva chiusura di buona parte delle linee a scartamento ridotto: nel 1956 tocc\u00f2 alla Isili-Villacidro-Ales e alla Gairo-Jerzu, due anni dopo chiuse i battenti il tronco Monti-Luras della Monti-Tempio.\nNon meglio se la passavano le Meridionali Sarde, che dovettero subire anche il crollo del traffico merci dovuto alla chiusura di buona parte delle miniere di carbone sulcitane in quegli anni. L'azienda venne infatti rilevata dal governo che la commissari\u00f2 nel 1955, e ne tent\u00f2 il rilancio negli anni successivi. Tra la fine degli anni cinquanta e la prima met\u00e0 degli anni sessanta sull'intera rete a scartamento ridotto venne aggiornato il parco mezzi, con l'introduzione di nuove automotrici termiche (le ADe e ADm) e dei primi locomotori diesel (gli LDe, in dotazione solo a FCS e SFS). Anche le Ferrovie dello Stato iniziarono dal 1961 a sostituire gradualmente nell'isola le locomotive a vapore coi locomotori a motore termico, affiancando questi ultimi alle automotrici che gi\u00e0 da decenni venivano impiegate sulla rete sarda.\nNel biennio 1968-1969 le FMS dovettero chiudere le tratte Monteponi-Iglesias (crollo di una galleria) e Siliqua-Narcao (costruzione di una diga nei pressi della ferrovia), col risultato che la rete sulcitana perse i due scali in cui era garantito ai passeggeri l'interscambio con la rete delle FS. La lista delle dismissioni si allung\u00f2 il 31 dicembre 1969, quando per l'ultima volta i treni coprirono la tratta Tirso-Chilivani, inoltre nel 1971 anche le SFS e le FCS furono statalizzate e affidate a un commissario governativo. L'esercizio ferroviario FMS terminer\u00e0 nel settembre 1974, con la cessazione del servizio sulla Narcao-Calasetta e sulla San Giovanni Suergiu-Monteponi.\nDal tentativo di elettrificazione ai primi decenni del duemila.\nPer quel che concerne le FS, sul finire degli anni settanta prendeva corpo a livello nazionale l'idea di costruire linee ferroviarie con mezzi alimentati da corrente alternata invece che continua come avveniva sino ad allora in Italia. Per sperimentare ci\u00f2, fu scelta proprio la rete sarda (in particolare la Dorsale Sarda), separata per via dell'insularit\u00e0 dal resto della rete italiana e priva di elettrificazione. Per l'occasione furono realizzate 6 locomotive passeggeri E492 e 19 locomotori E491 per il trasporto merci: dopo alcuni collaudi nella penisola, nel 1989 iniziarono i primi test sulla tratta da Cagliari a Decimomannu (divenuta a doppio binario nel 1984), che nel frattempo era stata elettrificata insieme a quella da Villasor a Sanluri. Il progetto, per motivazioni di carattere economico e tecnico, fu per\u00f2 abortito nel 1990.\nNel 1981 le FCS chiusero al traffico anche la Macomer-Bosa per via delle cattive condizioni dell'armamento, salvo poi riaprire dopo la sostituzione delle rotaie il tronco da Macomer a Tresnuraghes l'anno seguente. La rete secondaria, se da un lato registrava un progressivo calo dell'utenza, dall'altro cominciava a diventare meta di turisti attratti dalla particolarit\u00e0 dei percorsi attraversati dai treni FCS ed SFS.\nCol contributo della Regione, della Comunit\u00e0 Europea e il patrocinio di WWF Italia e Italia Nostra furono ristrutturate locomotive a vapore, carrozze d'epoca e stazioni, creando cos\u00ec il servizio turistico denominato Trenino Verde. Nell'ambito di questo progetto fu ristrutturata e riaperta nel 1995 al solo traffico turistico la Tresnuraghes-Bosa Marina.\nA livello societario nel 1989 si registr\u00f2 la fusione delle FCS e con le SFS, che vennero riunite in una nuova gestione governativa, le Ferrovie della Sardegna (FdS), che nel 1997 passarono sotto il controllo delle FS. Lo stesso anno vennero chiuse all'esercizio regolare le tratte da Isili a Sorgono, da Mandas ad Arbatax, da Macomer a Tresnuraghes e da Nulvi a Palau: tutte queste linee restano comunque attive per il servizio turistico Trenino Verde. Le FdS nel 2002 tornarono poi ad essere gestite da un commissario nominato dal Ministero dei trasporti.\nNel 2001 le FS cessarono il servizio passeggeri sulle navi da Golfo Aranci a Civitavecchia, e si pot\u00e9 negli anni registrare un notevole ridimensionamento del traffico merci, cessato su base regolare e ridottosi all'espletamento di occasionali convogli \"straordinari\", con la chiusura al traffico di molti scali attrezzati, e la riduzione delle corse marittime da e per Golfo Aranci (dal 2010 eseguite solo \"su richiesta\" e con approdo spostato a Messina), rimasto l'unico porto nell'isola ad ospitare i treni merci dopo la chiusura negli anni degli scali marittimi di Cagliari, Olbia, Porto Torres ed Arbatax (sulla rete FdS).\nNel 2008, con l'inaugurazione della Rete tranviaria di Cagliari veniva inoltre chiusa al traffico ferroviario la tratta Cagliari-Monserrato delle FdS. Queste ultime, nel giugno dello stesso anno, passavano sotto il controllo della Regione Autonoma della Sardegna, che ne mutava la ragione sociale in ARST Gestione FdS s.r.l., societ\u00e0 interamente controllata dalla societ\u00e0 di trasporti della Regione, l'ARST. Nell'ottobre 2010 quest'ultima assorbiva in seguito a fusione l'ARST Gestione FdS, diventando il nuovo gestore della rete a scartamento ridotto sarda. Sul fronte FS nello stesso periodo veniva aperto progressivamente al traffico il raddoppio del binario tra Decimomannu e San Gavino Monreale lungo la Dorsale Sarda, raddoppio i cui lavori sono terminati nel 2010, inoltre nel giugno 2013 \u00e8 stata inaugurata la fermata di Elmas Aeroporto, tramite la quale \u00e8 possibile il collegamento ferroviario con l'aeroporto di Cagliari-Elmas. Una nuova dismissione invece si registrava nel 2015, con la cessazione del servizio di trasporto pubblico sulla Sassari-Nulvi, e la conseguente destinazione dell'intera linea per Palau per i soli servizi del Trenino Verde.\nEstensione della rete.\nLe rete ferroviaria sarda nel corso degli anni \u00e8 rimasta in buona parte immutata come percorso: non considerando la chiusura di alcune tratte, le uniche variazioni ai tracciati hanno riguardato soprattutto varianti di piccole/medie dimensioni e lavori di rettifica per velocizzare le percorrenze. In ogni caso, la totale mancanza di elettrificazione della rete e la tortuosit\u00e0 delle linee in certe zone fanno s\u00ec che le velocit\u00e0 medie dei treni siano piuttosto basse rispetto al resto d'Italia, fatto che in taluni casi ha compromesso la competitivit\u00e0 della ferrovia nei confronti delle autolinee.\nComunemente la rete sarda viene suddivisa nella rete \"principale\" a scartamento ordinario (quella delle FS, gestita tramite la controllata Rete Ferroviaria Italiana) e in quella \"secondaria\" a scartamento ridotto (dell'ARST).\nRete a scartamento ordinario.\nCagliari-Chilivani-Golfo Aranci/Porto Torres.\nInaugurata progressivamente tra il 1871 e il 1883 la dorsale principale della regione, caratterizzata da una forma ad Y, collega Cagliari allo snodo di Ozieri Chilivani, da cui poi la linea si biforca per raggiungere Olbia e il porto di Golfo Aranci andando verso est, e Sassari e Porto Torres nella diramazione ovest. La stazione di Chilivani dista circa 206\u00a0km (effettivi, 213 stando ai progressivi chilometrici) dal capoluogo di regione, mentre i due tronchi che si diramano da questo scalo sono lunghi rispettivamente 67\u00a0km (Chilivani - Porto Torres Marittima) e 96\u00a0km (Chilivani - Golfo Aranci Marittima).\nPartendo da Cagliari il tracciato della ferrovia, a doppio binario nei suoi primi 50\u00a0km, segue la pianura del Campidano andando verso nord-ovest passando per Decimomannu, Sanluri e San Gavino Monreale (da dove la linea prosegue a binario singolo) per poi giungere a Oristano. Da qui la ferrovia rientra verso l'interno affrontando dislivelli altimetrici pi\u00f9 rilevanti, raggiungendo Macomer (punto di scambio con la rete ARST) e proseguendo sino alla stazione di Chilivani, nel comune di Ozieri.\nQui la linea si biforca, e il tracciato a ovest continua a salire verso la stazione di Sassari (condivisa con l'ARST) e verso il capolinea di Porto Torres Marittima.\nProseguendo verso est da Chilivani si attraversano le zone interne della Gallura sino a giungere ad Olbia, da cui poi il tracciato continua in direzione nord est per terminare al capolinea di Golfo Aranci, dopo che la linea ha costeggiato il mare per un buon tratto, tanto che sono state istituite delle fermate in presenza di alcune localit\u00e0 balneari (come quella di Cala Sabina, raggiungibile quasi esclusivamente col treno). Il porto di Golfo Aranci \u00e8 l'unico nella regione attrezzato per ospitare le navi Bluvia che eseguono trasporto merci, seppur nel corso degli anni questo tipo di traffico \u00e8 andato progressivamente in diminuzione sino alla quasi completa chiusura del servizio, che dal 2010 avviene solo \"a chiamata\".\nDa sottolineare inoltre come sulla porzione di linea che collega Cagliari a Decimomannu (lunga 17\u00a0km, interamente a doppio binario) venga effettuato un servizio ferroviario metropolitano.\nLa linea \u00e8 spesso oggetto di critiche da parte dei viaggiatori per i tempi di percorrenza (dalle 2 ore e 50 minuti in su in entrambi i versi di marcia con riferimento al primo semestre 2013), cos\u00ec nel corso degli anni sono state varie le iniziative che sono state intraprese per ovviare al problema: nel 2001 \u00e8 stata inaugurata una variante quasi interamente in galleria tra Campeda e Bonorva, un'altra variante aperta al traffico nel 2006 poco prima di Chilivani permette ora di evitare questa stazione alle relazioni pi\u00f9 veloci tra Cagliari e Sassari. In particolare quest'ultima modifica \u00e8 legata al fatto che l'ingresso a Chilivani implica l'inversione del senso di marcia per i treni che dal sud devono raggiungere la diramazione verso Porto Torres, con le conseguenti perdite di tempo. Una terza variante, tra Sanluri e Pabillonis, \u00e8 stata inaugurata nel settembre 2007, con la porzione tra Sanluri e la nuova stazione di San Gavino Monreale realizzata a doppio binario, nell'ambito dei lavori di raddoppio della linea nel tronco Decimomannu-San Gavino Monreale attuati negli anni duemila.\nAltri progetti sono in fase di studio per velocizzare le relazioni nord-sud: l'obiettivo della Regione \u00e8 di ridurre i tempi di percorrenza a 2 ore e 15 minuti per la tratta Cagliari-Sassari e 2 ore e 30 minuti per la Cagliari-Olbia.\nCagliari-Decimomannu-Villamassargia-Iglesias/Carbonia.\nL'altra dorsale delle FS \u00e8 quella che da Decimomannu porta a Iglesias e, tramite una diramazione che ha inizio a Villamassargia, all'altro capolinea di Carbonia, permettendo il collegamento tra le due citt\u00e0 del Sulcis-Iglesiente e Cagliari. Iglesias dista 55\u00a0km dal capoluogo regionale, mentre Carbonia ne dista 68 (la linea tra quest'ultima e Villamassargia \u00e8 lunga poco pi\u00f9 di 22\u00a0km).\nPartendo da Cagliari, per 17\u00a0km i treni percorrono la linea a doppio binario per Golfo Aranci. Nella stazione di Decimomannu la linea per Iglesias, aperta al traffico nel 1872, si dirama dalla Dorsale Sarda, e diventando a binario unico sino ai due capolinea, prosegue verso ovest, scorrendo parallela per un buon tratto alla SS 130. Dopo aver attraversato Siliqua, la ferrovia giunge nella stazione di Villamassargia, e continua con un andamento rettilineo verso il capolinea di Iglesias.\nLa diramazione da Villamassargia per Carbonia, inaugurata nel novembre 1956, piega invece verso sud scorrendo nelle campagne al confine tra i due centri principali del Sulcis-Iglesiente, per poi giungere nella citt\u00e0 mineraria. Considerando solo le relazioni dirette, sono necessari dai 43 minuti in su per il percorso Cagliari-Iglesias (dai 46 in su nel verso opposto), mentre per le relazioni dirette Carbonia-Cagliari (e viceversa) il pi\u00f9 rapido dei collegamenti impiega 63 minuti (la relazione pi\u00f9 rapida in questo caso prevede il trasbordo a Villamassargia, impiegando 58 minuti). L'orario in entrambe le direzioni \u00e8 cadenzato, con treni in partenza ogni ora dai capolinea, con l'aumento di tale frequenza nelle fasce di maggiore affluenza.\nLa linea dalla fondazione a oggi ha mantenuto pressoch\u00e9 inalterato il suo tracciato, l'unica modifica di rilievo fu il passaggio della tratta da Iglesias a Monteponi alla nuova rete a scartamento ridotto delle Ferrovie Meridionali Sarde nel 1926, oltre come gi\u00e0 detto all'apertura della diramazione per Carbonia negli anni cinquanta. Sempre a proposito di riconversioni, la legge che cess\u00f2 l'attivit\u00e0 ferroviaria delle FMS nel 1974 prevedeva che la tratta da Carbonia a Sant'Antioco fosse trasformata a scartamento ordinario e allacciata alla diramazione FS esistente per Villamassargia. Nonostante ci\u00f2, la riconversione non venne mai attuata.\nModifiche minori sono legate allo spostamento del capolinea carboniense della Villamassargia-Carbonia dalla stazione di Carbonia Stato a quella di Carbonia Serbariu (aperta nel 2011): l'operazione ha portato all'apertura al traffico passeggeri di 700 metri circa di binari in passato utilizzati solo per il traffico merci.\nIl collegamento ferro-marittimo Civitavecchia-Golfo Aranci.\nDal 1961 al 2010 il gruppo Ferrovie dello Stato ha effettuato anche un collegamento con navi traghetto tra i porti di Golfo Aranci e Civitavecchia. Tale relazione (di 115 miglia nautiche) nacque col fine di garantire un regolare servizio per il trasporto di carri merci, persone e autoveicoli (oltre che di rotabili) tra la Sardegna e l'Italia continentale, prerogative che dagli anni duemila in poi ha progressivamente perso, arrivando alla dismissione prima del trasporto di persone e auto nella primavera 2001, e poi all'interruzione del servizio regolare di trasporto merci nel 2009.\nDal 2010 il servizio viene eseguito solo su richiesta e in condizioni di sostenibilit\u00e0 economica, inoltre la chiusura degli impianti ferroviari nel porto di Civitavecchia in quello stesso anno ha portato allo spostamento della rotta dal centro laziale a Messina, distante 333 miglia nautiche.\nA queste variazioni al servizio \u00e8 seguito un crollo del traffico merci, passando dai circa 16\u00a0000 carri trasportati nel 2007 ai 3\u00a0261 del 2008 (anno in cui si manifest\u00f2 il tentativo di interruzione dell'esercizio regolare), ai 253 del 2009, sino ai 48 del 2010 e ai 34 del 2011.\nIn precedenza negli anni settanta e nei primi anni ottanta la media si assestava invece sui 50\u00a0000 carri e su oltre 400\u00a0000 passeggeri trasportati all'anno, mentre per quanto riguarda le merci a met\u00e0 anni novanta si toccarono punte di quasi 65\u00a0000 carri movimentati, valore poi man mano sceso ai dati precedenti all'interruzione del servizio regolare. Tale calo secondo la Regione Autonoma della Sardegna fu dovuto non alla mancanza di domanda di trasporto ma alla progressiva dismissione delle navi operative sulla rotta, che port\u00f2 a ridurre la capacit\u00e0 di carico del 65% nel giro di un decennio.\nSei furono le navi costruite appositamente per il servizio sulla relazione (altre tuttavia furono dirottate dallo Stretto di Messina all'occorrenza), strutturate con ponti binari per ospitare carri e rotabili in genere e, nella maggior parte dei casi, attrezzate per il trasporto di passeggeri e veicoli su gomma. In ordine di entrata in servizio si tratta dei traghetti Tyrsus, Hermaea, Gennargentu, Gallura, Garibaldi (solo per trasporto merci) e Logudoro: salvo quest'ultimo, tutti gli altri sono stati demoliti nel corso degli anni.\nMezzi in servizio.\nCon riferimento al 2021 risulta a disposizione della direzione regionale di Trenitalia il seguente materiale rotabile:\nMateriale storico.\nCon riferimento al 2021 risulta a disposizione dell'Associazione Sarda Treni Storici \"Sardegnavapore\" il seguente materiale storico di propriet\u00e0 di Fondazione FS Italiane:\nRete a scartamento ridotto.\nLa rete a scartamento ridotto, nata per raggiungere le zone non attraversate dalla rete principale, dal 1974 \u00e8 formata da tre tronchi non interconnessi tra loro. Ogni tronco viene gestito da una diversa sede territoriale ferroviaria dell'ARST, a loro volta rispondenti a due direttori di esercizio (uno per Cagliari e uno in comune tra Macomer e Sassari).\nSede ferroviaria territoriale di Cagliari/Monserrato: Cagliari-Isili.\nLa sede ferroviaria territoriale di Cagliari, situata nella vicina Monserrato, gestisce la tratta che da questo comune arriva a Isili, pi\u00f9 le due ferrovie turistiche da Isili a Sorgono e da Mandas al porto di Arbatax.\nAperta al traffico nel 1888, la linea per Isili aveva inizio in origine da Cagliari nella stazione delle allora Ferrovie Secondarie della Sardegna di viale Bonaria, per poi attraversare la zona nord-est della citt\u00e0 e salire verso Pirri e l'allora frazione di Monserrato. Da qui il tracciato prosegue verso nord, in direzione di Settimo San Pietro e Dolianova, per poi farsi pi\u00f9 tortuoso man mano che prosegue la sua salita verso i comuni di Donori e Barrali. La linea continua ad arrampicarsi nel cuore dell'isola in direzione nord, giungendo infine allo scalo di Mandas, nei cui pressi la linea si biforca. Seguendo la diramazione est si va verso Arbatax (linea che dal 1997 \u00e8 attiva solo per il servizio turistico), mentre i treni ordinari proseguono verso Isili, che dal 1997 \u00e8 il capolinea del servizio ferroviario di trasporto pubblico. Infatti anche la ferrovia che da Isili prosegue verso Sorgono \u00e8 da quell'anno utilizzata esclusivamente come linea turistica.\nLo sviluppo delle rete ha presentato alcune modifiche nel tracciato: infatti nell'immediato dopoguerra 18 varianti furono realizzate lungo il percorso della Cagliari - Isili. In seguito a met\u00e0 degli anni novanta furono realizzate nuove varianti tra Settimo San Pietro e Senorb\u00ec per rettificare porzioni di ferrovia particolarmente tortuose. Anche nel tracciato cittadino di Cagliari si sono verificate delle variazioni, con vari spostamenti del capolinea: nel 1968 infatti la stazione di viale Bonaria venne chiusa e in seguito demolita, e la ferrovia si attest\u00f2 a circa un chilometro di distanza in piazza Repubblica. Allo stesso tempo i depositi dei mezzi furono trasferiti nella nuova stazione della vicina Monserrato.\nUn nuovo spostamento fu dettato dai lavori di riconversione dei quasi 7\u00a0km di linea tra Cagliari-piazza Repubblica e Monserrato nell'ambito del progetto di tranvia delle allora FdS, avviato nel 2004. Per questo il capolinea della ferrovia per Isili fu fissato in quell'anno nella fermata cagliaritana di largo Gennari, e all'apertura della tranvia, avvenuta nel 2008, \u00e8 stato spostato nella fermata di Monserrato Gottardo, nell'area della locale stazione ferroviaria, lasciando i treni a scartamento ridotto fuori dai confini comunali del capoluogo sardo. Sempre riguardo alla tranvia cagliaritana da segnalare come il tratto tra Monserrato Gottardo e la stazione di Settimo San Pietro sia dal 2015 utilizzabile sia dai treni che dai tram di Metrocagliari, tramite un sistema di tram-treno che permette l'impiego di questa parte di linea da parte dei due servizi in maniera alternata.\nSede ferroviaria territoriale di Macomer: Macomer-Nuoro.\nLa sede territoriale di Macomer controlla la linea ordinaria che da Macomer porta a Nuoro e quella turistica da Macomer verso Bosa Marina.\nLa linea per Nuoro fu inaugurata nel 1889, ma la prima parte di ferrovia, tra Macomer e la stazione di Tirso, fu aperta al traffico gi\u00e0 l'anno prima. Partendo da Nuoro, la linea (lunga dalla seconda met\u00e0 degli anni novanta 58\u00a0km) procede con un andamento piuttosto rettilineo verso ovest, raggiungendo tra gli altri gli scali di Prato Sardo (zona industriale della citt\u00e0 nuorese), Iscra, Tirso (dove si innestava una linea verso Chilivani), e Bortigali. I binari proseguono sempre in direzione ovest verso Birori, ultima fermata prima della stazione ARST di Macomer, posta di fronte a quella FS, a cui \u00e8 stata a lungo collegata tramite un breve raccordo.\nLa linea \u00e8 stata oggetto di alcuni importanti lavori sia nel dopoguerra che a met\u00e0 degli anni novanta, che in entrambe le occasioni ne hanno modificato il tracciato originario.\nSede ferroviaria territoriale di Sassari: linee per Alghero e Sorso.\nSono due le linee passeggeri gestite dalla sede ferroviaria di Sassari, colleganti il capoluogo provinciale con Alghero e Sorso. A questa sede spetta inoltre la gestione del servizio turistico sulla linea Sassari-Tempio-Palau Marina.\nL'inaugurazione della Sassari-Alghero, costruita dalle Strade Ferrate Secondarie della Sardegna, risale al 1\u00ba marzo 1889, e la ferrovia misura dalla seconda met\u00e0 degli anni novanta circa 30\u00a0km. Partendo dalla stazione di Sassari, la linea procede verso sud, e nei pressi della fermata di Sassari Santa Maria piega verso ovest, per poi proseguire in direzione sud est con un lungo rettilineo. Attraversata Olmedo, la ferrovia termina nella stazione Sant'Agostino di Alghero. Sino al 1988 il capolinea era situato nel porto di Alghero, ma per motivi di urbanistica e di traffico il tratto dalla stazione di Sant'Agostino a quella del porto (con in mezzo la fermata di San Giovanni) venne smantellato.\nIl tracciato della ferrovia ha subito alcuni cambiamenti nel dopoguerra e a met\u00e0 degli anni novanta, con la realizzazione di alcune varianti nella parte centrale della linea.\nLa linea verso Sorso, aperta al traffico nel 1930, \u00e8 la pi\u00f9 breve tra quelle attive al 2020 in Sardegna (10\u00a0km).\nLinee turistiche.\nL'ARST svolge anche un servizio turistico, denominato Trenino Verde, su alcune tratte chiuse al traffico ordinario nel 1997.\nQuesto servizio \u00e8 attivo in determinati periodi dell'anno, in particolar modo d'estate e occasionalmente in primavera, autunno e in alcuni giorni festivi. \u00c8 tuttavia possibile noleggiare durante tutto l'anno un convoglio da parte delle comitive di turisti, con la possibilit\u00e0 di personalizzare il viaggio (composizione del treno, lunghezza del tragitto e fermate da effettuare). In alcuni viaggi si utilizza materiale ferroviario d'epoca restaurato (comprese delle locomotive a vapore), cosa che non \u00e8 per\u00f2 possibile nel periodo estivo a causa della legislazione regionale in materia di prevenzione degli incendi.\nMezzi in servizio.\nIn aggiunta a questi veicoli dal giugno 2016 sono in servizio sette automotrici ADeS della Stadler; quattro impiegati sulle linee di trasporto pubblico afferenti a Sassari e tre sulla Macomer-Nuoro, questi ultimi in uso da fine 2017.\nLinee soppresse.\nVarie le linee che dal secondo dopoguerra in poi hanno chiuso i battenti e sono state in seguito smantellate, nella quasi totalit\u00e0 dei casi per via della scelta di convertire i servizi al trasporto su gomma, ritenuto pi\u00f9 economico.\nI sedimi e le opere infrastrutturali (ponti, gallerie) sono tuttavia ancora presenti, e in pi\u00f9 di un caso \u00e8 stata avanzata la proposta di recuperare questi percorsi come piste ciclabili.\nFerrovie industriali.\nLo sviluppo del settore industriale ed estrattivo nell'isola dalla seconda met\u00e0 dell'Ottocento in poi port\u00f2 varie societ\u00e0 proprietarie degli impianti a dotarsi di linee ferroviarie proprie per le rispettive esigenze di trasporto, in particolar modo per quelle legate all'attivit\u00e0 mineraria. Tra le ferrovie costruite si ricordano:\nCaratteristiche tecniche.\nRete.\nLe rete sarda, nonostante la sua estensione, risente di un forte divario strutturale e tecnico se paragonata alla situazione del resto d'Italia. Inoltre la densit\u00e0 ferroviaria della rete a scartamento ordinario \u00e8 oltre 3 volte pi\u00f9 bassa rispetto alla media nazionale (17,8 m/km\u00b2 contro i 55 m/km\u00b2 medi dell'Italia).\nOltre a questo, buona parte della rete ferroviaria \u00e8 a binario unico: al 2020 infatti solo i 50\u00a0km tra Cagliari e San Gavino Monreale sono a doppio binario (circa l'11,6% della rete RFI in Sardegna, il 4,8% dell'intera rete sarda esistente). Riguardo all'armamento, i binari presentano rotaie da 60 e 50\u00a0kg/m, con traversine prevalentemente in cemento armato precompresso.\nA livello di controllo del movimento sulla rete del gruppo FS buona parte delle stazioni \u00e8 priva di personale addetto (i capostazione), e le varie operazioni sono dagli anni duemila comandate dal DCO di Cagliari, fatte salve le stazioni principali.\nSe la rete principale paga un certo ritardo nei confronti della media nazionale, la rete ARST (la pi\u00f9 estesa rete ferroviaria italiana a scartamento ridotto) a livello infrastrutturale \u00e8 in una situazione di arretratezza ancor maggiore, fatto che nel corso degli anni ne ha compromesso la competitivit\u00e0 rispetto al trasporto su gomma. Interamente a binario unico non elettrificato (se si escludono le tratte attrezzate per il transito tramviario nei pressi di Cagliari e Sassari), la rete a scartamento ridotto utilizza in buona parte binari con rotaie da 36\u00a0kg/m con traverse biblocco in cemento, ma in parecchi tratti si sfruttano ancora binari con armamento da 27\u00a0kg/m con traverse in legno. Il caso limite si riscontra nelle linee turistiche, in cui in alcuni casi si sfruttano ancora le rotaie posate a fine Ottocento. Il sistema di segnalazioni e precedenze in certe tratte si basa ancora sugli ordini di servizio (come il caso della Nuoro-Macomer, reso noto alle cronache dopo lo scontro tra due treni nel giugno 2007 costato la vita a 3 persone).\nMezzi.\nSia Trenitalia che ARST utilizzano esclusivamente locomotive e automotrici diesel per i propri servizi a causa della rete non elettrificata, fatto che spiega in parte le non eccezionali velocit\u00e0 con cui vengono coperte le relazioni. Riguardo a Trenitalia, una buona parte del materiale utilizzato \u00e8 stato prodotto negli anni ottanta, seppur la flotta passeggeri sia stata interamente sottoposta a restyling all'inizio del nuovo millennio e sia stata negli anni integrata da rotabili pi\u00f9 recenti, a partire dai Minuetto in circolazione dal dicembre 2005, seguiti dagli ATR 365 e 465 (in esercizio dal dicembre 2015) e dagli Swing.\nA livello di velocit\u00e0, i mezzi raggiungono punte comprese tra i 120 e i 150\u00a0km/h, ma le asperit\u00e0 dei tracciati, specie nella parte settentrionale dell'isola, e il tipo di trazione fanno s\u00ec che le velocit\u00e0 commerciali siano piuttosto basse: a titolo di esempio, il pi\u00f9 rapido dei treni Cagliari-Sassari presenti nell'orario del secondo semestre 2020 copre la relazione in 2 ore e 59 minuti effettuando 5 fermate intermedie, con una media effettiva di 83,9\u00a0km/h, e solo pochi treni si avvicinano alla soglia dei 100\u00a0km/h di media nella parte meridionale dell'isola.\nLa rete ARST utilizza materiale decisamente pi\u00f9 datato (buona parte dei mezzi \u00e8 stata prodotta alla fine degli anni cinquanta), solo le ADe serie 90 (in uso dagli anni novanta) e le ADeS (entrate in servizio nel 2016) fanno eccezione a questo fatto. Sommando a tutto ci\u00f2 la tortuosit\u00e0 di molti percorsi e l'utilizzo dello scartamento ridotto, ne conseguono velocit\u00e0 di punta inferiori ai 100\u00a0km/h e medie ben al di sotto dei 60\u00a0km/h che vengono raggiunte dai convogli delle ferrovie secondarie.\nTraffico passeggeri.\nPrendendo come riferimento i dati Trenitalia dell'anno 2020, sulla rete a scartamento ordinario sarda hanno viaggiato circa passeggeri, con in media un numero di persone trasportate al giorno pari a viaggiatori.\nNello specifico le tratte maggiormente trafficate sono quelle della parte meridionale dell'isola: secondo i dati della Regione Autonoma della Sardegna basati sull'anno 2006 circa l'82% dei viaggiatori \u00e8 concentrato sulle tratte a sud di Oristano. Ulteriori dati del Ministero dei trasporti, relativi all'anno 2000, quantificavano il numero degli abbonati in 2\u00a0100\u00a0000, a fronte di 4\u00a0708\u00a0000 viaggiatori sulla rete RFI sarda, dotata di 42 tra fermate e stazioni.\nSempre considerando i dati ministeriali, il traffico passeggeri \u00e8 di tipologia prettamente pendolare: risulta infatti che il tragitto medio percorso dai viaggiatori all'epoca fosse di circa 40\u00a0km, ed in particolar modo la stazione FS di Cagliari risultava la meta della gran parte di questo traffico, che ha attirato unit\u00e0 al mese (il 32% dell'intera regione) tra arrivi e partenze, in gran parte provenienti dal Campidano e dal Sulcis-Iglesiente. Su base mensile erano infatti gli utenti in viaggio da e verso San Gavino Monreale, da e verso Iglesias e Carbonia, quelli da e verso Oristano.\nNettamente minore il numero di passeggeri che raggiungono il capoluogo dal nord e viceversa: risultavano al mese gli utenti che hanno impiegato i treni da e per Sassari e Porto Torres e quelli in arrivo o diretti ad Olbia e Golfo Aranci.\nIl traffico sulla rete secondaria \u00e8 anch'esso in buona parte pendolare, seppur la mole di passeggeri sia decisamente inferiore rispetto a quella della rete principale: secondo i dati 2005, sulle linee di trasporto pubblico delle allora FdS hanno viaggiato 1\u00a0356\u00a0654 passeggeri, di cui 474\u00a0607 sulla allora Cagliari-Isili, 135\u00a0942 sulla Macomer-Nuoro e 746\u00a0105 nelle linee del compartimento di Sassari. Considerando anche i passeggeri delle linee turistiche (circa 60\u00a0000), nel 2005 sulla rete complementare hanno viaggiato in tutto 1\u00a0417\u00a0425 passeggeri.\nStazioni principali.\nRete Ferroviaria Italiana\nARST\n\"Servizio trasporto pubblico locale\"\n\"Servizio turistico\"\nTranvie.\nIn Sardegna sono presenti due tranvie, entrambe denominate ufficialmente \"metropolitane leggere\", nelle due maggiori citt\u00e0 dell'isola, Cagliari e Sassari.\nCagliari.\nDopo essere stata a lungo attraversata dai tram, dal 1893 sino agli anni settanta, negli anni duemila un nuovo progetto di trasporto urbano su rotaia \u00e8 stato portato avanti nel capoluogo sardo. Affidata alle FdS e in seguito all'ARST, la tranvia \u00e8 divenuta operativa nel marzo 2008, con l'apertura della prima linea al pubblico.\nSassari.\nLa tranvia di Sassari, gestita dall'ARST, \u00e8 stata inaugurata nel 2006 dalle allora Ferrovie della Sardegna."}
{"id": "1241376", "revid": "767487", "url": "https://it.wikipedia.org/wiki?curid=1241376", "title": "Toilette memoria", "text": "Toilette memoria \u00e8 il quarto album del cantautore italiano Moltheni, pubblicato nel 2006 da La Tempesta e distribuito da Venus.\nL'album \u00e8 stato registrato e missato nell'estate del 2006 all'Alpha Dept. Studio di Bologna, eccetto l'ultima traccia \"Cavalli sciolti del nord\" registrata, missata e masterizzata da Alberto Ferrari e Luca Ferrari dei Verdena nel loro studio di Albino, l'HenHouse.\nIl disco.\nCome da note di copertina, l'album \u00e8 composto da \"tredici brani attraverso le sanguinose e infinite pianure dell'amore\", le canzoni si snodano tra dolci ballate intime e quasi del tutto acustiche (\"Bufalo, L'amore d'alloro),\" atmosfere vagamente psichedeliche (\"Io, Eternamente, nell'illusione di te, Sento che sta per succedermi qualcosa, Nella mia bocca, Cavalli sciolti del nord),\" brani strumentali intriganti (\"Requiem per la repubblica italiana, Deserto Biondo),\" momenti pop e addirittura quasi beat \"(L'Et\u00e0 Migliore, Minerva).\" Da notare in particolare il brano \"Nel futuro potere del legno\", contenuto in una versione differente nel precedente \"Splendore Terrore\", per la sua carica emotiva quasi magica; dedicato all'amico Francesco Virlinzi scomparso prematuramente ; Virlinzi \u00e8 stato un personaggio chiave della vita artistica dell'autore, in quanto lo ha lanciato sul mercato nel 1999 producendo il suo primo lavoro \"Natura in Replay\". Gli arrangiamenti si avvalgono di strumentazioni tipicamente vintage che caratterizzano gran parte della produzione del cantautore, come il piano elettrico wurlitzer o l'organo hammond; inoltre la veste dei brani \u00e8 quasi prevalentemente acustica, con l'accompagnamento assiduo della chitarra acustica e rarissimi interventi di chitarra elettrica. Un maggiore sviluppo della parte musicale la si pu\u00f2 trovare nella particolarissima strumentale \"Deserto Biondo\", dove l'arrangiamento si arricchisce con l'utilizzo del vibrafono della lap steel.\nCritica.\nSulla rivista \"Il Mucchio Selvaggio\" Federico Guglielmi ha scritto: \u00abla sua prova globalmente pi\u00f9 significativa, scrollandosi in parte di dosso quei pur intriganti eccessi di rarefazione e scoramento che rendevano un po' ostico il precedente \"Splendore terrore\" del 2004.\u00bb"}
{"id": "1241379", "revid": "2204035", "url": "https://it.wikipedia.org/wiki?curid=1241379", "title": "Ingegneria tissutale", "text": "L\u2019ingegneria tissutale \u00e8 il settore terapeutico interdisciplinare che si pone l'obiettivo di soddisfare le esigenze mediche legate a tessuti e organi ricreandoli, ingegnerizzandoli o favorendone la riparazione (nel caso siano danneggiati, stimolando gli auto-meccanismi di riparazione dell'organismo); ristabilendo, ricreando o migliorando, quindi, le loro originarie funzioni biologiche. Essa rappresenta anche uno degli strumenti utilizzati dalla medicina rigenerativa.\nL'ingegneria tissutale, inoltre, studia la progettazione e la realizzazione di bioreattori dove vengono prodotti organi e tessuti, partendo dall'inseminazione di cellule in opportuni scaffold; ovvero delle impalcature tridimensionali, di varia natura, che sostengono l'architettura cellulare.\nGli scaffold, che in genere sono in materiale nanocomposito polimerico biocompatibile, sono ingegnerizzati al fine di permettere una miglior adesione, crescita, differenziazione e diffusione cellulare; definendo la forma finale dell'organo o tessuto da rigenerare. \nNell'ultimo decennio si \u00e8 posta particolare attenzione allo sviluppo di scaffold tridimensionali, bioreattori e dispositivi organ-on-chip.\nStoria.\nIl termine ingegneria tissutale compare attorno agli anni settanta del secolo scorso inteso unicamente come manipolazione di tessuti e organi; in seguito il termine assume la moderna accezione, ovvero viene definito come quel campo interdisciplinare che applica i principi e i metodi dell'ingegneria e delle scienze della vita al fine di sviluppare dei sostituti biologici per il mantenimento, la riparazione, la sostituzione o il potenziamento funzionale di tessuti biologici o interi organi.\nNel 1994 venne costituita a Boston la societ\u00e0 di ingegneria tissutale il cui acronimo era TES (Tissue Engineering Society), inoltre venne fondata la rivista specialistica \u201cTissue engineering\u201d (i.e. ingegneria tissutale). \nLa TES si trasform\u00f2 in seguito in TESI (Tissue Engineering Society International) ed infine, un decennio dopo (2005) dall'unione di quest'ultima con altre societ\u00e0 di ingegneria tissutale, quali quella europea (ETES: European Tissue Engineering Society) e varie omologhe asiatiche, nacque la societ\u00e0 TERMIS (Tissue Engineering and Regenerative Medicine International Society), comprendendo oltre all'ingegneria tissutale anche il settore della medicina rigenerativa.\nL'ingegneria tissutale ottenne una grande popolarit\u00e0 grazie al servizio televisivo della BBC, nel quale si dimostrava la possibilit\u00e0 di ingegnerizzare il tessuto cartilagineo mostrando ai telespettatori un topo con un orecchio umano innestato sulla sua schiena.\nIl futuro di questo settore dell'ingegneria e della medicina \u00e8 quello, tramite l'utilizzo di nuove tecnologie e materiali, di rigenerare o sostituire tessuti e organi danneggiati o compromessi da patologie, malattie o traumi.\nBiomimesi della matrice extracellulare.\nNei tessuti naturali le cellule sono immerse in una matrice extracellulare (ECM: extracellular matrix) caratterizzata da una struttura di nanofibre naturali gerarchicamente organizzate a formare un network polimerico. Tramite le interazioni che si generano tra le nanofibre e le cellule, la ECM:\nLa matrice extracellulare naturale \u00e8 costituita da tre classi di biomolecole:\nIl successo nella rigenerazione di tessuti dipende dalla capacit\u00e0 di produrre e ingegnerizzare materiali biomimetici che simulino la complessit\u00e0 e le funzionalit\u00e0 della ECM ricreando un ambiente che supporti e regoli le funzioni cellulari necessarie alla sintesi dei diversi tessuti.\nNell\u2019ambito della rigenerazione tissutale si ricorre all\u2019utilizzo di scaffold, strutture artificiali in grado di imitare le caratteristiche della ECM naturale del tessuto che si \u00e8 interessati a crescere. Essendo i costituenti della ECM di dimensione nanometrica (il diametro delle proteine strutturali \u00e8 compreso tra i 50 e i 500 nm) le nanotecnologie rivestono un ruolo centrale nella produzione di scaffold.\nCiascun tessuto \u00e8 caratterizzato da una ECM avente composizione, struttura e propriet\u00e0 biochimiche e meccaniche differenti per cui risulta necessaria la realizzazione di scaffold appositamente studiati per ciascun specifico tessuto. Lo scaffold deve essere biocompatibile, possedere la corretta porosit\u00e0 e interconnetivit\u00e0 e degradare nei tempi giusti in modo da interagire in maniera ottimale con le cellule del tessuto.\nBiocompatibilit\u00e0 e tossicit\u00e0 nell'ingegneria tissutale.\nIl potenziale impiego di nanomateriali e nanocompositi (in particolare quelli avente una matrice polimerica) in ambito biomedico, rende necessaria la valutazione della biocompatibilt\u00e0 e l'eventuale tossicit\u00e0 di questi materiali nei confronti dei sistemi biologici viventi con cui entreranno in contatto.\nLa biocompatibilit\u00e0 \u00e8 definita come l'abilit\u00e0 di un materiale di operare in una specifica situazione con l'appropriata reazione dell'ambiente ospitante. Il materiale deve cio\u00e8 determinare una favorevole reazione del corpo alla sua presenza e contemporaneamente non deve causare lo sviluppo di una reazione avversa.\nPer tossicit\u00e0 si intende, invece, la capacit\u00e0 di una sostanza, a determinate dosi o concentrazioni, di provocare danni e rischi anche gravi, acuti o cronici a carico degli organismi viventi ai quali sia stata somministrata o che siano venuti in contatto con essa.\nRisulta, quindi, estremamente importante valutare la risposta specifica di cellule e tessuti (sotto condizione di esposizione acuta o cronica e a dosi farmacologiche o tossicologiche) ad ogni materiale candidato tramite test:\nTali analisi dovrebbero essere un passaggio preliminare per lo sviluppo di qualsiasi materiale avente impiego biomedico.\nBiocompatibilit\u00e0 e tossicit\u00e0 di nanomateriali.\nLa biocompatibilit\u00e0 ed eventuale tossicit\u00e0 dei nanomateriali dipende da vari fattori: composizione, dimensione, concentrazione, forma, stato di aggregazione, reattivit\u00e0 e carica superficiale, potenziali di attrazione elettrostatica, metodi di sintesi e modificazione.\nPer poter stabilire la quantit\u00e0 di nanomateriale che un organismo pu\u00f2 assumere, bisogna tener conto di fattori quali la potenziale tossicit\u00e0, il metabolismo, la stabilit\u00e0, i meccanismi di smaltimento e l'accumulo \"in vivo\".\nLe modalit\u00e0 e le tempistiche in cui avviene il contatto con il nanomateriale risultano essere parametri importanti per la valutazione della loro compatibilit\u00e0 e tossicit\u00e0.\nI nanomateriali possono penetrare all'interno di un organismo vivente tramite:\nLa risposta delle cellule all'esposizione \u00e8 molto varia e dipende dalla natura del nanomateriale, dalla tipologia delle cellule interessate e dalle condizioni di esposizione.\nGli effetti citotossici e biologici dati da un accumulo nel tempo, a seguito di una somministrazione, sono di difficile valutazione; infatti le tecniche utilizzate \"in vitro\" sono poco efficacemente replicabili \"in vivo\" (microscopia elettronica o a forza atomica) e questo vale anche per le tecniche di marcatura (radioattiva, fluorescente o chimica). \nBiomateriali.\nTra i materiali maggiormente utilizzati nell'ingegneria tissutale spiccano i nanobiomateriali, ovvero una classe di materiali aventi almeno una dimensione nanometrica. La loro diffusione in questo campo deriva dall'eccezionale capacit\u00e0 di mimare le componenti della matrice extracellulare, ovvero di quell'impalcatura tridimensionale che sostiene l'intera architettura cellulare.\nGrazie alla struttura reticolare che vanno a formare, i nanobiomateriali permettono interazioni meccaniche dirette con le cellule (in particolare con i recettori superficiali), fungono da mezzo per fornire segnali adatti a manipolare l'architettura cellulare e guidarne il comportamento. Inoltre, tale struttura reticolare favorisce l'adesione, la crescita, la proliferazione e la differenziazione delle cellule, impartendo le desiderate propriet\u00e0 meccaniche, chimiche e biologiche al tessuto.\nL'utilizzo ottimale di questi biomateriali potrebbe, almeno potenzialmente, permetterci di comprendere il linguaggio cellulare per \u201cistruire\u201d ed alterare il comportamento delle cellule nella riparazione di tessuti e nella ricostruzione di organi.\nI requisiti che i biomateriali devono rispettare per l'utilizzo nell'ingegneria tissutale sono: \nI principali biomateriali naturali utilizzati nell'ambito dell'ingegneria tissutale sono: fibronectina, collagene, polipeptidi, glicosaminoglicani, idrossiapatite e alginato.\nPer quanto riguarda i biomateriali sintetici, sono fortemente impiegati i nanocompositi polimero-silicato grazie alla loro biocompatibilit\u00e0 e all'incremento delle propriet\u00e0 meccaniche ottenibili , ma non solo, molto usati sono anche PCL,PLA, PGA, PLGA.\nI nanofiller pi\u00f9 comunemente utilizzati sono invece silice, Montmorillonite naturale o modificata (Cloisite), Bentonite, Wollastonite, Laponite (un'argilla sintetica del tipo Hectorite) e vetri bioattivi (sintetici).\nCome esempi di sistemi polimero-silicato si citano:\nA seconda del tessuto da ingegnerizzare si utilizzano materiali diversi in modo tale da ottenere propriet\u00e0 che si pi\u00f9 avvicinano al corrispettivo naturale; di seguito verranno descritte le caratteristiche di diversi tessuti umani ingegnerizzabili e i materiali impiegati per la loro rigenerazione.\nTessuto osseo.\nIl tessuto osseo \u00e8 un tessuto connettivo mineralizzato il cui scopo principale \u00e8 il supporto strutturale del corpo (i.e. muscoli, organi, tessuti molli\u2026), nonch\u00e9 permettere il movimento dello stesso e la protezione degli organi vitali; la sua matrice \u00e8 un materiale nanocomposito costituito da una fase organica (proteine fibrose strutturali, principalmente collagene fibrillare del tipo I) e una fase inorganica (cristalli di idrossiapatite, la forma minerale idrossilata dell'apatite, minerale costituito da ioni calcio e ioni fosfato) che impartisce al tessuto notevole resistenza meccanica e durezza.\nNella progettazione di dispositivi protesici risulta importante l'integrazione tra il materiale sintetico e il tessuto osseo circostante; per tale motivo, nello sviluppo di biomateriali per la rigenerazione osseo-tissutale, vengono impiegati materiali nanostrutturati in quanto sono in grado di imitare sia la struttura che la composizione dell'osso naturale, favorendo l'adesione, la crescita e la proliferazione degli osteoblasti ed impartendo adeguate propriet\u00e0 al tessuto.\nNella fattispecie, gli scaffold utilizzati devono possedere le seguenti caratteristiche: elevata resistenza meccanica, porosit\u00e0 e durezza, oltre ad un'appropriata architettura tridimensionale.\nMateriali largamente usati nella produzione dello scaffold sono:\nPartendo da questo suo ruolo importante, si \u00e8 cercato di ingegnerizzare substrati in polimeri biodegradabili in associazione a materiali nanostrutturati contenenti ossidi di silicio (e.g. silice, biovetri, Wollanstonite\u2026).\nCome esempio si citano:\nTessuto vescicale.\nIl tessuto della vescica, insieme a quello della pelle, \u00e8 stato uno dei primi tessuti a venire ingegnerizzato in quanto strutturalmente sottile e relativamente semplice. \nAnalogamente ai tessuti ossei e cartilaginei, anche per i tessuti molli come quello della vescica, i nanomateriali sembrano essere la migliore soluzione ingegneristica grazie alle loro propriet\u00e0 (e.g. rugosit\u00e0 superficiale simile a quella del tessuto biologico, elevata energia superficiale rispetto ai materiali convenzionali, adsorbimento selettivo di proteine\u2026) che permettono un aumento della velocit\u00e0 di rigenerazione del tessuto.\nI materiali principalmente utilizzati sono nanofibre polimeriche elettrofilate che sono in grado di imitare le nanostrutture orientate che compongono il tessuto muscolare della vescica.\nGli studi attuali sono rivolti sulla ricerca di nanofibre polimeriche il pi\u00f9 possibile biocompatibili, come ad esempio nanostrutture in acido polilattico-co-glicolico (PLGA) assieme a film di poliuretano (PU) le quali sembrano accrescere le funzioni cellulari del tessuto vescicale.\nTessuto epiteliale.\nLa rigenerazione della pelle, nel caso di suturazioni di ferite o ampie zone di epidermide da sostituire (come nei casi di ustione), ha compiuto un notevole progresso grazie all'ingegneria tissutale, dove si cerca di riprodurre un tessuto con propriet\u00e0 il pi\u00f9 simile possibile all'epidermide in modo da non provocare cicatrici che limitano i movimenti, causano dolore e sono esteticamente indesiderate.\nNumerosi materiali naturali come il collagene, il chitosano e la laminina vengono utilizzati come scaffold nell'ingegnerizzazione della pelle in quanto possiedono caratteristiche simili a quelle dei componenti della pelle naturale.\nSono stati studiati, inoltre, polimeri naturali e sintetici quali nanofibre di fibroina della seta, una proteina fibrosa prodotta da ragni e alcuni insetti; lo scaffold prodotto con tale materiale presenta un'elevata porosit\u00e0 e area specifica che sembra promuovere l'adesione e la propagazione dei cheratinociti (i.e. il tipo di cellule pi\u00f9 abbondante nell'epidermide). \nPer quanto riguarda, invece, la medicazione di ferite, tra i materiali che suscitano maggior interesse sono le membrane di nanofibre in poliuretano (PU), le quali sembrano garantire un'ottima permeabilit\u00e0 all'ossigeno e un controllo sull'evaporazione dell'acqua, impedendo l'ingresso nell'organismo, tramite la ferita, di microorganismi che potrebbero produrre infezioni.\nTessuto nervoso.\nIl tessuto nervoso \u00e8 il componente principale delle due parti che costituiscono il sistema nervoso negli esseri viventi pi\u00f9 evoluti: quello centrale (formato da encefalo e midollo spinale che controlla, coordina, regola ed elabora le principali funzioni ed attivit\u00e0 vitali) e quello periferico (formato dai gangli nervosi e dai nervi che si irradiano dal sistema nervoso centrale verso le estremit\u00e0 del corpo, il cui scopo \u00e8 quello di ricevere e trasmettere gli stimoli sensoriali e motori interni ed esterni).\nRisulta composto da due tipologie di cellule: i neuroni (che ricevono e trasmettono gli impulsi) e le cellule gliali (o neurogliali, che assistono la propagazione dell'impulso nervoso e forniscono i nutrienti ai neuroni).\nRispetto ad altri tessuti umani, quello nervoso risulta essere molto delicato e pu\u00f2 essere danneggiato da diverse condizioni patologiche; inoltre \u00e8 molto pi\u00f9 complicato da riprodurre.\nCondizione necessaria per una sua efficace riproduzione, \u00e8 l'impiego di un materiale avente citocompatibilit\u00e0 e propriet\u00e0 meccaniche (per il sostegno del tessuto) ed elettriche (per la trasmissione degli stimoli) eccellenti, in modo tale da ottenere la corretta crescita dei neuroni ed evitare l'insorgenza di infiammazioni o infezioni.\nAttualmente, per la sintesi dello scaffold su cui far crescere e differenziare le cellule staminali, si utilizzano matrici polimeriche o gel polimerici biocompatibili caricate con film di nanotubi o nanofibre per cercare di riprodurre le propriet\u00e0 del tessuto nervoso naturale (ovvero trasmettere segnali elettrochimici creare nuove sinapsi).\nOttimi risultati sono stati ottenuti sfruttando le propriet\u00e0 elettriche di nanotubi in carbonio e film di grafene come substrati per la crescita dei neuroni.\nTessuto cardiaco.\nQuesto tipo di tessuto, se soggetto a lesioni causa, ad esempio, un infarto al miocardio o un'ischemia, non riesce ad auto-ripararsi, per cui i danni subiti risultano irreversibili; le uniche cure ad oggi sono il trapianto di cuore. \nLa ricerca nell'ingegneria tissutale ha permesso di riprodurre il tessuto cardiaco tramite l'impiego di cellule staminali, fattori di crescita e biomateriali; diverse, per\u00f2, sono le difficolt\u00e0 incontrate a causa delle peculiari caratteristiche delle cellule cardiache. \nIl tessuto cardiaco, infatti, possiede propriet\u00e0 elettriche e di contrazione, oltre ad essere anisotropo; le propriet\u00e0 elettriche, in particolare, sono state riprodotte da nanostrutture a base di carbonio (e.g. monostrati di grafene oppure di grafene ossidato) e nanoparticelle in oro. Attualmente, \u00e8 stato dimostrato, sulla base di esperimenti condotti su ratti di laboratorio, che cardiomiociti cresciuti in scaffold arricchiti da nanotubi di carbonio evidenziano un aumento di sincronia durante il battito; oltre a ci\u00f2, la proliferazione e maturazione delle cellule risulta essere migliorata. Altri studi dimostrano la capacit\u00e0 dei CNTs di influenzare cellule staminali mesenchimatiche a differenziarsi in cellule cardiache.\nUna novit\u00e0 per riparare il tessuto cardiaco danneggiato \u00e8 rappresentata dall'utilizzo dei nanotubi a rosetta per ricoprire stent migliorando l'adesione cellulare sull'impianto.\nTessuti artificiali e naturali.\nI tessuti artificiali ricreati o riparati (e.g. ossa, cartilagine, pelle, muscoli, vasi sanguigni, vescica\u2026) risultano avere propriet\u00e0 meccaniche e strutturali inferiori rispetto a quelle dei tessuti naturali; questo, assieme ad una bassa velocit\u00e0 di vascolarizzazione (i.e. velocit\u00e0 del processo di formazione di nuovi vasi sanguigni), risulta essere uno degli ostacoli pi\u00f9 grandi riguardante la produzione di tessuti artificiali; attualmente si \u00e8 in grado di ricreare (\"in vitro\" o \"in vivo\") solamente tessuti strutturalmente sottili e relativamente semplici come la pelle, le cartilagini e la vescica.\nQueste differenze tra tessuti artificiali e naturali possono essere imputabili ai nanomateriali e nanocompositi polimerici impiegati e alla struttura interna del tessuto artificiale; un progresso in tale settore pu\u00f2 essere raggiunto ingegnerizzando le matrici extracellulari e promuovendo una rapida formazione dell'ambiente cellulare.\nLa maggiore sfida in questo campo risulta essere, infatti, la creazione di tessuti tridimensionali (la cui condizione necessaria per la durabilit\u00e0 \u00e8 un elevato ordine interno a livello nano e micrometrico) avente funzionalit\u00e0 sempre pi\u00f9 complesse, con una maggiore stabilit\u00e0 funzionale e biomeccanica.\nLa vascolarizzazione o angiogenesi \u00e8 fattore fondamentale nella progettazione di tessuti artificiali; infatti la crescita di nuovi vasi sanguigni risulta essenziale per il rifornimento di ossigeno e sostanze nutritive alle cellule del tessuto in formazione, favorendone la crescita e la rigenerazione.\nUna bassa vascolarizzazione dei tessuti artificiali pu\u00f2 comportare, inoltre, un accumulo di prodotti di scarto che possono provocare disturbi locali temporanei.\nUn aumento della vascolarizzazione pu\u00f2 essere ottenuto grazie ad un rilascio controllato e localizzato dei fattori angiogenetici (e.g. fattori di crescita vascolare endoteliari, fattori di crescita fibroblastica\u2026) dagli scaffold, sfruttando varie nanotecnologie:\nI recenti sviluppi e progressi nell'ambito dei biomateriali, delle cellule staminali, dei fattori di crescita e differenziazione e della biomimetica hanno permesso il successo dell'ingegneria tissutale nello sviluppo di tessuti che combinano matrici extracellulari ingegnerizzate (i.e. scaffolds), cellule e molecole biologicamente attive; ponendo le basi per un effettivo \u201crimpiazzo\u201d di parti umane.\nPropriet\u00e0 dello scaffold e influenza dei nanomateriali sulle propriet\u00e0 finali.\nUn fattore determinante per il successo dell'ingegneria tissutale nella riparazione e sintesi di tessuti e organi risulta essere la corretta progettazione dello scaffold; dal momento che deve rimpiazzare la matrice extracellulare naturale, lo scaffold dovr\u00e0 influire correttamente sulle propriet\u00e0 biomeccaniche, biochimiche e biologiche del tessuto e delle cellule.\nIn particolare dovr\u00e0 soddisfare i seguenti requisiti:\nNei tessuti naturali l'architettura cellulare (i.e. l'orientazione tridimensionale delle cellule che definisce la forma del tessuto), e di conseguenza le propriet\u00e0 biomeccaniche, \u00e8 garantita dalle dimensioni nanometriche delle proteine strutturali dell'ECM (avente un diametro di 50-500 nm), le quali sono 1 o 2 ordini di grandezza inferiori alle dimensioni cellulari; ci\u00f2 permette alle cellule un contatto diretto con il maggior numero di fibre possibili.\nDal momento che uno dei fattori determinanti per il successo dello scaffold nella sintesi di tessuti artificiali \u00e8 quella di ottenere propriet\u00e0 analoghe a quelle del tessuto naturale che si vuole sostituire, risulta fondamentale riuscire a produrre fibre sintetiche avente diametri nanometrici.\nLe tecniche convenzionali di processing (i.e. lavorazione) dei polimeri non sono in grado di ottenere filati avente diametri inferiori a 10 \u00b5m; perci\u00f2 sono state sviluppate tecniche innovative (campo di ricerca tuttora in forte sviluppo) per ottenere fibre nanometriche che permettano di simulare efficacemente la geometria dell'ECM.\nLe propriet\u00e0 biomeccaniche del tessuto, oltre a dipendere dalle dimensioni nanometriche delle fibre dello scaffold, dipendono da una disposizione tridimensionale ordinata ed organizzata delle cellule, che pu\u00f2 essere raggiunta grazie all'impiego di nanograte che fungono da substrato per la coltura cellulare o di scaffold con un forte grado di allineamento delle nanofibre.\n\u00c8 stato dimostrato che l'allineamento delle nanofibre influenza l'allineamento e l'elongazione delle cellule, guidando una crescita cellulare avente la desiderata anisotropia; inoltre, permette un'infiltrazione cellulare pi\u00f9 efficiente in quanto i pori, avendo una maggiore dimensione, vanno a formare un reticolo percolativo pi\u00f9 ordinato e organizzato .\nIl controllo della dimensione dei pori e della porosit\u00e0 dello scaffold permette, oltre a un miglioramento della proliferazione cellulare e della vascolarizzazione, un controllo sulle propriet\u00e0 meccaniche dello scaffold e quindi del tessuto finale.\nRisulta, perci\u00f2, fondamentale ottenere valori ottimali di porosit\u00e0 e dimensione dei pori; infatti, se un'alta porosit\u00e0 e dimensione dei pori aumenta la vascolarizzazione e facilita l'adesione e la crescita cellulare, per contro le propriet\u00e0 meccaniche dello scaffold risultano essere insufficienti a causa di un valore eccessivo di vuoto interno.\nUn scaffold, invece, con una porosit\u00e0 troppo bassa comporterebbe delle propriet\u00e0 meccaniche elevate a scapito di un'insufficiente vascolarizzazione, crescita e migrazione cellulare (con una conseguente insufficiente organizzazione tridimensionale).\nIn base al tessuto che si vuole riprodurre, ci sar\u00e0 dunque un valore ottimale di porosit\u00e0 che si dovr\u00e0 ottenere in fase di sintesi dello scaffold; soluzione del problema che pu\u00f2 essere facilitata impiegando, ad esempio, nanofibre con opportuna resistenza meccanica intrinseca.\nSintesi di tessuti tridimensionali e tecniche di fabbricazione degli scaffold.\nIl processo di sintesi di un tessuto (in particolare quello osseo e cartilagineo) pu\u00f2 suddiviso in sei fasi:\nPer un successo nell'impiego clinico dei tessuti sintetici tridimensionali, risulta importante che durante tutta la fase di sintesi del tessuto lo scaffold sia esposto ad una quantit\u00e0 sufficiente del mezzo di coltura; i bioreattori con controllo computerizzato permettono un rifornimento continuo delle sostanze nutrienti, uno scambio gassoso, l'eliminazione dei prodotti di scarto ed un controllo del microambiente biochimico ed idrodinamico che imita le condizioni del fluido interstiziale nel tessuto naturale.\nLa creazione di un letto vascolarizzato permette, quindi, la sopravvivenza, la crescita e la rigenerazione cellulare.\nEsistono due strategie nella sintesi di tessuti artificiali: nella prima lo scaffold \u00e8 progettato per sostenere meccanicamente le cellule e il materiale biologico fino a quando il tessuto non viene trapiantato e rimodellato dal tessuto circostante; nella seconda, invece, viene progettato in modo tale da mantenere le propriet\u00e0 meccaniche fino a quando il pre-tessuto viene posto nel bioreattore, ovvero fino a quando il tessuto ingegnerizzato non abbia sufficiente integrit\u00e0 meccanica da autosostenersi.\nCome \u00e8 stato precedentemente spiegato, uno degli obiettivi della sintesi di tessuti artificiali (che risulta fattore determinante per il suo successo) \u00e8 quello di sviluppare scaffold che imitino le propriet\u00e0 chimiche, fisiche, meccaniche e strutturali del tessuto naturale che si vuole sostituire (nella fattispecie dell'ECM); per ottenere ci\u00f2 risulta fondamentale riuscire a produrre fibre sintetiche avente diametri nanometrici, con la corretta orientazione e disposizione delle fibre e dimensione dei pori.\nAttualmente, nella rigenerazione di tessuti di vario tipo (sia \"in vitro\" che \"in vivo\"), l'utilizzo di impalcature in nanofibre (nanofibrous scaffolds) e nanocompositi risulta essere la tecnica maggiormente impiegata per ottenere tessuti tridimensionali sufficientemente organizzati, grazie alla loro somiglianza strutturale con l'ECM originaria; questa tecnica, per\u00f2, spesso non permette di ottenere strutture 3D adeguatamente organizzate con dimensioni dei pori e propriet\u00e0 meccaniche del tessuto finale adeguate.\nL'impiego di nanofibre costituite da polimeri biocompatibili, non tossici e bioriassorbibili, permetterebbe di ottenere strutture reticolari avente un'appropriata dimensione dei pori e interconnettivit\u00e0 tra le fibre; ci\u00f2 favorirebbe l'adesione, la crescita, la disposizione, la proliferazione, la differenziazione e la migrazione cellulare, nonch\u00e9 l'apporto di sostanze nutritive e lo smaltimento dei prodotti metabolici.\nPer aumentare determinate funzionalit\u00e0 dello scaffold (e.g. propriet\u00e0 meccaniche, adesione e crescita cellulare\u2026) sono spesso applicate delle modifiche di bulk (e.g. copolimerizzazione, aggiunta di gruppi funzionali alle catene polimeriche prima della fabbricazione dello scaffold che modificano le propriet\u00e0 meccaniche e di processing del polimero) o superficiali (adottate successivamente alla produzione dello stesso).\nInoltre possono essere utilizzati nanomateriali come additivi alla matrice polimerica, quali:\nLa produzione di scaffold in nanofibre \u00e8 resa attualmente possibile da tre differenti tecniche di nanofabbricazione:\nSelf-assembly.\nLa tecnica del self-assembly sfrutta l'organizzazione spontanea e autonoma dei singoli componenti in strutture ordinate e stabili senza l'intervento umano grazie alla formazione di legami non-covalenti; simulando, perci\u00f2, il naturale processo di assemblaggio dell'ECM.\nQuesta tecnica, pur permettendo la produzione di nanofibre avente diametri dimensionalmente consistenti con i corrispettivi naturali, \u00e8 difficilmente applicabile su scala industriale causa la complessit\u00e0 della procedura e la bassa produttivit\u00e0.\nPhase separation.\nLa separazione di fase \u00e8 un processo termodinamico dove un sistema omogeneo multi-componente genera fasi multiple per abbassare l'energia libera del sistema.\nNel caso specifico di soluzioni polimeriche si genera una fase ricca di polimero ed una ricca di solvente (povera di polimero), grazie ad un'attivazione termica o con l'aggiunta di un non-solvente; la separazione di fase porta alla formazione di un gel cui viene aggiunta acqua per estrarre la fase ricca di solvente.\nIn seguito il gel viene raffreddato al di sotto della temperatura di transizione vetrosa del polimero e liofilizzato sottovuoto (processo di freeze-drying); questa fase permette la sublimazione dell'acqua contenuta all'interno del gel formando una schiuma polimerica i cui vuoti corrispondono alla fase ricca di solvente estratta.\nQuesto processo produttivo permette la sintesi di un network fibroso percolativo che si traduce in membrane polimeriche porose e scaffold con strutture simili ad una spugna.\n\u00c8 possibile controllare la dimensione dei pori e l'interconnetivit\u00e0 delle fibre variando la concentrazione, la dimensione e la geometria degli agenti porogeni aggiunti nella soluzione polimerica durante il processo di separazione di fase (e.g. zucchero, sale inorganico, sfere in paraffina\u2026).\nUna limitazione a questa tecnica \u00e8 dovuta al ristretto numero di polimeri processabili ed al fatto che \u00e8 limitata, come il precedente processo di self-assembly, alla scala di laboratorio.\nElettrospinning.\nL'elettrospinning \u00e8 una tecnica molto semplice e pratica che permette di sintetizzare strutture fibrose tridimensionali complesse con un controllo sull'allineamento delle fibre; tale semplicit\u00e0 l'ha resa attualmente l'unica tecnica di processing di nanofibre applicabile su scala industriale nella produzione di massa.\nLo scaffold prodotto con questa tecnica presenta un'architettura simile a quella delle proteine strutturali che costituisco l'ECM, con nanofibre caratterizzate da un'alta area specifica e rapporto d'aspetto tali da aumentare l'area di contatto e quindi l'adesione di cellule, ligandi, fattori di crescita e altre biomolecole; inoltre \u00e8 possibile regolarne la porosit\u00e0, la forma e le dimensioni nonch\u00e9 ottenere le desiderate propriet\u00e0 e funzionalit\u00e0 modificandone la composizione.\nPer i motivi sopracitati, gli scaffold in nanofibra prodotti tramite elettrospinning possiedono una potenziale applicazione in molti settori biomedici (e.g. ingegneria tissutale, sutura di ferite, immobilizzazione di enzimi e trasporto di farmaci).\nUno dei limiti dell'elettrospinning \u00e8 la bassa velocit\u00e0 di infiltrazione cellulare dovuta alle piccole dimensioni dei pori dello scaffold in rapporto alle dimensioni medie delle cellule (spesso comparabili), la quale provoca un ritardo nella crescita del tessuto.\nUn sistema di elettrospinning \u00e8 in genere costituito dai seguenti componenti principali: una sorgente di potenza ad alto voltaggio, una pompa a siringa (syringe pump), una siringa, una filiera (e.g. punta di pipetta, ago\u2026), un dispositivo di raccolta con messa a terra (di solito uno schermo metallico, un piatto o un mandrino rotante).\nIl processo consta dei seguenti passaggi:\nLa tecnica di elettrospinning permette la produzione di fibre polimeriche continue avente diametri tra i nanometri e i micrometri (dipendenti dai parametri di processing impiegati) che possono essere raccolte a formare un reticolo, o scaffold, di fibre non intrecciate con orientazione random o controllata, con una grande area specifica e piccole dimensioni dei pori (dell'ordine dei \u00b5m).\nDal momento che lo scaffold prodotto dovr\u00e0 imitare l'ECM dello specifico tessuto naturale che si intende replicare, sia da un punto di vista strutturale che delle propriet\u00e0 meccaniche, chimiche fisiche e biologiche, occorre modificare e controllare diversi parametri sia in fase progettuale (scelta ottimale dei materiali) che di produzione e post-produzione.\nLa possibilit\u00e0 di processare un ampio numero di polimeri con la tecnica dell'elettrospinning permette di modificare le propriet\u00e0 meccaniche, fisiche, biologiche e di degradazione dello scaffold scegliendo opportunamente i materiali da impiegare nella fabbricazione delle nanofibre; le propriet\u00e0 finali desiderate sono ottenute tramite processi di copolimerizzazione e blending polimerico che combinano tra loro differenti omopolimeri, copolimeri o blend naturali e sintetici quali, ad esempio:\nIn fase di produzione diversi parametri di processing possono essere modificati per controllare e affinare le caratteristiche e le funzionalit\u00e0 dello scaffold prodotto:\nAltri parametri che controllano lo spessore delle fibre e la loro morfologia sono: elasticit\u00e0, conduttivit\u00e0 e tensione superficiale della soluzione, intensit\u00e0 del campo elettrico, distanza tra la filiera e il dispositivo di raccolta, temperatura e umidit\u00e0.\nInfine modifiche chimico-fisiche in fase di post-produzione permettono di ottenere scaffold con un'anisotropia e porosit\u00e0 controllata e funzionalit\u00e0 adattate alla specifica applicazione.\nSono state sviluppate diverse tecniche di elettrospinning per poter ottenere specifiche propriet\u00e0 e funzionalit\u00e0 delle nanofibre prodotte:\nApplicazioni.\nTra le varie applicazioni dell'ingegneria tissutale si ricordano:"}
{"id": "1241380", "revid": "767487", "url": "https://it.wikipedia.org/wiki?curid=1241380", "title": "Io e mia sorella", "text": "Io e mia sorella \u00e8 un film italiano del 1987 diretto da Carlo Verdone.\nTrama.\nCarlo suona l'oboe in un'orchestra di musica classica ed \u00e8 sposato con Serena, violoncellista, bisbetica e pignola. La sorella del musicista, Silvia, aitante perdigiorno e senza lavoro fisso, vive da anni lontano da casa, tra la Grecia e l'Ungheria. Quando la madre di Carlo \u00e8 sul punto di morire, questi la cerca per farla tornare indietro. Silvia rientra troppo tardi e pu\u00f2 solo partecipare al funerale, ma l\u2019arrivo della sorella stravolge la tranquilla e monotona vita di Carlo.\nCarlo si deve infatti confrontare con il carattere impetuoso e disordinato della sorella e scopre molte cose di lei che prima ignorava. Apprende della relazione clandestina di Silvia con l'avvocato Sironi, principe del foro milanese, ultrasessantenne pronto a lasciare la famiglia per la ragazza, che invece non lo ama ma voleva essergli \"riconoscente\" per averla fatta rientrare in Italia in amnistia dopo un'accusa di spaccio di valuta falsa. Come se non bastasse, Carlo viene contattato dall'ambasciata ungherese, che lo informa che la sorella si \u00e8 sposata a Budapest con G\u00e1bor, noto campione di tuffi, dal quale ha avuto un figlio di nome Zolt\u00e1n.\nCarlo e Silvia partono per Budapest, dove scoprono che G\u00e1bor \u00e8 rimasto paralizzato a seguito di un incidente automobilistico e non pu\u00f2 occuparsi del figlio, che ha affidato ad un istituto. Silvia cerca di ottenere l'affidamento del bambino ma, a causa dei suoi precedenti penali in Ungheria, gli viene revocato. Insieme a G\u00e1bor, progetta allora il rapimento del piccolo Zolt\u00e1n coinvolgendo anche Carlo, che dovr\u00e0 sedurre Nadia, l\u2019infermiera che custodisce i bambini della casa di accoglienza. Il rapimento riesce e, tornati in Italia col bambino, Silvia sembra aver messo la testa a posto accettando di tornare a vivere con l'avvocato Sironi. Pochi mesi dopo per\u00f2, Carlo si trova l'avvocato sulla porta di casa, perch\u00e9 Silvia \u00e8 scappata con un cantante inglese conosciuto a un concerto. A questo punto, Sironi decide di tornare con la famiglia, affidando il piccolo Zolt\u00e1n (e il cane che aveva comprato per Silvia) allo zio Carlo, che si trova di nuovo coinvolto nei problemi della sorella.\nContattato da Silvia, Carlo parte alla volta di Brighton per portare il bambino alla madre, ma quando arriva nella cittadina inglese scopre che Silvia \u00e8 stata ferita dalla moglie del cantante con un colpo di pistola e che questi vuole che la donna dichiari alla polizia che si \u00e8 trattato di un incidente, per non far finire la moglie in galera. Silvia non ci sta e decide di chiudere con gli uomini, pensando solo a Zolt\u00e1n e all'altro figlio che aspetta, senza sapere chi sia il padre. Carlo ancora una volta si trova costretto ad aiutare la sorella, proponendole di stabilirsi temporaneamente a casa sua. Serena finge di accettare la nuova convivenza con la cognata, ma poi scappa di casa, lasciando Carlo solo a pagare per tutti gli errori di Silvia... che mette il coperchio alla situazione con questa frase molto significativa: 'perch\u00e9 non \u00e8 mica facile vivere con te, Carlo'."}
{"id": "1241381", "revid": "767487", "url": "https://it.wikipedia.org/wiki?curid=1241381", "title": "Angela Milanese", "text": "Biografia.\nHa iniziato giovanissima ad avere le prime esperienze dal vivo come \u201ccantautrice\" e poi come solista di un gruppo rock \nfunky italiano (i \"Missing in Action\") che ottiene ottimi riscontri nel circuito locale e nazionale. Nel frattempo \ncomincia ad avvicinarsi al jazz e allo studio della tecnica vocale, frequentando gli insegnamenti di cantanti come \nLilian Terry, Jay Clayton, Bob Stoloff, Rachel Gould, Ines Reiger, Mark Murphy, Rosetta Pizzo, Francesca Scaini e altri.\nL'impegno della musica, condotto di pari passo agli studi universitari (laureata in lettere dal 1994), la vede lavorare\nprofessionalmente in molti studi di registrazione: Blue train, Mattis, Telex, Condulmer. In quest'ultimo, in \nparticolare, affianca come corista nomi quali Paola Turci, Donatella Rettore, Francesco Baccini e Sabrina Salerno, con la quale ha realizzato anche due tourn\u00e9e europee.\nCollabora con Pino Donaggio nell'incisione di canzoni per film da lui composte (le sigle di format quali \"Commesse\", \n\"Don Matteo\", \"La tassista\") e realizza jingles pubblicitari televisivi e radiofonici.\nDa anni insegna canto privatamente e nelle scuole di musica (Music lab di Mestre, Gershwin di Padova, Paul Jeffrey di \nCaorle e altre). Centinaia di serate in tutta Italia l'hanno vista apprezzata protagonista di repertori cover, jazz e \ninediti.\nNel 1999 Ha vinto una borsa di studio per la partecipazione ad un corso per interpreti e compositori presso il CET \n(Centro Europeo di Tuscolano diretto da Mogol).\nCollabora come solista col coro gospel italiano (\"Venice Gospel Ensemble\"), col sestetto vocale (\"VG's Time out\") \ndiretto dal maestro Luca Pitteri (maestro di canto della trasmissione \"Amici di Maria De Filippi\"), con Maurizio Camardi &amp; \nKammerensemble. Con questi ultimi realizza, per le edizioni del Manifesto, il cd \"La frontiera scomparsa\" dove \nduetta insieme a Ricky Gianco e a Mauro Ermanno Giovanardi dei La Crus. Ha partecipato come ospite nel lavoro \ndiscografico del marito Maurizio Nizzetto \"Shade\", che ha avuto ottime recensioni (da Enzo Siciliano su Venerd\u00ec di Repubblica a Musica Jazz, \"Jazz it\" a Chitarre).\nTra il 2000 e il 2002 ha fatto da corista per le ultime produzioni discografiche di Ivana Spagna e di Paolo Belli. Oltre a ci\u00f2, ha partecipato come cantante a trasmissioni televisive delle reti Fininvest accompagnando artisti \nquali Elisa, Al Bano, Renato Zero, Massimo Ranieri, Paola &amp; Chiara, i Gazosa ecc.\nDa un paio d'anni collabora con un progetto teatrale intitolato La buona novella, in cui ripropone, accanto ai \nmonologhi dell'attore Giovanni Giusto, le melodie del famoso disco di Fabrizio De Andr\u00e9.\nNel 2004 \u00e8 uscito il suo primo lavoro discografico interamente scritto e interpretato da lei, \"Un'altra musica\", un \ndisco dalle sonorit\u00e0 acustiche dove i testi in italiano intrecciano melodie raffinate, a met\u00e0 strada tra il jazz e la \ncanzone d'autore.\nCol suo progetto di canzoni originali partecipa a importanti rassegne e festival. Nel maggio 2007 \u00e8 stata selezionata \nper partecipare al festival della canzone d'autore a D\u00fcsseldorf e al Festival di Mantova dove ottiene ottimi riscontri \ndi pubblico e di critica."}
{"id": "1241390", "revid": "1784425", "url": "https://it.wikipedia.org/wiki?curid=1241390", "title": "Guillermo Billinghurst", "text": "\u00c8 stato Presidente del Per\u00f9 dal 24 settembre 1912 al 4 febbraio 1914.\n\u00c8 stato Sindaco di Lima (1909 - 1912)."}
{"id": "1241391", "revid": "110157", "url": "https://it.wikipedia.org/wiki?curid=1241391", "title": "CONCACAF Gold Cup 1993", "text": "La CONCACAF Gold Cup 1993 \u00e8 stata la 12\u00aa edizione (la 2\u00aa con la formula attuale) di questo torneo di calcio continentale per squadre nazionali maggiori maschili organizzato dalla CONCACAF.\nIl torneo fu organizzato congiuntamente dagli Stati Uniti d'America e dal e si svolse dal 10 luglio al 23 luglio 1993. Le otto squadre partecipanti furono divise in due gironi da quattro; le prime due di ogni girone passavano in semifinale. La finale si disput\u00f2 tra i due paesi organizzatori e vide prevalere per 4-0 il Messico, alla conquista del suo quarto titolo.\nFormula.\n30 membri CONCACAF: 8 posti disponibili per la fase finale. e (come paesi ospitanti) sono qualificati direttamente alla fase finale. Rimangono 28 squadre per sei posti disponibili per la fase finale. Le squadre e i posti disponibili sono suddivisi in tre zone di qualificazione: \"Nord America\" (1 posti), \"Centro America\" (3 posti), \"Caraibi\" (2 posti).\nStatistiche.\nClassifica marcatori.\n11 gol\n5 gol\n4 gol\n3 gol\n2 reti\n1 rete\nAutoreti"}
{"id": "1241392", "revid": "599013", "url": "https://it.wikipedia.org/wiki?curid=1241392", "title": "John Fashanu", "text": "Biografia.\nFiglio di un avvocato nigeriano e di una madre guyanese, fu mandato in Inghilterra assieme al fratello Justin, dove i due vennero cresciuti da Alf e Betty Jackson ad Attleborough. \u00c8 il fratello di Justin Fashanu (primo calciatore di fama mondiale a fare coming out e dichiarare pubblicamente la propria omosessualit\u00e0).\nCarriera.\nClub.\nLa sua carriera \u00e8 cominciata al Norwich City nel 1979. Nel 1986 \u00e8 approdato al Wimbledon e nel 1988 ha vinto la FA Cup. Ha segnato 126 reti con il Wimbledon prima di passare all'Aston Villa nel 1994.\nAltre attivit\u00e0.\nAttivo nelle vesti di presentatore per la televisione inglese, in Italia \u00e8 diventato famoso perch\u00e9 scherzosamente preso di mira dalla Gialappa's Band e da Teo Teocoli (nei panni di Peo Pericoli), che lo invocava come \"la personcina\" nei filmati del programma \"Mai dire Gol\" e che in una puntata \u00e8 andato anche a trovarlo in Inghilterra."}
{"id": "1241394", "revid": "78273", "url": "https://it.wikipedia.org/wiki?curid=1241394", "title": "Augusto B. Legu\u00eda", "text": ""}
{"id": "1241396", "revid": "585241", "url": "https://it.wikipedia.org/wiki?curid=1241396", "title": "Kinnie", "text": "Kinnie \u00e8 la bevanda analcolica gassata di tipo \"soft drink\" prodotta a Malta, paese nel quale rappresenta la bevanda nazionale per eccellenza.\n\u00c8 prodotta dall'azienda Simonds Farsons Cisk.\nContenuto.\nKinnie \u00e8 a base di arance amare, erbe e aromi naturali; il suo sapore e colore ricordano quello del chinotto.\n\u00c8 consuetudine servirlo liscio con ghiaccio e una fetta d'arancia.\nKinnie \u00e8 altres\u00ec una buona base per l'elaborazione di cocktail.\nIngrediente per aperitivi.\nAlcuni aperitivi che si possono preparare con il Kinnie:"}
{"id": "1241398", "revid": "1982", "url": "https://it.wikipedia.org/wiki?curid=1241398", "title": "Serapio Calder\u00f3n", "text": "\u00c8 stato Presidente del Per\u00f9 dal 7 maggio al 24 settembre 1904."}
{"id": "1241399", "revid": "2108263", "url": "https://it.wikipedia.org/wiki?curid=1241399", "title": "Alberto di Sassonia", "text": "Biografia.\nEra il figlio maggiore del principe Giovanni e della principessa Amalia Augusta di Baviera; il padre succedette al fratello Federico Augusto II al trono come re nel 1854.\nAlberto si conquist\u00f2 una notevole fama militare capeggiando le truppe sassoni nella Prima guerra dello Schleswig, nella Guerra austro-prussiana e nella Guerra franco-prussiana. Il suo periodo di governo come re fu scarso di eventi politici rilevanti.\nLa carriera militare.\nL'educazione del principe Alberto di Sassonia, come era in uso presso i principi tedeschi, si concentr\u00f2 essenzialmente sulle materie militari, ma egli partecip\u00f2 anche ad alcune letture all'Universit\u00e0 di Bonn. La sua prima esperienza bellica fu nel 1849, quando serv\u00ec come capitano nella Prima guerra dello Schleswig contro la Danimarca.\nAllo scoppio della Guerra austro-prussiana nel 1866, il principe ereditario prese il comando delle forze sassoni, opponendosi all'armata prussiana del principe Federico Carlo di Prussia. Nessun tentativo era stato fatto per tentare di difendere la Sassonia; la maggior parte dell'esercito sassone si rivers\u00f2 in Boemia, unendosi cos\u00ec alle truppe dell'impero austriaco. Ebbe invece una parte predominante nelle battaglie lungo il fiume Jizera e nella battaglia di Ji\u010d\u00edn. Il principe ereditario, comunque, sconfisse gli avversari nella decisiva battaglia di K\u00f6niggr\u00e4tz (3 luglio 1866). I sassoni mantennero tenacemente la propria posizione, ma furono coinvolti nella sconfitta dei loro alleati.\nNel corso di queste operazioni il principe si guadagn\u00f2 la stima di soldato valoroso; dopo che venne siglata la pace, la Sassonia entr\u00f2 nella Confederazione Germanica del Nord ed Alberto ottenne il comando dell'esercito, che ora era divenuto il XII Corpo Armato della Germania del Nord, e da questa posizione promosse una nuova riorganizzazione. Allo scoppio della Guerra franco-prussiana nel 1870 comand\u00f2 nuovamente l'esercito sassone, che venne incluso nella 2\u00aa Armata sotto il comando del principe Federico Carlo di Prussia, suo antico avversario. Alla battaglia di Gravelotte i sassoni costituirono l'ala che comand\u00f2 la parte decisiva della battaglia.\nVenne succeduto nel comando del XII corpo dal fratello, il principe Giorgio, che aveva servito sotto il suo comando nelle operazioni in Boemia.\nAlberto rappresent\u00f2 una notevole forza in campo anche nella battaglia di Sedan, comandando la 4\u00aa Armata contro il generale Patrice de Mac-Mahon; le azioni militari di Buzancy e Beaumont, il 29 e 30 agosto 1870, vennero combattute sotto la sua direzione; nella battaglia di Sedan (1\u00ba settembre 1870), con le truppe ai suoi ordini, Alberto cambi\u00f2 l'esito della battaglia a favore dei prussiani.\nDurante l'assedio di Parigi le sue truppe si limitarono ad operazioni di copertura delle ali alleate. Alla conclusione del Trattato di Francoforte (1871), venne nominato comandante delle truppe tedesche occupanti la Francia, posizione che rimase suo appannaggio sino alla Comune di Parigi. Alla conclusione della pace venne nominato Ispettore Generale delle armate e Feldmaresciallo.\nRe di Sassonia.\nAlla morte del padre, il re Giovanni, il 29 ottobre 1873, il principe ereditario gli succedette con il nome di Alberto. Il suo regno fu scarsamente ricco di eventi; egli prese solo raramente parte alla vita politica, dedicandosi agli affari militari, nei quali il suo valore e la sua esperienza potevano manifestarsi al meglio, non solo nell'esercito sassone, ma nelle armate tedesche in generale. Nel 1897 venne nominato arbitro nella contesa tra i pretendenti al Principato di Lippe.\nNel 1853 Alberto spos\u00f2 Carola, figlia di Gustavo di Vasa e nipote di Gustavo IV Adolfo di Svezia.\nAlberto mor\u00ec nel castello di Sibyllenort, in Slesia; non avendo eredi diretti gli successe sul trono il fratello Giorgio."}
{"id": "1241400", "revid": "6923", "url": "https://it.wikipedia.org/wiki?curid=1241400", "title": "Campionato di calcio a 5 dell'AFF", "text": "Il Campionato di calcio a 5 dell'AFF (\"AFF Futsal Championship\") \u00e8 un torneo internazionale per selezioni nazionali di calcio a 5 organizzato dalla ASEAN Football Federation e tenutosi per la prima volta nel 2001.\nNel 2010, per la seconda edizione svoltasi nella citt\u00e0 vietnamita di Ho Chi Minh, non fu presente la nazionale thailandese, che ha vinto finora tutte le altre edizioni."}
{"id": "1241401", "revid": "109077456", "url": "https://it.wikipedia.org/wiki?curid=1241401", "title": "Manuel Candamo", "text": "Attivit\u00e0 politica.\n\u00c8 stato Presidente del Per\u00f9 dal 20 marzo all'8 settembre 1895 e dall'8 settembre 1903 al 7 maggio 1904."}
{"id": "1241403", "revid": "287204", "url": "https://it.wikipedia.org/wiki?curid=1241403", "title": "Manuel Candamo Iriarte", "text": ""}
{"id": "1241407", "revid": "287204", "url": "https://it.wikipedia.org/wiki?curid=1241407", "title": "Eduardo L\u00f3pez de Roma\u00f1a", "text": "\u00c8 stato Presidente del Per\u00f9 dall'8 settembre 1899 all'8 settembre 1903."}
{"id": "1241411", "revid": "767487", "url": "https://it.wikipedia.org/wiki?curid=1241411", "title": "Nicol\u00e1s de Pi\u00e9rola", "text": "\u00c8 stato Ministro delle Finanze della Repubblica Peruviana (1869 e 1870-1871), e Presidente del Per\u00f9 dal 23 dicembre 1879 al 28 novembre 1881 e dall'8 settembre 1895 all'8 settembre 1899."}
{"id": "1241412", "revid": "1543377", "url": "https://it.wikipedia.org/wiki?curid=1241412", "title": "Ponte di barche sull'Ellesponto", "text": "Il ponte di barche sull'Ellesponto fu un'opera di ingegneria bellica e nautica realizzata da Serse I di Persia nel corso delle Guerre persiane, per la precisione nella seconda spedizione mossa contro la Grecia.\nIl ponte sullo stretto.\nL'opera progettata consisteva in un ponte di barche che doveva unire le due rive dell'Ellesponto, in prossimit\u00e0 della citt\u00e0 di Abido (\"Abydos\"), in un punto in cui il tratto di mare si restringeva a sette stadi (circa 1200 metri).\nLa sua costruzione fu voluta da Serse in persona, andando contro il consiglio fornitogli dal suo visir Artabano, che lo riteneva, al contrario, un possibile punto di debolezza della spedizione, facile bersaglio di attacchi e sabotaggi nemici.\nLa realizzazione, affidata a ingegneri egiziani e fenici, era collegata a quella di un'opera ingegneristica ancor pi\u00f9 rilevante cui il re persiano pose mano nello stesso periodo: la costruzione di un canale navigabile che tagliasse l'istmo del monte Athos.\nLa motivazione precisa alla base di una simile opera non \u00e8 chiara. Probabilmente Serse voleva realizzare qualcosa che conferisse prestigio ed incutesse timore grazie a uno scenografico passaggio del grande esercito imperiale.\nIl primo sfortunato tentativo.\nIl primo tentativo fu vanificato da una tempesta: forse a causa di alcune negligenze, il ponte di barche fu distrutto dalla violenza del mare proprio quando i lavori erano ormai quasi giunti al termine. L'ira di Serse si abbatt\u00e9 allora con durezza sui responsabili della costruzione che furono condannati alla decapitazione.\nIl Gran Re volle addirittura punire formalmente il mare con la flagellazione. Il curioso episodio della flagellazione dell'Ellesponto \u00e8 stato tramandato da Erodoto.\nIl secondo ponte.\nIl ponte venne comunque realizzato immediatamente dopo, da altri ingegneri che, come presumibile, posero in atto maggiori cautele e accortezze. Essi procedettero nel seguente modo. \nPer la costruzione richiesero l'utilizzo di 674 navi, triremi e pentecontere, solo una parte dell'enorme flotta persiana, tenute insieme da gomene realizzate da fibre di lino bianco e papiro fornite da fenici ed egiziani. Le navi, divise in due gruppi da 314 e 360, andarono a formare due bracci obliqui, disposti per\u00f2 in modo da assecondare la corrente . In questo modo la stessa corrente contribuiva a tenere in tensione le funi, assicurate alla terraferma per mezzo di argani di legno. Le funi ora, a differenza di quanto fatto precedentemente, furono impiegate in maniera promiscua: per ogni ponte due erano di lino e quattro di papiro. Il loro spessore era uguale ma quelle di lino erano pi\u00f9 pesanti: un talento per cubito.\nVennero gettate enormi ancore, per resistere ai venti al largo dello stretto e verso Ovest e l'Egeo ai venti di Noto e di Zefiro. \nQuindi vennero serrati gli argani e sulle corde tese furono posati dei tronchi trasversali, ben allineati e fissati tra loro. Tutto il transito fu accuratamente coperto prima di fascine e poi di terra uniformemente pressata. Sui bordi fu alzato uno steccato, perch\u00e9 gli animali non avessero timore del mare in basso.\nTra le pentecontere furono lasciati alcuni varchi per consentire il passaggio di imbarcazioni pi\u00f9 piccole.\nIl trionfale attraversamento.\nErodoto descrive l'attraversamento del ponte come un'incredibile parata scenografica, durata sette giorni e sette notti, senza interruzione ed accompagnata da oscuri presagi (un'eclisse di sole, una cavalla che d\u00e0 alla luce una lepre, la nascita di un mulo ermafrodito) e da complessi rituali. Tra questi: implorazioni al sole, l'offerta di libagioni, la combustione di incensi vari e rami di mirto e l'offerta in mare di un cratere d'oro, della coppa d'oro utilizzata per la libagione e di una spada persiana del tipo detto \"acinace\".\nQuesti ultimi gesti offertori, apparentemente rivolti al mare pi\u00f9 che al sole, potrebbero lasciar intendere, secondo l'allusione di Erodoto, ad una sorta di rito riparatorio messo in atto da un re tardivamente pentito.\nCollegamenti esterni.\nIl testo erodoteo in italiano, in inglese e in greco:"}
{"id": "1241415", "revid": "729019", "url": "https://it.wikipedia.org/wiki?curid=1241415", "title": "Douglas DC-1", "text": "Il Douglas DC-1 era un aereo di linea bimotore e monoplano ad ala bassa sviluppato dall'azienda aeronautica statunitense Douglas Aircraft Company negli anni trenta del XX secolo.\nPrimo modello della serie DC venne costruito in un solo esemplare ma serv\u00ec come base di sviluppo per il successivo DC-2.\nStoria del progetto.\nLa nascita del Douglas DC-1 pu\u00f2 essere ricondotta allo schianto di un trimotore Fokker F.10 della Transcontinental &amp; Western in Kansas, Stati Uniti. Il disastro, nel quale morirono otto persone, fu causato da alcune infiltrazioni d'acqua che erano penetrate nella struttura di legno del Fokker, provocandone il cedimento strutturale. A seguito di questo incidente, la Civil Aeronautics Board ordin\u00f2 che gli aerei non fossero pi\u00f9 costruiti con fusoliera o ali in legno. La Trans World Airlines, allora, commission\u00f2 un nuovo velivolo completamente in metallo, specificando che esso avrebbe dovuto avere almeno 12 posti, il carrello d'atterraggio retrattile e avrebbe dovuto essere in grado di volare anche con un motore fuori uso.\nLa Douglas Aircraft Company rispose con il prototipo del DC-1, un aereo perfettamente corrispondente alle richieste della TWA, ma con l'aggiunta di essere isolato contro il rumore, riscaldato e in grado sia di volare che di atterrare con un motore solo. Nonostante l'accuratezza tecnica, la Douglas Aircraft Company non sembrava soddisfatta del prototipo. Nel dubbio che il DC-1 vendesse meno di cento esemplari, il numero minimo per coprire i costi di produzione, la Douglas Aircraft Company realizz\u00f2 solamente un aereo, che vol\u00f2 il 1\u00ba luglio 1933. Durante l'anno e mezzo di prova, il Douglas DC-1 effettu\u00f2 pi\u00f9 di 200 voli e dimostr\u00f2 la netta superiorit\u00e0 contro il Ford Trimotor, l'aereo di linea pi\u00f9 usato all'epoca. La Trans World Airlines acquist\u00f2 il modello realizzato facendo apportare alcune piccole modifiche (riguardanti principalmente la disposizione dei posti a sedere, aumentati a 14, e il montaggio di motori pi\u00f9 potenti). L'unico modello esistente di Douglas DC-1 venne venduto nel 1938 alla L\u00edneas A\u00e9reas Postales Espa\u00f1olas e si schiant\u00f2 nel 1940, rimanendo irrimediabilmente danneggiato."}
{"id": "1241416", "revid": "110157", "url": "https://it.wikipedia.org/wiki?curid=1241416", "title": "CONCACAF Gold Cup 1991", "text": "La CONCACAF Gold Cup 1991 \u00e8 stata l'11\u00aa edizione (la 1\u00aa con la formula attuale) di questo torneo di calcio continentale per squadre nazionali maggiori maschili organizzato dalla CONCACAF.\nIl torneo si \u00e8 disputato negli Stati Uniti d'America dal 28 giugno al 7 luglio 1991 nelle citt\u00e0 di Los Angeles e Pasadena. Rispetto alle edizioni precedenti, cambiarono la denominazione e la formula della competizione: le otto squadre partecipanti furono divise in due gironi da quattro; le prime due di ogni girone passavano in semifinale; le vincenti disputavano la finale. Per la prima volta dal 1973, inoltre, il torneo non valeva come qualificazione ai Mondiali. Il trofeo fu vinto per la prima volta dagli , che batterono in finale l' ai tiri di rigore, dopo che la partita si era conclusa sul risultato di 0-0.\nFormula.\n28 membri CONCACAF: 8 posti disponibili per la fase finale. (come paese ospitante) \u00e8 qualificato direttamente alla fase finale. Rimangono 27 squadre per sette posti disponibili per la fase finale. Le squadre e i posti disponibili sono suddivisi in tre zone di qualificazione: \"Nord America\" (2 posti), \"Centro America\" (3 posti), \"Caraibi\" (2 posti).\nStatistiche.\nClassifica marcatori.\n4 reti\n3 reti\n2 reti\n1 rete\nAutoreti"}
{"id": "1241418", "revid": "8596", "url": "https://it.wikipedia.org/wiki?curid=1241418", "title": "Nicol\u00e1s de Pi\u00e9rola Villena", "text": ""}
{"id": "1241420", "revid": "709565", "url": "https://it.wikipedia.org/wiki?curid=1241420", "title": "Ghost Rider 2099", "text": "Ghost Rider 2099, il cui vero nome \u00e8 Kenshiro \"Zero\" Cochrane, \u00e8 un personaggio immaginario dei fumetti creato da Len Kaminski con l'apporto dei disegnatori Chris Bachalo e Mark Buckingham nel 1994, e pubblicato negli Stati Uniti d'America dalla Marvel Comics.\nAppartiene alla linea editoriale \"Marvel 2099\", esordita a met\u00e0 degli anni novanta, che comprende numerosi altri personaggi rivisitazioni futuristiche di personaggi classici della Marvel ambientate in un futuro distopico e iper-tecnologico dell'universo ufficiale. Il personaggio \u00e8 ispirato a Ghost Rider.\nStoria editoriale.\nLa serie a fumetti venne edita per dura 25 numeri terminando nel 1996; il personaggio riappare nella saga finale pubblicata sulla testata \"2099: Manifest Destiny\".\nBiografia del personaggio.\nKenshiro \"Zero\" Cochrane \u00e8 un abile hacker. Durante un furto di dati alla D/Monix corporation, viene ferito mortalmente da un mercenario. Poco prima di morire per\u00f2 lancia nel cyberspazio la sua mente, che viene archiviata digitalmente da oscure entit\u00e0 digitali e senzienti, operanti in un interstizio del cyberspazio, i \"Ghostworks\" (Fabbricafantasmi) i quali chiedono a Zero di divenire il loro avatar nel mondo reale, promettendogli in cambio di resuscitarlo immettendo la sua mente nell'androide \"Cybertek 101\". Lui acconsente e, dato il carattere ribelle e le similarit\u00e0 estetiche col suo predecessore storico, assume il nome di \"Ghost Rider\"."}
{"id": "1241421", "revid": "1305772", "url": "https://it.wikipedia.org/wiki?curid=1241421", "title": "DC2", "text": ""}
{"id": "1241422", "revid": "74801", "url": "https://it.wikipedia.org/wiki?curid=1241422", "title": "Andr\u00e9s Avelino C\u00e1ceres", "text": "\u00c8 stato Presidente del Per\u00f9 dal 28 ottobre 1883 al 3 agosto 1885, dal 5 giugno 1886 al 10 agosto 1890 e dal 10 agosto 1894 al 20 marzo 1895."}
{"id": "1241424", "revid": "1305772", "url": "https://it.wikipedia.org/wiki?curid=1241424", "title": "DC5", "text": ""}
{"id": "1241426", "revid": "1305772", "url": "https://it.wikipedia.org/wiki?curid=1241426", "title": "DC3", "text": ""}
{"id": "1241427", "revid": "8596", "url": "https://it.wikipedia.org/wiki?curid=1241427", "title": "Andr\u00e9s A. C\u00e1ceres Dorregaray", "text": ""}
{"id": "1241431", "revid": "834", "url": "https://it.wikipedia.org/wiki?curid=1241431", "title": "Justiniano Borgo\u00f1o", "text": "\u00c8 stato Presidente del Per\u00f9 dal 1\u00ba aprile al 10 agosto 1894."}
{"id": "1241433", "revid": "123277927", "url": "https://it.wikipedia.org/wiki?curid=1241433", "title": "Sailor Galaxia", "text": " \u00e8 l'ultima antagonista di Sailor Moon in tutte le versioni della storia.\nNell'anime \u00e8 la guerriera Sailor che protegge l'intera galassia, ovvero la Via Lattea, da sola durante le sailor wars ed \u00e8 la \"leggendaria sailor guerriera\", nel manga invece viene definita la \"guerriera della distruzione\". La sua stella, nel manga, \u00e8 piccola ed insignificante secondo lei e per questo parte alla ricerca di una sua stella e crede di averla trovata nella stella Zero al centro del Sagittarius A*, nel Centro della Via Lattea dove si trova il \"Galaxy Cauldron\", il luogo dove hanno origine e muoiono tutte le stelle della galassia tra cui Chaos.\nLa sua storia varia molto da anime a manga. Nel primo Chaos la corrompe perch\u00e9 lei cerca di sigillarlo mediande la \"spada del sigillo\", ma l'entit\u00e0 finisce per prendere il sopravvento su di lei, mentre nel secondo la seduce facendo leva sul suo desiderio di trovare una stella in grado di darle pi\u00f9 potere (ovvero la \"stella zero\"). In entrambi i casi, forte del potere di Chaos, Galaxia comincia a rubare i \"Star Seed\" (\"Semi di Stella\" nell'adattamento italiano dell'anime), l'unica differenza \u00e8 che nel manga cerca i soli Sailor Crystal, un tipo particolare di star seed, nell'anime cerca gli star seed originali (veri semi di stella in Italia) la cui luce non verr\u00e0 mai spenta, i cui possessori possono essere anche normali esseri umani, per costruire l'impero di Shadow Galactica, ma verr\u00e0 fermata da Sailor Moon.\nApparizioni.\nManga.\nSailor Galaxia nacque in un piccolo pianeta sperduto, che lei stessa considerava \"spazzatura\". Pur essendo una sailor vag\u00f2 a lungo per la galassia distruggendo i pianeti che a lei non sembravano utili, e per questa ragione la Principessa Kakyuu la definisce \"guerriera della distruzione\", in cerca di una stella pi\u00f9 potente e grande che potesse essere sua. In un pianeta, abitato da strani uomini-pesce, un giorno incontr\u00f2 Death Phantom che la condusse sulla stella zero, il luogo in cui vi \u00e8 il calderone in cui nascono le stelle, il \"Galaxy Cauldron\" e le spieg\u00f2 chi era Chaos e il suo scopo. Decise che quella era la sua stella e decise di fiancheggiare Chaos nel suo piano di conquista della galassia con l'intento per\u00f2 di sbaragliare Chaos e ottenere il controllo del \"Galaxy Cauldron\", e di conseguenza della galassia. Il piano di conquista consisteva nell'impossessarsi di tutti i Sailor Crystal della galassia e con il potere di tutte le Sailor guerriere far nascere la guerriera Sailor pi\u00f9 forte di tutte.\nFu cos\u00ec che galaxia cre\u00f2 \"Shadow galactica\", raccogliendo i \"sailor crystal\", assoldando le Sailor Animamates promettendogli una stella tutta loro e altre Sailor guerriere, promettendo loro pace e felicit\u00e0, e lasciando dietro di s\u00e9 morte e distruzione. Ottenendo il \"sailor crystal\" di qualcuno, Galaxia aveva inoltre la possibilit\u00e0 di creare un fantoccio del possessore del seme, e utilizzarlo a suo piacimento, come fosse una marionetta. Dopo aver conquistato i sailor crystal di tutte le guerriere, ad eccezione di Sailor Moon, ChibiChibi e il Sailor Quartet, Galaxia si confronta con Sailor Moon, proprio davanti al \"Galaxy Cauldron\". \u00c8 a quel punto che Chaos tenta di eliminare Galaxia risucchiandola nel cauldron. Sailor Moon riesce a salvarla appena in tempo, e Galaxia si rende conto che la stella che tanto aveva cercato era proprio colei che voleva annientare, Eternal Sailor Moon. Chaos a questo punto toglie i bracciali a Galaxia che scompare lasciando dietro di solo il suo Sapphire Crystal.\nAnime.\nSailor Galaxia un tempo era la leggendaria Sailor Senshi della galassia che combatt\u00e9 nelle sante battaglie delle Sailor Wars (in Italia rinominate \"Guerra delle Sailor\"). La guerra che per\u00f2 dovette affrontare contro Chaos sembrava non arrivare ad una conclusione, ma alla fine Galaxia ebbe la meglio sigillando l'entit\u00e0 nel proprio corpo. Tuttavia Chaos continu\u00f2 ad agire dall'interno, corrompendo Galaxia e rendendola oltremodo malvagia e potente. Divenuta consapevole di ci\u00f2, Galaxia rilasci\u00f2 il proprio \"star seed\", e lo lasci\u00f2 vagare per la galassia, al fine di trovare colei che avrebbe potuto accoglierlo, proteggerlo e utilizzarlo per sconfiggere definitivamente Caos (Sailor Moon). Questa fu l'ultima azione di Galaxia compiuta di volont\u00e0 propria. Privata dello \"star seed\", Galaxia pass\u00f2 completamente sotto il controllo di Chaos, mettendo a ferro e fuoco l'intera galassia, e distruggendo tra gli altri, anche il sistema stellare \"Kinmoku\", patria delle Sailor Starlights, che fuggirono sulla Terra, in cerca della propria principessa. Per poter accedere sulla terra, Galaxia aveva due compiti da sbrigare: liberare dal proprio sigillo la Regina Nehellenia, per permettere di risvegliare Sailor Saturn e prendere lo Star Seed della Terra, ovvero quello del principe Endymion.\nIntanto lo \"star seed\" puro di Galaxia, giunto sulla Terra aveva assunto la forma di ChibiChibi ed era stato accolto amorevolmente a casa Tsukino. Quando Sailor Moon affronta l'ultima battaglia contro Galaxia, a un passo dalla distruzione del pianeta, ChibiChibi rivela la sua vera identit\u00e0 e si trasforma da prima nello star seed di Galaxia e poi successivamente in una spada, la \"Fuuin no Ken\" ovvero \"La spada del sigillo\" la spada che Galaxia utilizz\u00f2 contro Chaos, per permettere a Sailor Moon di combattere e sconfiggere Sailor Galaxia. Galaxia alla vista della spada decide di liberarsi del Galactica Bracialet dicendo che non gli servivano per sconfiggere Sailor Moon e il suo aspetto muta, la fuku diventa nera e delle ali da demone sulla schiena e la voce doppia. Nell'artbook material collection l'autrice scrive che una volta che Sailor Galaxia si libera dei bracciali diviene Sailor Chaos. Inoltre la voce in sottofondo, che rappresenta la parte buona di Galaxia, afferma che colei che sta dinnanzi a Sailor Moon non \u00e8 pi\u00f9 Sailor Galaxia ma \u00e8 stata completamente impossessata da Chaos. Tuttavia Sailor Moon rifiuta di combattere e la spada viene distrutta da Galaxia stessa, e Chibi Chibi appare e poi scompare come se l'avessero privata dello star seed. Sailor Moon libera il potere del suo star seed e investe Galaxia col proprio calore, dandole la forza di espellere Chaos dal proprio corpo. Alla fine Galaxia, libera da Chaos, rivela il suo vero aspetto: una giovane e bellissima ragazza, completamente nuda, dai lunghissimi capelli biondi e rossi. Ripreso possesso della propria identit\u00e0 di paladina dell'amore e della giustizia, Galaxia, dopo aver salutato e ringraziato Sailor Moon, si occupa di riportare tutti i \"semi di stella\" rubati nel loro luogo di appartenenza, ripristinando di fatto lo stato antecedente alla guerra.\nMusical.\nNei musical di Sailor Moon la storia di Galaxia \u00e8 essenzialmente la stessa di quella dell'anime e del manga, con alcune differenze, pi\u00f9 o meno significative, che variano da musical a musical:\nAttrici.\nNell'anime Sailor Galaxia \u00e8 doppiata nella versione originale da Mitsuko Horie, mentre in quella italiana da Caterina Rochira. Nel musical invece il suo personaggio \u00e8 stato interpretato da cinque diverse attrici, a seconda della versione del musical: Saori Sara, Tamami Matsumoto, Takemi, Yumie Sakaguchi e Coco Isuzu (2017)."}
{"id": "1241434", "revid": "767487", "url": "https://it.wikipedia.org/wiki?curid=1241434", "title": "Remigio Morales Berm\u00fadez", "text": "\u00c8 stato Presidente del Per\u00f9 dal 10 agosto 1890 al 1\u00ba aprile 1894."}
{"id": "1241439", "revid": "767487", "url": "https://it.wikipedia.org/wiki?curid=1241439", "title": "Antonio Arenas", "text": "\u00c8 stato Presidente del Per\u00f9 dal 3 dicembre 1885 al 5 giugno 1886.\nBiografia.\nAvvocato peruviano."}
{"id": "1241445", "revid": "697352", "url": "https://it.wikipedia.org/wiki?curid=1241445", "title": "Miguel Iglesias", "text": "\u00c8 stato Presidente del Per\u00f9 dal 31 agosto al 3 dicembre 1885.\nBiografia.\nLa famiglia e i primi anni.\nMiguel Iglesias nacque nel 1830 figlio di Lorenzo e Rosa Pino. La famiglia Iglesias proveniva dalla Spagna ove era gi\u00e0 nota nell'VIII secolo con un Alvaro, capitano d'esercito che combatt\u00e9 contro i Mori. All'inizio dell'Ottocento il padre di Miguel, Lorenzo Iglesias, lasci\u00f2 la sua casa di Solivella in Catalogna per raggiungere i suoi tre zii che si erano stabiliti da diverso tempo in Per\u00f9 ove, nei pressi del villaggio di Cajamarca, detenevano una miniera d'argento. Cos\u00ec facendo egli divenne erede di entrambi i suoi zii e vice prefetto di Cajamarca; amico di Sim\u00f3n Bol\u00edvar, combatt\u00e9 nel gruppo di coloni dissidenti spagnoli che supportarono l'indipendenza dei paesi latinoamericani dalla Spagna.\nL'inizio della guerriglia.\nAlla morte del padre, Miguel eredit\u00f2 1000\u00a0km2 di terreni acquistati dai suoi antenati in Per\u00f9, oltre alle lucrative miniere. Il suo potere nell'area e nel villaggio di Cajamarca era quello di un magnate feudale ed egli inizi\u00f2 ad assoldare delle truppe personali dal 1866 durante la guerra contro la Spagna. Divenuto ufficiale dell'esercito rivoluzionario peruviano, fu presente alla vittoria del \"Dos de mayo\", ove ottenne il rango di Colonnello e venne nominato prefetto di Cajamarca. Nel 1874, Iglesias diede inizio ad una nuova rivoluzione contro il governo del presidente Manuele Prando, proclamandosi personalmente capo militare e politico del Per\u00f9 del nord. Sebbene Iglesias avesse pensato che la sua azione potesse risultare un fallimento, egli sapeva bene che nessuno a Lima avrebbe osato contrastare il suo grande potere a Cajamarca. Per questo Iglesias fu in grado di consolidare le sue posizioni nei feudi del nord del Per\u00f9. La guerra scoppi\u00f2 nel 1879 tra una coalizione del Per\u00f9 alleata con la Bolivia, contro il Cile ed il Per\u00f9 del sud, al punto che lo stesso Iglesias pot\u00e9 espandere ulteriormente la sua milizia privata.\nLa guerra del Pacifico.\nLa guerra, conosciuta poi come Guerra del Pacifico, inizi\u00f2 subito a propendere a sfavore del Per\u00f9. Nella campagna del novembre del 1879 la Marina peruviana si scontr\u00f2 in due battaglie contro le corazzate cilene rifornite da navi inglesi; il dipartimento meridionale di Tarapac\u00e1 venne perso e la professionale marina peruviana venne sconfitta. Successivamente un amico di Iglesias, Nicol\u00e1s de Pi\u00e9rola, lanci\u00f2 un colpo di Stato che ebbe successo, dichiarandosi dunque Supremo Comandante in Capo e dal 23 dicembre 1879 egli and\u00f2 a rimpiazzare il presidente Prado che venne tra l'altro cacciato dallo stesso popolo che lo riteneva responsabile di non aver condotto a dovere la guerra. Uno dei battaglioni che portarono supporto a Pierola furono i \"Vencedores de Cajamarca\" di Iglesias e lo stesso Pierola nomin\u00f2 Iglesias al ruolo di Segretario della Guerra del suo nuovo governo.\nIglesias ad ogni modo non fu un politico statico, ma un coraggioso soldato. Iglesias personalmente si prese l'incarico di organizzare la difesa della capitale peruviana contro l'avanzata delle truppe cilene nel gennaio del 1881. Le principali linee difensive di Iglesias erano poste al Morro Solar, una collina appena a sud di Lima. Egli aveva a disposizione 5000 uomini, in gran parte reclutati da Cajamarca, che a sue spese erano stati allenati per difendere Lima. Dopo che la seconda divisione peruviana venne costretta a ritirarsi da San Juan, la battaglia per Lima inizi\u00f2 a concentrarsi al Morro Solar. Il primo assalto cileno alla collina venne respinto ma i rinforzi cileni e l'artiglieria ebbero poi la meglio. Iglesias si trov\u00f2 circondato e con un numero inferiore di uomini contro i 9000 cileni che si apprestavano al suo sbarramento. Dal momento che l'esercito regolare peruviano era stato decimato a sud, perdendo gran parte del suo moderno equipaggiamento nel processo, Iglesias disponeva solo delle armi meno avanzate e di fattura locale, fucili senza canne rigate e inferiori per gittata ai Krupps cileni. Degli uomini posti alla difesa di Morro Solar solo 280 vennero presi prigionieri. Tra gli uccisi vi fu anche il figlio di Iglesias, Alejandro, dell'et\u00e0 di soli 22 anni. Miguel Iglesias venne fatto prigioniero assieme a Carlos de Pierola, fratello del presidente, e Guillermo Billinghurst, Segretario di Stato. Questi tre uomini, assieme ad altri notabili peruviani, si trovarono quindi sull'orlo del plotone d'esecuzione quando l'ordine venne fermato, mantenendo vivi i prigionieri. Ancora una volta a salvare questi uomini fu l'ardore e la causa per cui combattevano: Billinghurst chiese al sergente comandante del plotone di essere portato di fronte al generale cileno Baquedano.\nDopo la sconfitta di Morro Solar, il Cile non riconobbe Pinerola come presidente e e lo rimpiazz\u00f2 con un presidente-fantoccio al palazzo di Lima. Tornato a Cajamarca, Iglesias continu\u00f2 la sua guerra contro il Cile nel nord del Per\u00f9, assieme al generale Andres Avelino Caceres col quale combatt\u00e9 sulle Ande. Sulla collina di Morro Solar, Iglesias aveva dichiarato \"Non la dar\u00f2 vinta! Combatter\u00f2 finch\u00e9 potr\u00f2!\" ed ora egli vedeva la sua missione nel \"cercare di difendere ci\u00f2 che il nemico gli aveva tolto\". Egli ottenne una schiacciante vittoria sui cileni a San Pablo presso Cajamarca il 13 luglio 1882 ma poco dopo delle nuove forze cilene occuparono la regione con brutali rappresaglie. Dopo questa ennesima pesante sconfitta Iglesias si rese conto che la guerra dovesse volgere al termine o il Per\u00f9 ne sarebbe uscito tremendamente devastato.\nIglesias, per\u00f2, era convinto che l'occupazione del Per\u00f9 da parte del Cile ne avrebbe fatto pi\u00f9 una colonia cilena piuttosto che una nazione sovrana. Autoproclamatosi capo delle sue forze ancora una volta, dopo una piccola rivolta ad Anc\u00f3n, poco distante da Lima, il 23 ottobre 1883 Iglesias sigl\u00f2 il Trattato di Ancon col quale il Per\u00f9 prometteva di porre fine alle ostilit\u00e0. Il Per\u00f9 avrebbe pagato i danni di guerra al Cile cedendo il dipartimento di Tarapac\u00e1 mentre i dipartimenti meridionali di Arica e Tacna sarebbero passati al Per\u00f9 per un decennio per poi svolgere un referendum per chiedere ai cittadini locali se avessero voluto rimanere col Per\u00f9 o passare al governo del Cile.\nPresidente del Per\u00f9, l'esilio ed il ritorno.\nQuando sigl\u00f2 il Trattato di Ancon, Miguel Iglesias si aspettava ad ogni modo che i suoi sforzi sarebbero stati ricompensati dalla gratitudine popolare, ma impieg\u00f2 due anni per capire che il suo popolo non poteva essere grato all'uomo responsabile della loro sostanziale sconfitta. Iglesias inizi\u00f2 il restauro della biblioteca nazionale che era stata saccheggiata dai cileni, ma non trov\u00f2 la fortumla per ricostruire le istituzioni politiche del Per\u00f9. Avendo dilapidato le finanze statali, Iglesias inizi\u00f2 ad utilizzare misure repressive per zittire l'opposizione che gli si opponeva. Il 27 agosto 1884 scoppi\u00f2 una nuova guerriglia contro Lima ed in direzione del palazzo presidenziale. La tenacia difesa di Iglesias fu in grado di respingere gli attacchi ma questi tornarono a Lima l'anno successivo. Questa volta fu la popolazione stessa di Lima a opporsi ai guerriglieri e Iglesias cap\u00ec di avere perso il supporto popolare. Decidendo di evitare ulteriori spargimenti di sengue, Iglesias rinunci\u00f2 alla presidenza nel dicembre del 1885 e si rifugi\u00f2 su una nave italiana raggiungendo la sua residenza privata di Udima nella Cajamarca.\nIglesias decise a questo punto di ritirarsi dalla vita politica e di dedicarsi all'agricoltura, ma il nuovo governo peruviano era intenzionato ad esiliarlo in quanto era proprio dalla sua base di Cajamarca che egli aveva ripetutamente lanciato degli attacchi al governo in passato. Iglesias lasci\u00f2 il Per\u00f9 e con la moglie Maria (figlia di Manuel Alonso de Posadas) andarono in esilio in Europa, dapprima a Madrid e poi a Parigi. Nel 1888 il bando contro Iglesias venne annullato e lui e sua moglie furono in grado di fare ritorno in Per\u00f9. Il presidente Carceres reintegr\u00f2 Iglesias come generale e suo personale messaggero.\nAlcuni anni dopo, nel 1895, la popolazione di Cajamarca vot\u00f2 Iglesias come senatore, posizione che mantenne sino alla sua morte nel 1909.\nSepoltura e riesumazione.\nAl momento della sua morte fu sepolto nel cimitero e l\u00ec, il 2 giugno 2011, fu riesumato e portato nella cripta degli eroi video"}
{"id": "1241456", "revid": "767487", "url": "https://it.wikipedia.org/wiki?curid=1241456", "title": "Lizardo Montero", "text": "\u00c8 stato Presidente del Per\u00f9 dal 15 gennaio 1881 al 28 ottobre 1883."}
{"id": "1241470", "revid": "767487", "url": "https://it.wikipedia.org/wiki?curid=1241470", "title": "Francisco Garc\u00eda Calder\u00f3n", "text": "Biografia.\n\u00c8 stato Presidente del Per\u00f9 dal 12 marzo al 28 settembre 1881.\nIl padre fu arrestato dalle autorit\u00e0 cilene di occupazione e deportato in Cile nel 1881. Una volta liberato fu costretto ad emigrare con tutta la famiglia in Europa, in Francia, a Parigi.\nNel 1886 la famiglia ritorn\u00f2 in Per\u00f9.\nSuo figlio, Ventura Garc\u00eda Calder\u00f3n (1886 \u2013 1959), \u00e8 stato uno scrittore e diplomatico peruviano, uno dei massimi esponenti della corrente letteraria modernista ispanoamericana."}
{"id": "1241471", "revid": "599013", "url": "https://it.wikipedia.org/wiki?curid=1241471", "title": "Roberto Serniotti", "text": "Attualmente \u00e8 il tecnico del Cuneo Volley.\nEx allenatore di molte squadre in tutta Europa, tra le altre Panath\u012bna\u00efkos Athl\u012btikos Omilos, Tours Volley-Ball, M. Roma Volley, Trentino Volley, Berlin Recycling Volleys, Asseco Resovia.\nCarriera.\nLa sua carriera nella massima serie inizia nel 1992, come 2\u00ba allenatore al Piemonte Volley. Nella societ\u00e0 cuneese rimane ininterrottamente fino al 2000 (l'ultimo anno come 1\u00ba allenatore), vincendo numerosi trofei nazionali ed internazionali. Dopo due stagioni in Grecia al Panath\u012bna\u00efkos Athl\u012btikos Omilos siede nuovamente sulla panchina della formazione piemontese, fino al termine della Serie A1 2002-03.\nNel 2003 si trasferisce in Francia, sedendosi sulla panchina del Tours Volley-Ball, che porta all'apice dei suoi trionfi, guidando la formazione transalpina alla vittoria della prima ed unica Champions. (2\u00b0 Champions League vinta da una squadra francese) e due Coppe di Francia.\nDal 2003 al 2004 \u00e8 anche l'assistente dell'allenatore della Nazionale francese con la quale conquista un argento all'Europeo 2003 e partecipa alle Olimpiadi di Atene 2004. Dal 2005 al 2007, invece, \u00e8 assistente sulla panchina della Nazionale italiana, con la quale si aggiudica l'Europeo 2005.\nLa sua avventura d'oltralpe si interrompe nel 2006, quando viene ingaggiato dalla M. Roma Volley. La neonata societ\u00e0 romana, seppure alla sua prima esperienza, raggiunge presto risultati di prestigio: in Italia la finale della Coppa Italia e della Supercoppa italiana, mentre in campo europeo trionfa in Coppa CEV. Dopo due stagioni la societ\u00e0 decide di non rinnovare l'iscrizione alla massima serie, e Serniotti vola in Russia sulla panchina del Volejbol'nyj klub Jaroslavi\u010d.\nDal 29 dicembre 2009, fino al termine del campionato, \u00e8 1\u00ba allenatore della Prisma Volley di Taranto.\nNel 2010 collabora nuovamente con la Nazionale Francese allenando la Selezione B.\nIl 21 giugno 2010 viene ingaggiato dalla Trentino Volley, in cerca di un secondo allenatore da affiancare a Radostin Stoj\u010dev. Sulla panchina della formazione trentina vince per la prima volta il campionato italiano e la Coppa del Mondo per club, che finiscono pi\u00f9 volte nel suo palmar\u00e8s. Trionfa anche in Coppa Italia, Supercoppa italiana e in Champions League.\nNell'estate del 2013 la societ\u00e0 incontra delle difficolt\u00e0 finanziarie, che la costringono a cedere molti dei suoi giocatori pi\u00f9 forti; tra le partenze figura anche l'allenatore Radostin Stoj\u010dev, giunto in scadenza di contratto. Serniotti viene promosso a 1\u00ba allenatore della squadra, firmando un rinnovo contrattuale di una stagione, e come suo 2\u00ba chiama Simone Roscini. L'avventura alla guida della panchina trentina dura una sola stagione, nella quale conquista la Supercoppa italiana e la medaglia di bronzo alla Coppa del Mondo per club.\nNella stagione 2015-16 viene chiamato alla guida del Berlin Recycling Volleys, nella 1. Bundesliga tedesca. Chiama come suo secondo l'allenatore giapponese Koichiro Shimbo con il quale ottenne ottimi risultati sia sul campo nazionale che europeo. \u00c8 l'anno del \"triple\": vince la Coppa CEV (1\u00b0 trofeo europeo nella storia del club), il campionato tedesco e la coppa di Germania. L'anno successivo si riconferma campione di Germania oltre a portare la squadra tedesca alle Final Four di Champions League.\nNel campionato 2017-18 diventa allenatore dell'Asseco Resovia in Polska Liga Siatk\u00f3wki, ma nel dicembre 2017 risolve il contratto con la formazione polacca\nNel Febbraio 2018 viene chiamato alla guida del Cuneo Volley in Serie B, tornando cos\u00ec nella citt\u00e0 che lo ha lanciato come allenatore; nonostante non venga riconfermato per la stagione successiva, a dicembre dello stesso anno torna a sedersi sulla panchina cuneese, questa volta in Serie A2, per sostituire Mauro Barisciani.\nNella stagione 2020-21 arriva terzo in campionato e viene eliminato in semifinale playoff da Prisma Volley mentre in Coppa Italia A2/A3 raggiunge la semifinale perdendo contro Olimpia Bergamo, la squadra infine vincitrice del torneo.\nNel campionato 2021-22 raggiunge la finale di Coppa Italia A2/A3 riportando cos\u00ec, 11 anni dopo, una finale di coppa al Cuneo Volley contro Conad Reggio Emilia, squadra che vince in casa dei cuneesi per 3 a 1 aggiudicandosi la 25\u00b0 edizione.\nPalmar\u00e8s.\nCompetizioni nazionali\nCompetizioni internazionali"}
{"id": "1241474", "revid": "1573940", "url": "https://it.wikipedia.org/wiki?curid=1241474", "title": "Ponerinae (zoologia)", "text": "La sottofamiglia Ponerinae comprende oltre 1800 specie di formiche, diffuse soprattutto nelle zone a clima tropicale, classificate in circa 30 generi.\nDescrizione.\nCome le altre formiche poneromorfe, le ponerine sono caratterizzate dalla presenza di un singolo peziolo, da un addome diviso in due sezioni da una spessa banda circolare posta fra la sua parte anteriore e quella mediana e da un clipeo biforcato in due lobi, che scendono fino all'apparato boccale. Generalmente, la prima sezione dell'addome viene considerata anche come un post-peziolo. Tutte le specie di ponerine presentano inoltre il pungiglione.\nTassonomia.\nComprende i seguenti generi:"}
{"id": "1241476", "revid": "44638", "url": "https://it.wikipedia.org/wiki?curid=1241476", "title": "James Sensenbrenner", "text": ""}
{"id": "1241478", "revid": "20262", "url": "https://it.wikipedia.org/wiki?curid=1241478", "title": "Mauriziano", "text": ""}
{"id": "1241479", "revid": "20262", "url": "https://it.wikipedia.org/wiki?curid=1241479", "title": "Morisyen", "text": ""}
{"id": "1241482", "revid": "6923", "url": "https://it.wikipedia.org/wiki?curid=1241482", "title": "Dresdner Verkehrsbetriebe", "text": "La Dresdner Verkehrsbetriebe AG , pi\u00f9 nota con la sigla DVB, \u00e8 l'azienda tedesca che svolge il servizio di trasporto pubblico autotranviario nella citt\u00e0 di Dresda e nel suo circondario.\nEsercizio.\nNel 2006 l'azienda gestiva 40 linee, ripartite in 12 tranvie e 28 autolinee.\nParco aziendale.\nNel 2006 la flotta del DVB, riconoscibile dalla livrea gialla, era costituita da 180 autobus, in gran parte snodati, e quasi 300 tram di cui 120 a pianale ribassato.\nAutobus.\nI marchi pi\u00f9 rappresentati sono MAN, Mercedes-Benz e Solaris.\nTram.\nOltre ai datati Tatra T4D (motrici e rimorchi), sono presenti moderni tram snodati della Bombardier e due CarGoTram lunghi quasi 60 metri, raro esempio di tram adibiti al trasporto merci: il loro compito \u00e8 quello di trasferire, nel pi\u00f9 completo anonimato data la blindatura dei convogli, materiale idoneo alla costruzione di auto nella locale fabbrica della Volkswagen.\nSede legale.\nLa sede \u00e8 a Dresda in Trachenberger Stra\u00dfe 40."}
{"id": "1241483", "revid": "1573940", "url": "https://it.wikipedia.org/wiki?curid=1241483", "title": "Nothomyrmecia macrops", "text": "Nothomyrmecia macrops , \u00e8 una specie di formica nota anche come formica dinosauro, sviluppatasi durante il tardo Cretacico. \u00c8 l'unica specie del genere Nothomyrmecia.\nQuesta specie \u00e8 limitata ai boschi di eucalipto situati vicino Poochera, in Australia centro-meridionale. \u00c8 considerata dagli entomologi come un fossile vivente; \"N. macrops\" \u00e8 infatti la pi\u00f9 primitiva specie di formica.\nDescrizione.\nLe operaie di \"N. macrops\" hanno un aspetto fisico vespoidale. Esse sono caratterizzate da occhi composti sviluppati e da un addome presentante una parte posteriore flessibile. Il torace, irregolare, presenta un pronoto leggermente rialzato rispetto all'epinoto, mentre le mandibole sono di grandi dimensioni rispetto al capo. Le regine di \"N. macrops\" hanno molte caratteristiche in comune con le operaie, sebbene presentino, a differenza di queste, ocelli sulla parte superiore del capo.\nBiologia.\nLe colonie di \"N. macrops\" sono di piccole dimensioni, e comprendono qualche decina di esemplari adulti. I nidi sono piccoli e semplici, e sono scavati nel terreno. Le operaie, e talvolta anche la regina, raccolgono il cibo nelle notti fredde, predando piccoli animali ed allevando gli afidi sugli eucalipti."}
{"id": "1241485", "revid": "785863", "url": "https://it.wikipedia.org/wiki?curid=1241485", "title": "Topesio", "text": "Topesio (\"Mortimer Mouse\"), \u00e8 un personaggio immaginario dei fumetti e dei cartoni animati della Disney, creato da Floyd Gottfredson nel 1936. Ha notevoli somiglianze con un altro personaggio creato da Gottfredson, \"Montmorency Rodent\" (chiamato in Italia Bubbo), tanto che i due personaggi vengono spesso confusi tra di loro. Anche in alcune storie italiane degli anni ottanta \u00e8 stato usato per lui il nome Mortimer.\nCaratterizzazione del personaggio.\nTopesio (\"Mortimer\").\n\u00c8 il \"rivale in amore\" di Topolino in quanto, varie volte, tenta senza successo di affascinare Minni. \u00c8 un impostore amante del lusso pi\u00f9 volte incastrato da Topolino. Fa la sua prima apparizione nel 1936, nel cartoon \"Il rivale di Topolino\" (\"Mickey's Rival\") in cui tenta senza successo di incantare Minni. Appare anche in alcune tavole domenicali del 1936 (in cui viene chiamato, nella versione italiana, \"Felice\" facendo confusione con Mr. Slicker, che \u00e8 un personaggio a parte). Nel 1941 Gottfredson cre\u00f2 un personaggio molto simile a Mortimer, Montmorency, ossia \"Bubbo\".\nNegli anni settanta, lo Studio Disney decise di riprendere il personaggio di Mortimer/Topesio. Lo stesso personaggio apparve in seguito nelle produzioni brasiliane degli anni settanta e ottanta. Negli anni novanta, dopo aver preso la decisione di scrivere nuove storie con un nemico di Topolino, la Walt Disney Animation us\u00f2 il nome Mortimer ma con l'aspetto del Montmorency/Bubbo del 1941. Pure nei fumetti editi negli USA dalla Gemstone, quando venivano usate le storie realizzate in Danimarca col personaggio di Montmorency, esso venne nominato Mortimer. \nIl personaggio di Mortimer/Topesio \u00e8 apparso anche nelle serie animate \"Mickey Mouse Works\", \"House of Mouse - Il Topoclub\" e \"La casa di Topolino\" dove viene chiamato con il suo nome originale, \"Mortimer\". Topesio \u00e8 doppiato da Maurice LaMarche. Nel 1999 appare con il nome Mortimer nel cartone animato \"Topolino e la Magia del Natale\", in cui \u00e8 il proprietario dell'azienda dove lavora Minni. Mortimer \u00e8 anche il nome di uno zio e di un bisnonno di Minni.\nDi seguito, ecco gli altri due personaggi che spesso, erroneamente, sono stati confusi con l'originale \"Mortimer Mouse\":\nBubbo (\"Montmorency\").\n\u00c8 un illusionista che tenta di corteggiare Minni nella storia \"Topolino e l'illusionista\" (1941); alla fine della storia si scopre essere un autista che utilizza la macchina e i vestiti del suo capo per fare bella figura con Minni. Gottfredson aveva basato Montmorency sul pi\u00f9 vecchio Mortimer, ma gli cambi\u00f2 nome perch\u00e9 il nipote di Topolino, Morty (nome originale di Tap), era un personaggio pi\u00f9 importante di quanto fosse stato nel 1936, e non voleva che i due avessero nomi simili. Comunque, Montmorency non era solo un Mortimer \"rinominato\" in quanto, dopo essere stato introdotto nel 1941, nella trama fu trattato come se Topolino non l'avesse mai conosciuto prima, mentre in realt\u00e0 Topolino aveva gi\u00e0 conosciuto Mortimer: quindi, Mortimer/Topesio e Montmorency/Bubbo sono distinti e separati.\nDagli anni novanta in poi, la casa editrice danese Egmont us\u00f2 Montmorency Rodent ma basandolo sul disegno del 1941. Nelle nuove storie Montmorency aveva i baffi dato che era stato adattato dal personaggio di Mortimer, che li aveva sempre avuti. Negli anni novanta, dopo aver preso la decisione di scrivere nuove storie con un nemico di Topolino, la Walt Disney Animation us\u00f2 il nome Mortimer con l'aspetto del Montmorency del 1941. Nei fumetti della Gemstone, quando venivano usate le storie danesi con la summenzionata versione di Montmorency, il personaggio venne chiamato Mortimer. \nIn Inducks, entrambi i personaggi sono chiamati Montmorency Rodent.\nMr. Slicker (\"Felice il bel gag\u00e0\").\nIl personaggio Mr. Slicker (\"Felice il bel gag\u00e0\"), slegato da Mortimer e Montmorency, \u00e8 a parte e a s\u00e9 stante, eppure anche lui confuso con Mortimer/Topesio.\nDifferenze tra Topesio, Bubbo e Felice.\nIl personaggio di Topesio (\"Mortimer\") viene spesso confuso con Bubbo (\"Montmorency\"); a differenza di quest'ultimo, Topesio \u00e8 leggermente pi\u00f9 basso e, nei fumetti a colori, ha il pelo nero anzich\u00e9 grigio. Negli anni novanta, la confusione aument\u00f2 perch\u00e9 la \"Walt Disney Animation Studios\" decise di utilizzare Mortimer/Topesio con l'aspetto del Montmorency/Bubbo del 1941. Esistono delle differenze anche tra la coppia Topesio-Bubbo e il suddetto Felice. Topesio, come Bubbo, vuole conquistare Minni mentre Felice \u00e8 interessato a derubarla, senza alcun scopo sentimentale a differenza dei primi due."}
{"id": "1241492", "revid": "599013", "url": "https://it.wikipedia.org/wiki?curid=1241492", "title": "Alessandro Cortinovis", "text": "Professionista dal 1999 al 2007, colse vittorie solo tra i dilettanti, ma partecip\u00f2 a tutti i Grandi Giri e a tutte le classiche monumento.\nCarriera.\nCortinovis in carriera non ha mai ottenuto vittorie da professionista, sfruttando le caratteristiche da passista per lavorare come gregario. Nella quinta tappa della Vuelta a Espa\u00f1a 2003 fu coinvolto in una caduta che gli procur\u00f2 la frattura della mascella e la perdita di quattro denti. Annunci\u00f2 il suo ritiro al termine della stagione 2007."}
{"id": "1241493", "revid": "287204", "url": "https://it.wikipedia.org/wiki?curid=1241493", "title": "Azione delle torpediniere italiane nella battaglia di Creta", "text": "Nei piani dei comandi tedeschi l'occupazione di Creta doveva essere compito esclusivo della Luftwaffe e dei suoi paracadutisti attraverso la Divisione aviotrasportata composta da 22.000 uomini al comando del \"Generalmajor\" Kurt Student, che avrebbero occupato gli aeroporti nemici da dove sarebbe poi giunta la 5\u00aa Divisione da montagna del \"Generalleutnant\" Julius Ringel che doveva essere trasportata, con l'armamento pesante e che avrebbe portato a termine la conquista dell'isola.\nQualche giorno prima dell'inizio delle operazioni i generali tedeschi si resero conto che il piano originario dipendeva troppo dall'assalto e dalla sorpresa iniziali e corsero ai ripari organizzando alcuni sbarchi secondari di Gebirgj\u00e4ger (truppe alpine) sulle coste dell'isola chiedendo l'appoggio della Regia Marina per dirigere verso Creta i piccoli convogli con le truppe da sbarcare. Questi convogli carichi di soldati erano costituiti da piccoli pescherecci requisiti ai greci, detti caicchi. L'azione delle navi italiane doveva essere solo di direzione e non di scorta, in quanto la protezione dei convogli sarebbe stata assicurata dalla Luftwaffe, ma nella circostanza le torpediniere italiane e finirono per agire da scorta. \nLa notte del Lupo.\nIl 19 maggio 1941, uno di questi convogli composto da ventuno caicchi, part\u00ec dal porto del Pireo, ma sette furono costretti a tornare indietro per avarie. A scortarli era destinata la torpediniera , che per un'avaria all'elica di dritta venne sostituita dalla torpediniera \"Curtatone\" che a sua volta affond\u00f2 in giorno dopo su delle mine mentre cercava di raggiungere il convoglio. Fu allora ordinato alla torpediniera \"Lupo\" di scortare il convoglio fino a Creta. Il \"Lupo\" raggiunse il convoglio il 21 maggio 1941 e alle 22:33 una vedetta segnalato a circa 1000 metri di distanza un caccia nemico sul lato di dritta; si trattava del cacciatorpediniere britannico \"Janus\" contro il quale la \"Lupo\" lanci\u00f2 due siluri mancando il bersaglio. La torpediniera \"Lupo\" inizi\u00f2 allora a distendere una cortina fumogena a protezione delle piccole unit\u00e0 scortate. Subito dopo fu avvistato ad una distanza di 700 metri un incrociatore britannico, il \"Dido\", che apr\u00ec il fuoco contro la torpediniera italiana, la quale rispose con tutte le armi e lanciando un siluro. Durante lo scambio di cannonate comparve improvvisamente a brevissima distanza un secondo incrociatore britannico, l\"Orion\", su cui la torpediniera concentr\u00f2 il fuoco delle sue artiglierie e lanci\u00f2 un secondo siluro che caus\u00f2 danni alla carena dell\"Orion\", mentre apparivano via via nella foschia, causata dalla cortina fumogena, altre sagome di navi nemiche. Il tiro delle navi inglesi fu molto preciso e la \"Lupo\" fu ripetutamente colpita da proiettili e da colpi di mitragliera che tuttavia non provocarono gravi danni ma uccisero due marinai, il sottocapo furiere Orazio Indelicato e il cannoniere Nicol\u00f2 Moccole, ferendone altri ventisei. \nNella mischia, le unit\u00e0 nemiche nella confusione creata dalla scarsa visibilit\u00e0, si scambiarono cannonate fra di loro e la \"Lupo\" riusc\u00ec a sfuggire abilmente all'impari lotta.\nDopo che la formazione britannica si allontan\u00f2 la \"Lupo\" ritorn\u00f2 sulla scena d'azione per recuperare i naufraghi. Successivamente le navi inglesi, grazie al radar, rintracciarono il convoglio e ben dieci barche vennero affondate con circa 800 soldati tedeschi morti in questo fallito tentativo di sbarco, mentre le altre imbarcazioni sfuggite alle navi nemiche ritornarono in Grecia.\nPer questa azione la bandiera di guerra della \"Lupo\" venne decorata con la Medaglia d'Argento al Valor Militare mentre al suo comandante il Capitano di Fregata Francesco Mimbelli fu conferita la Medaglia d'Oro al Valor Militare. La formazione inglese era composta dagli incrociatori \"Ajax\", \"Orion\", \"Dido\" e dai cacciatorpediniere \"Hereward\", \"Hasty\", \"Janus\" e \"Kimberley\" ed era comandata dal Contrammiraglio Irvine Glennie che and\u00f2 incontro a molte critiche in quanto sebbene le navi inglesi avessero impedito lo sbarco dei piccoli pescherecci si erano fatte sfuggire una piccola torpediniera che da sola aveva saputo tener testa ad un'intera formazione.\nLa giornata del Sagittario.\nUn altro convoglio composto da 38 caicchi e piroscafetti carichi di truppe tedesche, con a bordo 4000 Gebirgsj\u00e4ger della 5. Gebirgs-Division tedesca che avrebbero dovuto sbarcare sull'isola di Creta salp\u00f2 dall'isola di Milo all'una del pomeriggio del 20 maggio 1941, scortati dalla torpediniera \"Sagittario\". partita dal Pireo al comando del tenente di vascello Giuseppe Cigala Fulgosi per scortare a Creta il convoglio oltre alle imbarcazioni carichi di truppe tedesche, includeva anche la piccola nave ospedale \"Brigitte\". Alle 13.51 la vecchia torpediniera \"Curtatone\", che precedeva la \"Sagittario\", urt\u00f2 una mina e salt\u00f2 in aria: la nave di Cigala Fulgosi diresse prontamente sul luogo dell'affondamento e, coadiuvata da alcune barche condotte da artiglieri tedeschi, recuper\u00f2 22 naufraghi, che trasbord\u00f2 poi sul posamine \"Rovigno\". Raggiunta anche da alcuni MAS, la \"Sagittario\" protrasse le ricerche sino alle quattro del pomeriggio, poi riprese la navigazione. Alle 17.15 la nave si ancor\u00f2 al largo di Lavrion e rimase in attesa delle unit\u00e0 del convoglio, divise in due gruppi: il primo, proveniente da nord, arriv\u00f2 quasi subito (e alle 17.45 la torpediniera imbarc\u00f2 il capitano di fregata della Kriegsmarine Von Lipinski), il secondo, proveniente da Megara, venne avvistato alle 21.50, quindi, nel giro di dieci minuti, la \"Sagittario\" salp\u00f2 per venirgli incontro, assumendo poi rotta per Milo con a rimorchio un motoveliero con problemi al motore. Alle cinque di mattina del 21 maggio il convoglio si era parzialmente disperso, quindi la torpediniera dovette tornare a Lavrion, dov'erano tornati diversi motovelieri in avaria, dando loro assistenza e prendendone alcuni a rimorchio. Infine Cigala Fulgosi decise di dividere il convoglio in due gruppi, le navi pi\u00f9 veloci insieme alla \"Sagittario\" e quelle pi\u00f9 lente in un secondo gruppo. Alle 12.40 la \"Sirio\" ed il primo gruppo si misero alla fonda a meridione di Milo, in attesa delle altre unit\u00e0: fu presa la decisione di ripartire alle 19 (ora per cui si riteneva che il secondo gruppo sarebbe arrivato) lasciando a Milo le unit\u00e0 pi\u00f9 lente ed in avaria e imbarcando sulla \"Sagittario\" le truppe a bordo di tali imbarcazioni, ma alle 16 Marisudest ordin\u00f2 di restare a Milo per la notte, perci\u00f2 la torpediniera e le imbarcazioni del primo gruppo si portarono all'\u00e0ncora nella rada di Milo, raggiunte nel frattempo anche dal secondo gruppo. Alle 18.50 tutta la flottiglia era riunita nella rada, e risult\u00f2 possibile riparare tutte le avarie alle varie imbarcazioni, consentendo cos\u00ec di non rinunciare a nessuna di esse. Alle 2.30 del 22 maggio le unit\u00e0 ripartirono alla volta di La Canea, su ordine di Marisudest, ma alle 7.30 un contrordine fece invertire la rotta, tornando verso Milo: entro le 8.15 tutte le navi del convoglion avevano assunto la nuova rotta. \nAlle 8:35 avendo il comandante del \"Sagittario\" Giuseppe Cigala Fulgosi avvistata la formazione inglese, rimont\u00f2 il convoglio sul lato di dritta stendendo una fitta cortina fumogena per proteggere le piccole imbarcazioni ed invertita la rotta ripercorse lo stesso tragitto per rendere la cortina ancora pi\u00f9 densa e per aumentare la velocit\u00e0 della propria nave. Alle 9:01 gli inglesi notato il convoglio aprirono il fuoco al quale la torpediniera italiana rispose con il cannone di prora da 100mm ed alle 9:07, circondata dalle colonne d'acqua alzate dai proiettili nemici, la \"Sagittario\" lanci\u00f2 i suoi due siluri di dritta e frapponendosi tra il convoglio e le navi inglesi, attirava su di s\u00e9 tutto il fuoco delle navi nemiche. Alle 9:14 alcuni uomini avvistarono due colonne alzarsi su un fianco di un incrociatore e pochi minuti dopo la formazione britannica attaccata anche dagli aerei della Luftwaffe virando verso sud si allontanava. Alle 9:22 venne avvistato un terzo cacciatorpediniere, il \"Kingston\" che, attaccava la torpediniera italiana venendo colpito due volte, in plancia e sul fumaiolo. L'azione della \"Sagittario\" fu decisiva, in quanto a quel punto il comandante della formazione inglese ammiraglio King, che sarebbe stato immediatamente sbarcato per ordine diretto di Winston Churchill, decise di non attaccare il convoglio proseguendo la sua rotta verso sud. Alle 09:25 lo scontro era finito. il comandante della \"Sagittario\" Giuseppe Cigala Fulgosi venne decorato di Medaglia d'Oro al Valor Militare."}
{"id": "1241496", "revid": "39224", "url": "https://it.wikipedia.org/wiki?curid=1241496", "title": "Chiesa di Sant'Aniello a Caponapoli", "text": ""}
{"id": "1241498", "revid": "1305772", "url": "https://it.wikipedia.org/wiki?curid=1241498", "title": "Erbiceni", "text": "Erbiceni \u00e8 un comune della Romania di 5.743 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 5 villaggi: B\u00e2rle\u0219ti, Erbiceni, Spinoasa, Spr\u00e2nceana, Totoe\u0219ti.\nErbiceni ha dato i natali allo storico Constantin Erbiceanu (1838 - 1913), membro dell'Accademia Romena."}
{"id": "1241505", "revid": "767487", "url": "https://it.wikipedia.org/wiki?curid=1241505", "title": "Fussball Club Concordia Basel 94", "text": "Il Football Club Concordia Basilea (ufficialmente, in tedesco \"Fussball Club Concordia Basel 94\") \u00e8 una societ\u00e0 calcistica svizzera con sede nella citt\u00e0 di Basilea. La sua fondazione risale al 1\u00ba luglio 1907. Milita nella 1\u00aa Lega, la quarta divisione del campionato svizzero. \u00c8 anche chiamato \"il fratello minore\" del . Il Concordia Basilea gioca nello stadio Rankhof.\nStadio.\nIl FC Concordia gioca le partite casalinghe allo stadio del Rankhof, ha una capienza di 7'600 spettatori (1'000 seduti e 6'600 in piedi). Le dimensioni sono 105 m per 68 m."}
{"id": "1241509", "revid": "75435", "url": "https://it.wikipedia.org/wiki?curid=1241509", "title": "Sophia di Ges\u00f9", "text": ""}
{"id": "1241511", "revid": "75435", "url": "https://it.wikipedia.org/wiki?curid=1241511", "title": "Sofia di Ges\u00f9 Cristo", "text": ""}
{"id": "1241514", "revid": "767487", "url": "https://it.wikipedia.org/wiki?curid=1241514", "title": "Christian Death", "text": "Christian Death sono un gruppo statunitense formatosi a Los Angeles nell'ottobre 1979.\nTra il 1989 e il 1994 sono co-esistiti due gruppi a nome \"Christian Death\" provenienti dallo stesso ceppo: uno sul versante statunitense, capeggiato da Rozz Williams e scioltosi nel 1994, e uno su quello europeo, capeggiato da Valor Kand, attualmente in attivit\u00e0.\nStoria.\nIl gruppo viene fondato dal cantante Rozz Williams (alias Roger Alan Painter) e dal chitarrista Jay, entrambi reduci dal gruppo Daucus Karota. Il nome nasce da un gioco di parole con il nome dello stilista Christian Dior. La prima formazione comprende Williams alla voce, George Belanger alla batteria, James McGearty al basso e Jay alla chitarra. Poco dopo, Jay viene sostituito da Rikk Agnew, musicista noto nell'ambiente californiano dell'epoca e fondatore degli Adolescents. Grazie alla popolarit\u00e0 di Agnew e alle performance dal vivo di Williams, il gruppo si crea un seguito tale che li porter\u00e0 ad ottenere un contratto con la Enigma Records per un mini LP di sei brani. Tuttavia, la qualit\u00e0 dei brani deluder\u00e0 le aspettative dell'etichetta discografica, e l'Ep non verr\u00e0 pubblicato. Di questi viene per\u00f2 estratto un brano, \"Dogs\", da inserire nella compilation \"Hell Comes to Your House\". Il brano fa guadagnare loro un contratto con la Frontier Records per la registrazione di un album, dal titolo \"Only Theatre of Pain\" che contiene versioni migliorate di tre dei pezzi gi\u00e0 realizzati per l'EP. A causa dei rapporti ormai incrinati con Williams e dall'abbondante uso di droghe, Agnew \u00e8 il primo ad abbandonare il gruppo, che in seguito si scioglier\u00e0 completamente.\nNel 1983, l'etichetta francese L'Invitation au Suicide, contatta Williams per proporgli la ristampa europea di \"Only Theatre of Pain\", la pubblicazione dei sei brani originariamente registrati per il mini LP - che vedr\u00e0 la luce col titolo \"Deathwish\" - un nuovo album e un tour europeo. Williams contatta alcuni musicisti, tra cui il gruppo Pompeii 99: Valor Kand chitarra, Gitane DeMone (alias Mary Carbone) tastiere e voce, David Glass (alias David Parkinson) batteria. A cui si aggiunger\u00e0 Constance Smith al basso. Terminate le registrazioni del secondo album, \"Catastrophe Ballet\", la Smith viene rimpiazzata da Dave Roberts, e la Invitation au Suicide propone al gruppo un contratto per la pubblicazione dell'album negli Stati Uniti, un tour americano e un nuovo album, dal titolo \"Ashes\". Le registrazioni di questo terzo disco saranno tuttavia travagliate da problemi tra Kand e Williams, aggravati dall'eccessivo uso di droghe. Nonostante il buon riscontro su una vasta nicchia di fans del filone dark e gotico, grazie anche alle accurate edizioni della Invitatio Au Suicide, Williams abbandona il gruppo per dedicarsi a progetti solisti. Valor Kand prende cos\u00ec il comando del gruppo mantenendone il nome e portandolo in Europa per una nuova serie di concerti, nell'aprile 1985. In Italia, proprio quell'anno, presso gli Studi Regson di Milano viene registrato l'EP \"The wind kissed pictures\".\nNel 1991, reduce da esperienze soliste, tra cui gli Happiest Place on Earth, i Premature Ejaculation e gli Shadow Project, Williams riesce a riscattare i diritti sul nome \"Christian Death\" e rifonda il gruppo con la moglie Eva O ai cori, Casey Chaos (ora con gli Amen) al basso, Agnew alla chitarra per esperienze dal vivo. Il risultato sar\u00e0 due anni dopo l'album live \"Iconologia\". Data la scarsa affluenza di pubblico ai concerti, per\u00f2, Williams torna sul progetto Shadow Project.\nNel 1992, la Cleopatra Records propone a Williams di pubblicare due raccolte da 10\" e 7\" di brani dei Christian Death, ne nasce \"The Iron Mask\". Tra il materiale pubblicato, vi sono una versione aggiornata di \"Skeleton Kiss\", del 1981 e una reinterpretazione dal vivo di \"Down in the Park\" di Gary Numan.\nSubito dopo il tour per la promozione del secondo album degli Shadow Project, \"Dreams for the Dying\", Williams, Eva O e altri musicisti registrano una ventina di brani a nome \"Christian Death\", dieci dei quali vengono scelti dalla Cleopatra Records per l'album \"The Path of Sorrows\". Alla notizia della pubblicazione dell'album, Kand sporge denuncia alla Cleopatra Records, che per tutelarsi non riconoscer\u00e0 i diritti degli ultimi dischi a Williams. Per far fronte alle spese legali, la Cleopatra Records pubblicher\u00e0 nel 1993 diverse raccolte e registrazioni live negli Stati Uniti e, per il mercato europeo, la raccolta \"Mandylyon\", a nome \"Christ Death feat. Rozz Williams\". Verranno cos\u00ec a coesistere contemporaneamente due band a nome \"Christian Death\", una in Europa con Kand alla guida, e una negli Stati Uniti con Williams. Ne deriveranno guai legali e contese tra i gruppi e le loro etichette.\nNel 1994 la Cleopatra Records pubblica \"The Rage of Angels\", composto da materiale di scarto delle sessioni di \"The Path of Sorrows\": \u00e8 ultimo album di inediti dei Christian Death con Rozz Williams, che morir\u00e0 suicida nel 1998.\nContestualmente, a partire dalla seconda met\u00e0 degli anni '80 i Christian Death di Valor Kand conosco alterne fortune pubblicando una lunga serie di album sempre pi\u00f9 controversi, sia per l'iconografia spinta delle copertine - che vertono chiaramente su una provocatoria polemica contro il clero e la religione cristiana - sia per la qualit\u00e0 musicale in s\u00e9. Fatto salvo l'album \"Atrocities\" del 1986 apprezzato da fans e critica, successivamente la band attira soprattutto critiche e recensioni negative; toccando con mano insuccessi clamorosi di lavori come \"Pornographic Messiah\" e risollevandosi parzialmente solo nel 2007 con \"American Inquisition\". Durante gli ultimi vent'anni la formazione di Valor perde progressivamente anche i suoi membri storici (Gitane Demone e David Glass) che vengono rimpiazzati di volta in volta con altri musicisti provenienti dall'underground punk e indie, tra cui Barry Galvin e Johann Schumann poi nei Mephisto Walz, gruppo gotico tuttora in attivit\u00e0 e abbastanza noto.\nL'attuale formazione dei Christian Death vede Valor Kand chitarra e voce, Maitri basso e voce, Jason Frantz batteria."}
{"id": "1241519", "revid": "36426", "url": "https://it.wikipedia.org/wiki?curid=1241519", "title": "Atto Melani", "text": "Biografia.\nMelani nacque a Pistoia, terzo di sette figli di un campanaro. Fratello dei compositori Alessandro e Jacopo, e forse del cantante Domenico, gi\u00e0 in giovane et\u00e0 Atto fu castrato affinch\u00e9 potesse divenire un cantante. In tale veste Atto fu presto famoso; il poeta Jean de La Fontaine lo elogi\u00f2 in una poesia dopo avere assistito ad un'esecuzione dell\"'Orfeo\" di Luigi Rossi con Atto nel ruolo principale. \nLe sue doti canore portarono Atto fino alla corte di Luigi XIV di Francia, dove il cardinale Mazzarino lo introdusse nell'ambiente dello spionaggio, campo nel quale Atto rapidamente brill\u00f2 come nella musica. Egli sfruttava i propri concerti presso le corti di tutta Europa per inviare messaggi e carpire segreti.\nNel 1641 \u00e8 Consiglio improvviso nella prima assoluta di \"La finta pazza\" di Francesco Sacrati (compositore) con Anna Renzi per l'inaugurazione del Teatro Novissimo di Venezia.\nNel 1647 interpreta il doppio ruolo della Vittoria e di Orfeo alla prima assoluta, svoltasi al Palais-Royal di Parigi, dell\"'Orfeo\" di Luigi Rossi, con Marc'Antonio Pasqualini e Jacopo Melani.\nNel 1654 \u00e8 il protagonista nella prima assoluta di \"Il Xerse\" di Francesco Cavalli al Teatro Santi Giovanni e Paolo di Venezia.\nNel 1657 Melani fu inviato dal cardinale Mazzarino in Baviera affinch\u00e9 convincesse il principe elettore Ferdinando amico della Francia a candidarsi per l'elezione dell'Imperatore del Sacro Romano Impero. Sebbene l'operazione fallisse, Mazzarino apprezz\u00f2 ancora di pi\u00f9 le capacit\u00e0 diplomatiche di Melani.\nNel 1660 \u00e8 Arsamene in \"Xerx\u00e8s\" di Cavalli al Louvre di Parigi in occasione del matrimonio di Luigi XIV con Maria Teresa d'Asburgo (1638-1683).\nLa morte di Mazzarino capovolse le sorti di Melani, infatti questi era vicino al sovraintendente alle finanze Nicolas Fouquet, il quale pochi mesi dopo la scomparsa del cardinale fu arrestato e incarcerato. Luigi XIV - che conosceva Melani dall'infanzia e che aveva molta fiducia in lui - scopr\u00ec che Atto Melani aveva copiato le sue lettere a Fouquet e decise di bandire il Melani, che dalla Francia si rec\u00f2 a Roma, ove dimor\u00f2 per ben 15 anni.\nNella citt\u00e0 eterna Melani entr\u00f2 al servizio del cardinale Giulio Rospigliosi, anch'egli originario di Pistoia, mentre godeva anche del favore di Maria Mancini, nipote di Mazzarino, con la quale avrebbe intrattenuto una corrispondenza per oltre quarant'anni.\nAlla morte di papa Alessandro VII il mecenate di Melani Rospigliosi sal\u00ec al soglio di Pietro con il nome di Clemente IX. Melani, quale assistente di Rospigliosi, intervenne al conclave. Non si sa se egli abbia giocato alcun ruolo. Sicuro \u00e8 per\u00f2 che dopo le elezioni di Clemente IX, Luigi XIV - pi\u00f9 che felice dell'esito del conclave - lev\u00f2 il bando e concesse a Melani il titolo di abate e una rendita annua di tremila lire.\nNel 1668 Melani si esib\u00ec per l'ultima volta come cantante a Palazzo Colonna, in seguito si sarebbe dedicato esclusivamente alla politica e alla diplomazia, redigendo vari memoriali su Roma, sui principi tedeschi e agendo sempre quale informatore del Re di Francia, ma pure quale mediatore fra i vari Stati italiani.\nAtto Melani mor\u00ec alla veneranda et\u00e0 di 88 anni, nel 1714 a Parigi. I beni da lui lasciati in eredit\u00e0 furono notevoli: oltre a ricchi depositi bancari e immobili in Italia e in Francia, anche una vasta biblioteca. Se si esclude un indice, \u00e8 invece andata persa la sua corrispondenza in 108 volumi.\nAtto Melani \u00e8 stato oggetto di una riscoperta sia in Italia sia all'estero, da quando Rita Monaldi e Francesco Sorti ne hanno fatto un personaggio dei loro romanzi, a partire da \"Imprimatur\", primo volume di una saga.\nI due autori hanno peraltro pubblicato anche alcuni documenti redatti da Melani e da essi ritrovati fra cui una lettera a Luigi XIV."}
{"id": "1241520", "revid": "1003787", "url": "https://it.wikipedia.org/wiki?curid=1241520", "title": "Baden Cooke", "text": "Professionista dal 2000 al 2013 con caratteristiche di velocista, ha vinto una tappa e la classifica a punti al Tour de France 2003.\nCarriera.\nBaden Cooke inizi\u00f2 a gareggiare in bicicletta all'et\u00e0 di undici anni; studi\u00f2 presso il Galen College di Wangaratta.\nDivent\u00f2 professionista nel 2000 con la squadra statunitense Mercury-Viatel. Nel 2002 pass\u00f2 alla francese Fran\u00e7aise des Jeux, con la quale corse per quattro anni consecutivi il Tour de France riuscendo a conquistare, nell'edizione 2003, una vittoria di tappa e la maglia verde della classifica a punti. Buon velocista, Baden Cooke si dimostr\u00f2 anche corridore adatto alle classiche del nord, come testimoniano i successi in corse quali la Dwars door Vlaanderen e la Kampioenschap van Vlaanderen.\nDal 2006 al 2009 gareggi\u00f2 per tre squadre diverse \u2013 la svedese Unibet.com nel primo biennio, la britannica Barloworld nel 2008 e l'olandese Vacansoleil nel 2009 \u2013 continuando a ottenere successi tra Australia ed Europa. Nel 2010 si trasfer\u00ec al Team Saxo Bank, mentre nel 2012 pass\u00f2 al neonato team australiano GreenEDGE. Chiuse la carriera al termine della stagione 2013, senza aver pi\u00f9 colto vittorie."}
{"id": "1241522", "revid": "599013", "url": "https://it.wikipedia.org/wiki?curid=1241522", "title": "Red Devils", "text": "Il nome Red Devils \u00e8 attribuito a:"}
{"id": "1241534", "revid": "20090", "url": "https://it.wikipedia.org/wiki?curid=1241534", "title": "Proclama Badoglio dell' 8 settembre 1943", "text": ""}
{"id": "1241535", "revid": "287204", "url": "https://it.wikipedia.org/wiki?curid=1241535", "title": "Ralph Sampson", "text": "\u00c8 membro del Naismith Memorial Basketball Hall of Fame dal 2012 in qualit\u00e0 di giocatore.\nCarriera.\nCollege.\nRalph prima di diventare un giocatore professionista nella NBA ha militato dal 1979 al 1983 nella squadra dell'universit\u00e0 della Virginia. Durante gli anni di college, riusc\u00ec ad aggiudicarsi il \"Naismith Award\" (per tre volte) e il \"Wooden Award\" (due volte).\nIn virt\u00f9 delle sue doti atletiche e della sua altezza (circa 2,24\u00a0m) Sampson era in grado di competere sia contro i grandi centri, ma anche contro giocatori pi\u00f9 piccoli di lui, grazie ad una spiccata agilit\u00e0. Queste sue caratteristiche gli consentivano di giocare molto bene sia sotto canestro, ma anche al di fuori del pitturato.\nNBA.\nNel 1983 fu scelto dagli Houston Rockets come prima scelta assoluta del draft, e al termine del suo primo anno di NBA si aggiudic\u00f2 il premio di miglior matricola dell'anno. La stagione successiva si apr\u00ec con i migliori auspici in quanto ai Rockets approd\u00f2 la prima scelta assoluta del draft 1984, Hakeem Olajuwon. Sampson venne spostato nella posizione di ala grande e Hakeem, decisamente pi\u00f9 potente sotto canestro, cominci\u00f2 a giocare come centro. I due insieme formarono le cosiddette \"Twin Towers\".\nIn carriera ha vinto il trofeo di miglior giocatore dell'All-Star Game del 1985 (in tutto ha partecipato a tre All-Star Game: 1984, 1985, 1986). Nel 1986 i Rockets riuscirono a battere, nella finale della Western Conference, i Los Angeles Lakers di Magic Johnson e fu proprio Sampson a decretare la vittoria dei texani, con un tiro all'indietro allo scadere del tempo. Grazie a quel tiro i Rockets approdarono per la seconda volta nella loro storia alle finali NBA, poi perse contro i Boston Celtics di Larry Bird. Negli anni successivi, non riusc\u00ec pi\u00f9, a causa di molteplici infortuni alle ginocchia, ad esprimersi come sapeva e la sua carriera cominci\u00f2 ad avviarsi verso un inarrestabile declino. Nel 1988 fu infatti ceduto ai Golden State Warriors e dopo soli due anni fu nuovamente scambiato giungendo ai Sacramento Kings. Ai Kings pass\u00f2 altre due stagioni molto travagliate e di conseguenza fu ancora una volta ceduto ai Washington Bullets, dove fin\u00ec la sua carriera dopo solo dieci partite."}
{"id": "1241542", "revid": "287204", "url": "https://it.wikipedia.org/wiki?curid=1241542", "title": "Regno Gay e Lesbo delle Isole del Mar dei Coralli", "text": "Il Regno Gay e Lesbo delle Isole del Mar dei Coralli (in inglese: \"Gay and Lesbian Kingdom of the Coral Sea Islands\", abbreviato anche in GLK) fu una micronazione creata simbolicamente come protesta politica da un gruppo di attivisti LGBT originari del Queensland, in Australia. \u00c8 considerato un'espressione del Nazionalismo queer.\nStoria.\nIl 14 giugno 2004 un gruppo di attivisti, capitanati da Dale Parker Anderson, rivendic\u00f2 alcune isole nel Mar dei Coralli e dichiar\u00f2 la \"secessione\" dall'Australia dopo essere approdato sull'isola pi\u00f9 grande dell'arcipelago e aver piantato una bandiera arcobaleno. La \"secessione\" fu inscenata in segno di protesta per la decisione del Parlamento australiano di proibire il matrimonio fra persone dello stesso sesso. Parker Anderson fu proclamato imperatore col nome di Dale I.\nDal 2005, il gruppo australiano fu coinvolto in lotte e secessioni interne, dividendosi in varie fazioni. Tra queste si trovano due gruppi statunitensi, il \"Gay and Lesbian Commonwealth Kingdom\", capitanato da Jaix Broox, la \"Unified Gay Tribe\", guidata da Bill Freeman ed Enrique P\u00e9rez e il gruppo tedesco \"Gay Homeland Foundation\" capitanato da Victor Zimmermann. Nessuno di questi gruppi rivendic\u00f2 tuttavia il territorio del Mar dei Coralli.\nLe rivendicazioni non sono state riconosciute da alcuno Stato, e non esiste nessun insediamento permanente; le Isole del Mar dei Coralli sono tuttora disabitate. Il Regno dichiar\u00f2 di aver costituito un servizio postale operativo il 1\u00ba gennaio 2006. Si presume che il servizio operi tra le Isole e il Queensland, sebbene non ci siano ancora verifiche e controlli sul suo operato e sulla frequenza del servizio. Il Regno eman\u00f2 il primo francobollo nel luglio 2006, e si propone di emanare francobolli unicamente \"con l'obiettivo di essere famosi e reputati tra la comunit\u00e0 filatelica\". Il sito internet del Regno afferma che le uniche attivit\u00e0 economiche della micronazione sono il turismo, la pesca e la vendita di francobolli.\nRelazioni internazionali.\nOltre agli attivisti, le Isole del Mare dei Coralli erano disabitate e l'indipendenza del regno non era riconosciuta dall'Australia o da nessun governo mondiale. Le isole del Mar dei Coralli hanno continuato ad essere riconosciute come territorio esterno d'oltremare dall'Australia e dalle Nazioni Unite.\nNel maggio 2010 Dale Anderson \u00e8 stato invitato a una conferenza a Sydney per i leader di tutte le micronazioni nel mondo, al fine di determinare i modi per ottenere il riconoscimento come paesi sovrani. Il governo gay annunci\u00f2 che l'imperatore non avrebbe partecipato alla conferenza, sostenendo che il regno era un ex Territorio australiano, quindi non era una micronazione.\nDissoluzione.\nVerso la fine del 2016, il sito ufficiale del Regno Gay e Lesbico delle Isole del Mar dei Coralli ha aggiunto un link legato al sito web di The Equality Campaign, l'organizzazione che chiedeva agli elettori australiani di partecipare al sondaggio australiano sul diritto matrimoniale, il cui voto favorevole avrebbe indotto il Parlamento dell'Australia a promulgare il matrimonio omosessuale.\nIn seguito alla decisione presa dal popolo australiano di legalizzare il matrimonio omosessuale, l'imperatore Dale ha dichiarato che il regno sarebbe stato sciolto, cosa che accadde il 17 novembre 2017."}
{"id": "1241543", "revid": "78273", "url": "https://it.wikipedia.org/wiki?curid=1241543", "title": "Manga per ragazze", "text": ""}
{"id": "1241545", "revid": "78273", "url": "https://it.wikipedia.org/wiki?curid=1241545", "title": "Manga per ragazzi", "text": ""}
{"id": "1241546", "revid": "125107493", "url": "https://it.wikipedia.org/wiki?curid=1241546", "title": "Villa di Domiziano (Castel Gandolfo)", "text": "La villa albana di Domiziano, conosciuta in latino come Albanum Domitiani o \"Albanum Caesaris\", \u00e8 stata una villa romana fatta costruire dall'imperatore Tito Flavio Domiziano (81-96) venti chilometri fuori Roma, sui Colli Albani, nell'antico \"ager albanus\" (toponimo direttamente legato alla mitica metropoli latina di \"Alba Longa\").\nOggi i resti della villa si trovano in gran parte all'interno della zona extraterritoriale delle Ville Pontificie di Castel Gandolfo, e per il resto nei territori comunali di Castel Gandolfo ed Albano Laziale, nella citt\u00e0 metropolitana di Roma.\nStoria.\nLe preesistenze.\nComunemente si ritiene di stabilire intorno all'antichissimo cratere vulcanico riempito dal lago Albano il sito della leggendaria capitale della Lega Latina, \"Alba Longa\", che sarebbe stata fondata dal figlio di Enea, Ascanio. Non c'\u00e8 tuttavia accordo tra gli studiosi riguardo l'esatta collocazione dell'antica citt\u00e0, di cui sembrano non restare tracce archeologiche. Pino Chiarucci ritiene di collocarla sul versante meridionale, tra il Colle dei Cappuccini e Palazzolo; Antonio Nibby e Girolamo Torquati ritennero di collocarla sul versante nord-orientale, tra Costa Caselle e Pozzo Carpino; Giuseppe Lugli pens\u00f2 al sito dell'attuale centro storico di Castel Gandolfo. Attualmente, la prima ipotesi sembrerebbe la pi\u00f9 condivisa, ma l'indirizzo degli archeologi in mancanza di prove certe \u00e8 continuamente mutevole.\nDi certo la memoria di questa citt\u00e0, mitica madre di Roma, ha segnato per sempre la toponomastica dei luoghi: l'attuale Monte Cavo era chiamato dagli antichi \"mons Albanus\" (probabilmente vi si venerava Giove Laziale), l'attuale lago Albano conserva tradotta la sua denominazione antica di \"lacus Albanus\", l'intera regione era chiamata \"ager Albanus\". Il nome \u00e8 stato poi trasmesso all'odierna cittadina di Albano Laziale, nata dopo il III secolo intorno alle strutture dei \"Castra Albana\".\n\"Alba Longa\" fu rasa al suolo nel VI secolo a.C., ed il \"Latium vetus\" annesso al dominio romano. Con la progressiva espansione romana, i Colli Albani divennero sede di numerose ville patrizie suburbane. Sono stati rinvenuti in particolare i resti di due grandi ville sulla via Appia Antica, attribuite una a Publio Clodio Pulcro e l'altra a Gneo Pompeo Magno; oltre a queste, si sono trovate varie ville di et\u00e0 repubblicana sparse sulle rive del lago e non solo. Sappiamo da fonti documentarie che avevano propriet\u00e0 nell\"ager Albanus\" svariati personaggi. Tutte queste propriet\u00e0 caddero, in un modo o nell'altro, in propriet\u00e0 del demanio pubblico: all'epoca di Ottaviano Augusto la straordinaria concentrazione di ville divenute di propriet\u00e0 imperiale diede vita all\"Albanum Caesaris\", una sconfinata tenuta imperiale.\nLa prima villa imperiale fu abitata certamente da Tiberio, Caligola e Nerone.\nGli interventi di Domiziano.\nProbabilmente i primi imperatori si adattarono ad abitare nelle ville pi\u00f9 sfarzose tra quelle preesistenti, ossia quella di Clodio in localit\u00e0 Ercolano (oggi nel giardino della villa del Pontificio Collegio Nordamericano) e quella di Pompeo ad Albano (oggi inclusa nel parco pubblico comunale di Villa Doria).\nFu Domiziano che decise di costruire un nuovo corpo residenziale alla villa, in posizione pi\u00f9 panoramica sia verso il mare che verso il lago, e dotato di nuova fastose strutture come l'ippodromo ed il teatro. Probabilmente il progetto fu affidato a Rabirio, gi\u00e0 architetto del Palazzo di Domiziano sul Palatino. La parte idraulica invece pare sia stata curata dal procuratore delle acque Alypus, che evidentemente doveva essere abile, dato che rimase in carica anche sotto Traiano.\nIn questa fase, la villa arriv\u00f2 ad occupare anche sei chilometri quadrati, secondo i calcoli di Giuseppe Lugli.\nAlla morte di Domiziano, che vi si stabil\u00ec in pianta stabile, la villa venne raramente o per nulla utilizzata dai suoi successori imperiali. Alcuni interventi sono databili al II secolo, ed in particolare ad epoca traianea ed adrianea (il Nibby riferisce di aver visto bolli datati al 134): perci\u00f2 non \u00e8 improbabile che l'imperatore Adriano vi soggiorn\u00f2 in attesa del completamento di Villa Adriana a Tivoli, mentre Marco Aurelio vi dimor\u00f2 pochi giorni usando la villa come rifugio durante i disordini avvenuti nel 175.\nL'abbandono.\nL'imperatore africano Settimio Severo dopo il 197 fece stabilire ai margini della propriet\u00e0 imperiale i suoi fedelissimi veterani della \"Legio II Parthica\", edificando le grandiosi strutture dei \"Castra Albana\". In concomitanza tuttavia inizi\u00f2 il declino della villa, accentuato dalla scomparsa di un potere imperiale forte.\nI legionari partici e le loro famiglie stabilite intorno all'accampamento iniziarono a depredare le strutture della villa per utilizzarne il materiale per nuove costruzioni, dando cos\u00ec vita al nucleo abitato che avrebbe poi dato vita ad Albano Laziale. Un secondo centro abitato si and\u00f2 sviluppando ai margini settentrionali della propriet\u00e0 imperiale: in et\u00e0 medioevale fu chiamato \"Cuccurutus\" e diede vita all'abitato Castel Gandolfo.\nNel \"Liber Pontificalis\" \u00e8 contenuta una donazione fatta sotto il pontificato di Silvestro I (314-335) dall'imperatore Costantino I alla basilica cattedrale di San Giovanni Battista (identificata con la cattedrale di Albano, ora intitolata a san Pancrazio martire): nella donazione praticamente tutta la propriet\u00e0 imperiale, e gran parte delle localit\u00e0 vicine, vennero donate alla nascente Chiesa albanense.\nNon sappiamo se questa donazione sia stata reale o meno, forse la propriet\u00e0 imperiale entr\u00f2 a far parte di qualche \"patrimonium\" o \"domusculta\", nuclei rurali di produzione tipici del Lazio altomedioevale: ma di certo la villa imperiale dell\"Albanum\" cadde in abbandono. La villa divenne cava di marmi e materiali da costruzione, sorte analoga a quella di altri edifici antichi: sappiamo per certo che i suoi marmi nel XIV secolo furono utilizzati per costruire e rivestire il Duomo di Orvieto.\nL'uso dei marmi della villa per la costruzione della cattedrale orvietana \u00e8 stato studiato da Luigi Fumi in una pubblicazione del 1891: \"Il duomo di Orvieto e i suoi restauri\". In pratica gli allora feudatari del luogo, i Savelli, nel 1321 diedero l'autorizzazione a smantellare le strutture della villa: i lavori di distruzione durarono 36 giorni. I marmi raccolti furono imbarcati allo scalo di ponte Fratto sulla via Ostiense, alla confluenza tra le Acque Salvie ed il fiume Tevere, e portati via fiume fino ad Orvieto. Dagli atti dell'epoca si delinea un vero e proprio business dietro lo smantellamento di questi monumenti: Rodolfo Lanciani trasse spunto da questi attenti studi del Fumi per ricavarne un \"exemplum\" sul riutilizzo dell'immenso materiale marmoreo e lapideo dei monumenti antichi di Roma e dei suoi dintorni.\nIntorno al X secolo un antico ninfeo della villa, inglobato in epoca severiana nel complesso dei \"Castra Albana\" e riadattato ad impianto termale, fu consacrato ad uso religioso: nacque il santuario di Santa Maria della Rotonda, oggi venerato luogo di culto di Albano, ospitato nel singolare edificio di et\u00e0 domizianea noto come \"la Rotonda\".\nIl recupero.\nI resti della villa di Domiziano divennero pittoreschi inserti di ville patrizie suburbane a partire dalla fine del Cinquecento. Nel 1619 sull'area del palazzo domizianeo fu edificata la chiesa di Santa Maria Assunta con il convento dei Frati Minori Riformati, oggi Collegio estivo di Propaganda Fide. Papa Urbano VIII (1623-1644), al secolo Maffeo Barberini, fu il primo pontefice a villeggiare a Castel Gandolfo, committente del Palazzo Pontificio: suo nipote Taddeo Barberini nel 1631 acquist\u00f2 la villa appartenuta a monsignor Scipione Visconti, che conteneva le rimanenze pi\u00f9 notevoli della villa domizianea, costituendo l'attuale Villa Barberini.\nGli scorci pi\u00f9 vistosi dei ruderi invasi dalla vegetazione, come il criptoportico o il ninfeo del Bergantino, furono descritti da eruditi e diaristi dal Quattrocento in poi e riprodotti in incisioni e dipinti.\nNel 1929 i Patti Lateranensi riconobbero i 55 ettari delle Ville Pontificie di Castel Gandolfo tra le zone extraterritoriali della Santa Sede in Italia: gran parte dei ruderi della villa diventarono parte dello Stato della Citt\u00e0 del Vaticano, grazie alla cessione alla Santa Sede di Villa Barberini, storicamente legata al complesso pontificio, ma fino ad allora ad esso estranea. La zona extraterritoriale fu ratificata ed ampliata nel 1948 dalla nuova Italia repubblicana.\nLe Ville Pontificie furono sottoposte ad una radicale risistemazione per volere di papa Pio XI. Anche le rimanenze archeologiche, come il criptoportico ed il viale dei ninfei, furono ripulite ed integrate nel nuovo insieme.\nDurante la seconda guerra mondiale, dopo lo sbarco ad Anzio il 22 gennaio 1944, l'area delle Ville fu ricovero di sfollati e fuggiaschi dai paesi vicini bombardati e cannoneggiati, per via della sua extraterritorialit\u00e0 nella neutralit\u00e0 del Vaticano: si calcola che in cinque mesi circa 12.000 persone trovarono rifugio nelle Ville, grazie alla generosit\u00e0 dell'allora direttore Emilio Bonomelli.\nTuttavia il Collegio estivo di Propaganda Fide, esattamente nell'area dell'antico palazzo domizianeo, fu oggetto di un bombardamento aereo anglo-americano il 10 febbraio 1944, noto come bombardamento di Propaganda Fide: esso caus\u00f2 500 vittime (secondo i bilanci ufficiali), tutti civili inermi. Oggi, l'Associazione Famigliari Vittime di \"Propaganda Fide\" sta cercando di riconoscere la qualifica di crimine di guerra per quell'azione.\nNel 1970 \u00e8 stato allestito un \"antiquarium\" all'interno di Villa Barberini, raccogliendo i reperti gi\u00e0 sparsi per la villa dal gusto degli antichi proprietari.\nDescrizione.\nLa villa sorgeva sul crinale dell'antico cratere vulcanico riempito dal lago Albano tra 100.000 e 5000 anni fa, durante la cosiddetta fase idromagmatica del collasso del Vulcano Laziale, il pi\u00f9 antico ed immenso cratere vulcanico il cui relitto oggi sono i Colli Albani.\nPer questo, data l'asperit\u00e0 del suolo, la villa fu articolata su tre livelli, costruiti su altrettanti terrazzamenti. La struttura a terrazze non \u00e8 rara per le ville romane in collina: se ne ha un esempio non molto lontano dalla villa qui descritta a Frascati, nella villa cosiddetta di Lucullo, appartenuta poi alla gens Flavia. Questa villa fu costruita a terrazze sul pendio del Tuscolo rivolto verso Roma: il terrazzo pi\u00f9 vasto oggi ospita praticamente tutto il centro storico di Frascati.\nI terrazzamenti della villa di Domiziano sono stretti e lunghi circa 500 metri. Il Lugli li numera a partire dal basso, mentre il Rosa parte dall'alto e riconosce anche un quarto livello al piano della via Appia. Il palazzo propriamente detto sorgeva sulla terza terrazza (la prima nella numerazione del Rosa), esattamente nell'area della chiesa di San Francesco d'Assisi e dell'attiguo edificio di Propaganda Fide. A nord di esso c'era la seconda terrazza, che aveva vista panoramica sia sul lago (ad est) che sul mare (ad ovest). Infine, vi era una terrazza pi\u00f9 bassa (la prima per il Lugli, la terza per il Rosa) in cui si trovavano l'ippodromo e gli ingressi alla villa. Ci sono poi strutture isolate a vario titolo collegate con la villa domizianea: i ninfei e le banchine sulla riva del lago, la terrazza a mezza costa, le cisterne ed i tre acquedotti provenienti da Palazzolo, la rete stradale d'accesso, il ninfeo della Rotonda nel centro di Albano riadattato a chiesa cattolica, e si \u00e8 ritenuto fino all'inizio del Novecento che anche l'anfiteatro romano di Albano fosse collegato alla villa.\nOggi non \u00e8 possibile calcolare con esattezza l'estensione delle propriet\u00e0 imperiali in questa zona: di certo includevano gran parte degli odierni territori comunali di Castel Gandolfo ed Albano Laziale. Molto probabilmente si estendevano a nord almeno fino a \"Bovillae\" (XIII miglio dell'Appia Antica), a sud fino ad \"Aricia\" (XVI miglio), mentre non \u00e8 chiaro dove terminassero ad occidente, verso il mar Tirreno. L\u00ec dovevano inglobare le propriet\u00e0 della villa attribuita a Pompeo, i resti della cui zona residenziale sono oggi inclusi all'interno di villa Doria ad Albano.\nAltri resti di una villa di et\u00e0 tiberiana, ma abitata fino al V secolo, sono stati rinvenuti verso sud-ovest in localit\u00e0 Cavallacci, presso la costruenda Tangenziale di Albano, il che farebbe pensare che l\u00ec le propriet\u00e0 imperiali avessero un freno. Ad oriente, invece, probabilmente i possedimenti imperiali includevano l'intero lago Albano con le tante ville costruite in et\u00e0 repubblicana sul cratere (quella cosiddetta di Augusto a Palazzolo, quella attribuita a Seneca non molto lontano, ed altre tra Marino e Castel Gandolfo). Non \u00e8 da escludere che anche il lago di Nemi fosse parte dell\"Albanum Caesaris\": in quanto Gaio Giulio Cesare si fece costruire una villa nella zona, identificata o in alcuni resti tra Monte Gentile e Fontan Tempesta o dall'altra parte del lago (versante sud-ovest) presso il cimitero di Genzano di Roma, e l'imperatore Caligola fu il costruttore delle celebri Navi romane di Nemi, probabilmente un palazzo e un tempio galleggianti.\nAd ogni modo, \u00e8 opinione del Lugli che neppure sotto Domiziano le varie ville che costituivano il fondo imperiale fossero state riunite materialmente in un'unica sola propriet\u00e0.\nIl palazzo.\nL'edificio doveva essere a tre piani, come fanno supporre i resti (due rampanti ed un sottoscala) di una scala tra secondo e terzo piano visti dal Lugli. Tutte le murature sono realizzate in opera laterizia rinforzata ogni 80 centrimetri da uno strato di bipedali: non risulta che sia stato impiegata opera reticolata in tutta la costruzione del palazzo.\nLa ricostruzione pi\u00f9 completa della pianta dell'edificio \u00e8 stata fatta da Pietro Rosa, che tuttavia ha dovuto ampiamente compensare di fantasia pur restando sostanzialmente fedele agli scarsi resti, in gran parte interrati. Il palazzo si articolava intorno a tre cortili, chiamati \"atrii\" dal Rosa: questa caratteristica ha permesso al Lugli di riconoscere l'analogia di questo palazzo domizianeo suburbano con il complesso rappresentato dal palazzo di Domiziano sul Palatino, a Roma.\nIl palazzo urbano dell'imperatore \u00e8 costituito da due edifici, entrambi costruiti sotto l'impero di Domiziano: una sede di rappresentanza, la Domus Flavia, e la residenza privata, la Domus Augustana. La pianta di questo complesso si articola in modo analogo alla villa suburbana, anche se molto pi\u00f9 in grande. Anche in questo caso infatti tutto ruota su tre ambienti aperti: \"triclinium\", \"peristilio\" e \"tablinium\". Intorno a questi spazi aperti (che sarebbero gli \"atrii\" di cui parlava il Rosa) si dovevano trovare tutti i locali che dovevano servire alla corte imperiale nei lunghi periodi di permanenza nell\"ager albanus\": il larario, una sala del trono (si pensi alla magnificenza dell'Aula Regia palatina), un \"auditorium\" (la sala del consiglio imperiale), la basilica o \"consistorium\", le terme.\nL'unica zona della villa che ad oggi si \u00e8 potuta identificare sono state le terme, riconosciute grazie all'abbondanza di condutture di terracotta e fistole acquarie. La zona termale \u00e8 situata a destra dell'atrio centrale, probabilmente l'antico peristilio.\nIl secondo ripiano.\nLa terrazza sul lago.\nA mezza costa sul lago, ad un centinaio di metri in linea d'aria dal palazzo, all'interno di uno dei villini ottocenteschi della galleria di Sopra si trovano i resti di una terrazza panoramica sul lago. La pianta non \u00e8 rintracciabile: restano solo due muraglioni di sostruzione distanziati l'uno dall'altro di 15 metri. Il fatto che queste strutture siano in opera reticolata oggi fa pensare che si tratti di preesistenze alla villa domizianea, risalenti alla tarda et\u00e0 repubblicana, inglobate nella struttura della villa. Probabilmente tra i due muri passava una strada che scendeva alla riva del lago. Pi\u00f9 in basso, il Lugli not\u00f2 che il dirupo che scende al lago era stato scavato in forma di cinque gradini, secondo lui forse per farvi passare un viottolo che gira intorno al lago da sud, accompagnando il tracciato degli acquedotti antichi fino a Palazzolo.\nAlla terrazza sul lago si accede attraverso un vero e proprio traforo scavato nella viva roccia di peperino, un'opera ciclopica il cui unico scopo era evitare all'imperatore di scalare il lieve pendio della collina per poter vedere il lago sottostante. Nel 1910 il traforo fu liberato dalla terra che l'aveva riempito nel corso dei secoli, ma poich\u00e9 terminava fuori dalle propriet\u00e0 pontificie fu richiuso in corrispondenza del muro di cinta della soprastante villa Barberini. Oggi \u00e8 impraticabile.\nIl cunicolo \u00e8 lungo un centinaio di metri e presenta un solo lucernario, verso la met\u00e0. L'altezza all'imbocco, dalla parte di villa Barberini, \u00e8 di 2.40 metri. Lo sbocco dalla parte del lago, interrato, fu rintracciato dal Lugli nel muraglione di sostruzione della terrazza, che \u00e8 interrotto da un grosso arco in opera laterizia largo 3.75 metri.\nIl viale dei ninfei.\nIl palazzo \u00e8 collegato al teatro da un lungo viale in direzione nord-sud, chiamato \"dei ninfei\" per via di quattro nicchie che si aprono sulla sua destra, verso il lago, identificate dagli archeologi come ninfei.\nI quattro ninfei alternano la pianta rettangolare alla pianta semicircoidale, e differiscono solo per dimensioni. Il primo da sud \u00e8 profondo 6.20 metri e largo 8.90, e presenta tredici nicchie ricavate nelle pareti; il secondo ed il quarto, semicircoidali, sono profondi 2.60 metri e larghi 6.85 metri ed hanno sette nicchie; il terzo, rettangolare, \u00e8 profondo 5.50 metri e largo 7.40, con tredici nicchie come il primo.\nIn alcuni tratti conservano il rivestimento in opera reticolata, l'intonaco (spesso 3 centrimetri) ed addirittura, almeno all'epoca del Lugli, tracce di colore. Le volte sono in gran parte cadute. I ninfei dovevano probabilmente accogliere sculture saccheggiate nel corso dei secoli.\nIl criptoportico.\nIl criptoportico che sosteneva il secondo ripiano oggi \u00e8 amputato alla lunghezza di 120 metri, ma in origine correva in direzione nord-sud (parallelo dunque al viale dei ninfei, ma ad un livello inferiore) per tutta la lunghezza del ripiano fin sotto al piazzale del teatro. L'ambiente \u00e8 largo 7.45 metri, coperto da una volta a sacco rinforzata con anelli in opera laterizia. La volta era rivestita con lacunari in stucco, di cui rimane qualche traccia. Il lato verso est \u00e8 ricavato in parte dalla roccia stessa, mentre quello verso ovest \u00e8 scansionato da finestroni che servono a dare luce all'ambiente: il Lugli nota con ammirazione come, per simmetria, ad ogni finestrone corrisponda una nicchia sull'altro lato. Il pavimento antico era circa un metro e mezzo pi\u00f9 basso del piano di calpest\u00eco attuale.\nPare appurato che verso questo criptoportico convergessero i diverticoli di accesso alla villa provenienti dalla via Appia, e che perci\u00f2 questo ambiente fosse una sorta di lunga \"via tecta\". All'estremit\u00e0 nord del criptoportico \u00e8 stata collocata la statua di Polifemo rinvenuta nel ninfeo del Bergantino sulla riva del lago.\nIl teatro.\nIl teatro \u00e8 una delle rimanenze pi\u00f9 notevoli della villa, soprattutto per gli straordinari riquadri a rilievo del corridoio della cavea. La cavea venne addossata al crinale del colle, mentre l'orchestra e la scena erano al piano della seconda terrazza. Fu costruito secondo tutti i criteri dell'acustica dell'epoca, rivolto a ponente per evitare le interferenze dei turbolenti venti di tramontana e di scirocco.\nIl raggio dell'orchestra fino al primo sedile era di 5.90 metri, esattamente 20 piedi romani: perci\u00f2 Lugli pot\u00e9 calcolare che l'orchestra misurasse completamente 50 piedi, ossia 11.80 metri. La cavea, dal primo sedile all'ultimo, \u00e8 larga 12.45 metri. Il raggio totale del semicerchio del teatro era cos\u00ec di 25 metri.\nIl primo scavo del teatro venne eseguito nel 1657 da Leonardo Agostini per ordine del cardinale Barberini. Giuseppe Lugli inizi\u00f2 a studiare il teatro nel 1914, e poi aggiorn\u00f2 i suoi studi nel 1918 dopo che i lavori di sistemazione di villa Barberini riportarono alla luce altri ruderi: in particolare un'altra parte di corridoio della cavea con altri riquadri di stucco fu scoperta nel 1917, mentre si stavano realizzando le tubature dell'acqua sulla galleria di Sopra. Il Lugli pot\u00e9 vedere in piedi un tratto del corridoio semicircolare della cavea ed alcuni gradini \"in situ\": questi ultimi sono andati riducendosi, dai 22 riportati alla luce nel 1657, agli 11 visti nel 1886 da Rodolfo Lanciani, fino ai 9 descritti nel 1918 dal Lugli.\nIl teatro castellano \u00e8 notevole per la presenza di decorazioni in stucco in prospettiva, analoga alla pittura del quarto stile. Si tratta di un fregio composto da tredici riquadri raffiguranti temi collegati al teatro. Questi riguadri, ampiamente descritti e fotografati dal Lugli, sono una delle pi\u00f9 importanti testimonianze dell'ultima et\u00e0 flavia, al pari delle pitture di Pompei ed Ercolano.\nPresso il teatro si trovano alcune stanze databili ad epoca adrianea, probabilmente di pertinenza dello stesso, che testimoniano la continuit\u00e0 nell'uso della struttura almeno fino al completamento di Villa Adriana a Tivoli.\nL'ippodromo.\nL'ippodromo, o circo, \u00e8 in realt\u00e0 una vasto ambiente delimitato da muri in opera laterizia largo 75 metri e rivolto in direzione nord-sud. Non \u00e8 stato possibile appurarne la lunghezza perch\u00e9 non si \u00e8 trovato il muro a sud, dove dovrebbero trovarsi i \"carceres\", ossia i \"box\" di partenza dei cavalli. Il muro a nord infatti forma un semicerchio, ed era perci\u00f2 la curva del circo: al centro di questo semicerchio in et\u00e0 successiva era stata riadattata una fontana, lunga 7.10 metri e larga 2.30, decorata con stucchi.\nLa destinazione di quest'area a circo \u00e8 resa probabile dal racconto delle fonti dell'epoca riguardo alle partite di caccia ed i truculenti giochi a cui amava assistere Domiziano, e del resto un ippodromo era presente anche nel suo palazzo sul Palatino. Tuttavia gli archeologi pensano che l'area sia accomunabile ai giardini tanto diffusi nelle ville romane del II secolo: e forse, dopo Domiziano, fu riconvertita a questo scopo pi\u00f9 pacifico.\nProbabilmente c'era una terrazza a sovrastare l'ippodromo, con accesso al piano del palazzo per dare modo all'imperatore ed alla sua corte di assistere comodamente allo spettacolo, analogamente a quanto realizzato nella Domus Augustana sul Palatino. Sotto le sostruzioni dell'ippodromo si trova una cisterna lunga 41 metri, inclinata di 140\u00b0 rispetto all'asse dell'ippodromo.\nNon lontano dalle strutture riconosciute come l'ippodromo si \u00e8 pensato sorgessero le scuderie. Difatti si sono trovati una serie di ambienti uguali della larghezza di 4.20 metri e lunghi 2.95 metri, addossati al muro di sostruzione del secondo ripiano, sotto al criptoportico. Oltre alla funzione strutturale di contrafforti, si pensa che questi locali fossero stalle e scuderie per i cavalli e gli animali che Domiziano amava far massacrare nei \"ludi\" circensi.\nApprovvigionamento idrico.\nGli acquedotti.\nAl complesso della villa di Domiziano sono collegati quattro acquedotti, tutti provenienti da sud-est, dalle sorgenti situate tra le localit\u00e0 di Palazzolo e Malafitto, ai confini tra gli attuali comuni di Rocca di Papa, Ariccia, Nemi ed Albano Laziale. In molti tratti, gli acquedotti antichi continuano ad essere percorsi da quelli moderni o sono stati in funzione fino a pochi decenni fa.\nIl pi\u00f9 antico di essi \u00e8 l'acquedotto \"delle Cento Bocche\". Viene cos\u00ec chiamato perch\u00e9 raccoglie acqua da sorgenti sparse su un'area di circa 150 metri tra le localit\u00e0 di Palazzolo e Malafitto: in seguito inizia il suo tracciato coperto in un cunicolo largo 60 centrimetri ed alto 1.65 metri che corre lungo il crinale del lago fino al Colle dei Cappuccini, che attraversa con un notevole traforo lungo circa 500 metri, scavato con solo tre lucernari per l'aria e la rimozione del materiale di scavo. L'opera fu talmente impegnativa che i costruttori sbagliarono a calcolare la pendenza, ottenendo un tratto di circa cento metri in contropendenza, a cui dovettero rimediare sopraelevando il piano dell'acquedotto con dei mattoni. Le tracce dell'acquedotto si perdono al culmine del centro storico di Albano, circa tre metri sotto il suolo di piazza San Paolo.\nTuttavia \u00e8 molto probabile che questo acquedotto servisse originariamente la villa di Pompeo, oggi inglobata nel parco pubblico di villa Doria, inglobata in et\u00e0 augustea nell\"Albanum Caesaris\" e quindi nella tenuta domizianea. In et\u00e0 severiana deve aver servito anche i \"Castra Albana\" (i grandi \"Cisternoni\", le \"thermae parve\" attigue alla Rotonda e le Terme di Caracalla).\nDalle sorgenti di Malafitto partono due acquedotti, chiamati per distinzione \"di Malafitto alto\" e \"di Malafitto basso\" a seconda della quota a cui corrono.\nL'acquedotto di Malafitto alto \u00e8 l'unico tra i quattro sicuramente riferibile ad epoca domizianea. L'acquedotto doveva servire il complesso del palazzo della villa, e perci\u00f2 mantenere una quota piuttosto elevata, necessit\u00e0 che costrinse i costruttori ad un tracciato piuttosto tortuoso attraverso i boschi della Selvotta. Infine l'acquedotto passava sotto il Colle dei Cappuccini e correva per un tratto parallelo agli altri due delle Cento Bocche e di Malafitto basso. Nel 1904 fu individuato l'ultimo tratto dell'acquedotto presso il cimitero di Albano, circa 2.50 metri sotto il piano di calpest\u00eco odierno: da l\u00ec il cunicolo andava a gettarsi nella grande cisterna della villa conservata sotto la sede di Propaganda Fide.\nI tratti non scavati nella viva roccia sono realizzati in opera reticolata, le riprese della volta in pietrisco. Il condotto \u00e8 largo circa 60 centimetri ed alto circa 1.60 metri. Lungo il tracciato sono stati trovati 53 pozzi circolari, di cui il pi\u00f9 profondo tocca i 53 metri.\nL'acquedotto di Malafitto basso presenta tecniche costruttive e dimensioni analoghe a quelle di Malafitto alto, ma si denota una maggiore superficialit\u00e0 nell'opera reticolata ed una diversa dimensione del canale centrale di scorrimento delle acque. Perci\u00f2 bisogna supporre che si tratti di una realizzazione di epoca immediatamente successiva a quella flavia, presumibilmente traianea o adrianea.\nIl suo tracciato corre quasi parallelo a quello delle Cento Bocche fino al Colle dei Cappuccini, ed a Malafitto alto fino al cimitero di Albano: poi per\u00f2 Malafitto basso sembra superare il palazzo domizianeo, con le sue tre cisterne di servizio, e dirigersi verso l'attuale abitato di Castel Gandolfo. Nonostante non sia possibile individuarne l'ultima parte del tracciato, sembra certo che questo acquedotto si dirigesse verso la grande cisterna Torlonia nella zona dell'Ercolano, tra Castel Gandolfo e la via Appia, nella zona settentrionale della tenuta domizianea. Il Lugli esclude che possa trattarsi di un acquedotto di servizio della pi\u00f9 antica villa di Clodio che sorgeva nella zona: ma ritiene possibile che il tracciato dell'acquedotto possa essere stato risistemato ed allungato dal palazzo domizianeo fino alla cisterna Torlonia nel II secolo per servire quella nuova parte del possedimento imperiale. Inoltre crede anche che esistesse un braccio dell'acquedotto diretto verso l'anfiteatro romano di Albano Laziale, scavato in et\u00e0 severiana in concomitanza con la costruzione di quella struttura e dei \"Castra Albana\".\nInfine, esiste una questione riguardante l'acquedotto dell\"Aqua Augusta\", identificato nel 1872 da Giovanni Battista de Rossi grazie a cinque cippi rinvenuti in diverse propriet\u00e0 tra i Campi d'Annibale, presso Rocca di Papa, e le pendici di Monte Cavo. Dato che non sono stati rinvenuti altri cippi di questo acquedotto in altre zone, l'unica ipotesi possibile \u00e8 che servisse alla villa romana identificata sulle rive del lago Albano sotto Palazzolo, attribuita ad Augusto dagli archeologi ottocenteschi. Il Lugli ammette anche che questo acquedotto possa in et\u00e0 posteriore essere stato captato fino a quello delle Cento Bocche.\nLe cisterne.\nNell'ambito della villa di Domiziano o delle strutture in qualche modo ad essa collegate (come i \"Castra Albana\" di epoca severiana), si trovano alcune delle cisterne pi\u00f9 vaste della romanit\u00e0.\nAttorno al palazzo domizianeo sono state trovate tre cisterne di servizio: tutte e tre oggi sono incluse nella propriet\u00e0 pontificia del collegio di Propaganda Fide. Due di esse sono state inglobate nell'edificio, costruito nel 1619 come convento dei frati minori riformati. La pi\u00f9 grande tra le due doveva avere 3 navate e 9 fornici; il pavimento era in cocciopesto. L'altra, pi\u00f9 piccola, aveva 5 fornici di lunghezza ma non \u00e8 possibile appurare la larghezza. Le murature di entrambe sono realizzate in opera reticolata. Entrambe sono finite sotto terra, ma in origine dovevano essere almeno in parte scoperte.\nLa pi\u00f9 vasta tra le tre cisterne attigue al palazzo \u00e8 lunga 123 metri complessivi, orientata in senso nord-sud ed \u00e8 articolata in tre ambienti comunicanti: il primo lungo 57.70 metri e largo 10.95, il secondo 35.50 ed il terzo 29.50, entrambi larghi 10.40 metri. La cisterna era servita dall'acquedotto di Malafitto alto: l'acqua cadeva nel primo ambiente dall'alto, da una sorta di pozzo circolare situato sul lato est; da l\u00ec passava, depurata delle sostanze estranee che si depositavano sul fondo, nel secondo ambiente, e da l\u00ec di nuovo ulteriormente purificata nel terzo ambiente, da cui era pronta per l'estrazione. I tratti non scavati nella roccia sono costruiti con un muro in opera reticolata spesso 1.80, rinforzato a tratti da bipedali (tecnica costruttiva tipica di et\u00e0 domizianea); l'intonaco a pietrisco compatto \u00e8 spesso 7 centimetri.\nEsistevano poi altre cisterne pi\u00f9 piccole sparse per la villa e la vasta tenuta: una \u00e8 stata rinvenuta sotto l'ippodromo, ed \u00e8 lunga 41 metri e larga circa un paio di metri. Un'altra, di dimensioni 7.60 metri per 2.50, alta circa 7 metri, \u00e8 stata scoperta sulla riva del lago Albano, alla fine del tratto in discesa dell'attuale strada statale 140 del lago Albano, e probabilmente serviva un'antica villa inglobata nelle propriet\u00e0 imperiali.\nLa pi\u00f9 grande tra le cisterne estranee al complesso residenziale tuttavia \u00e8 la cosiddetta \"piscina Torlonia\", situata nelle antiche propriet\u00e0 dei Torlonia, oggi completamente urbanizzate con il nome di Borgo San Paolo, tra l'abitato di Castel Gandolfo e la via Appia Nuova, in quel tratto coincidente con l'Antica. Questa cisterna conta 6 navate, \u00e8 lunga 43.48 metri per 31.80 metri di larghezza; l'intercolumnio tra i pilastri \u00e8 di 4.30 metri, e perci\u00f2 si vengono a creare delle volte quadrate perfette. I pilastri sono in opera laterizia, le mura perimetrali in opera mista di laterizio e \"cubilia\" di peperino. Per\u00f2 la fattura pi\u00f9 tarda dell'epoca rispetto al complesso domizianeo \u00e8 denunciata dalla maggior trascuratezza della veste reticolata e dalla differente consistenza della malta: perci\u00f2 il Lugli ha dedotto che si tratti di una costruzione di epoca traianea o adrianea, servita dal coevo acquedotto di Malafitto basso (di cui per\u00f2 non si \u00e8 trovato l'ultimo tratto, quello che arrivava fino alla cisterna).\nLa rete stradale.\nC'erano due diverticoli che dalla via Appia portavano alla zona residenziale della villa. Il primo, probabilmente l'accesso principale da Roma, partiva al XIV miglio dell'Appia Antica (vicino all'attuale stazione di Villetta sulla ferrovia Roma-Albano) e risaliva il pendio su un terrapieno fino al criptoportico, che costituiva una \"via tecta\" (accesso coperto) al palazzo vero e proprio. Da questa strada, prima del criptoportico, partiva probabilmente anche una traversa per l'ippodromo.\nUn altro accesso invece ricalcava in parte il tracciato moderno della galleria di Sotto, tra l'inizio di Albano (XVI miglio dell'Appia Antica) e la cappella lungo il muro di recinzione delle Ville Pontificie: anzi, fino alla met\u00e0 dell'Ottocento sarebbe rimasto \"in situ\" un tratto di circa 180 metri ancora basolato (parte del basolato \u00e8 riemerso nel 2013, durante i lavori per la realizzazione di una pista ciclabile sul sito della dismessa tranvia dei Castelli Romani). Poi, dalla cappella, la strada romana risaliva fino al palazzo, arrivando anch'essa al criptoportico ma dall'altra parte. Giuseppe Lugli credette che la funzione di questa strada non fosse tanto collegare il palazzo all'Appia ed a Roma, quanto piuttosto metterlo in collegamento con la preesistente villa di Pompeo all'interno dell'odierna villa Doria, verso cui la via romana sembra dirigersi. Peraltro all'incrocio tra la galleria di Sotto e l'Appia ancor oggi si vedono alcuni blocchi squadrati di peperino incastonati nel muro delle Ville Pontificie, probabilmente appartenenti ad un antico altare.\nIl Lugli, nel corso dei suoi studi sulla villa di Domiziano, i cui risultati furono pubblicati tra il 1917 ed il 1922, si dedic\u00f2 alacremente a disegnare tutta la viabilit\u00e0 della villa, anche quella interna. Cos\u00ec nel 1919, assieme al direttore della Scuola Britannica di Roma, Thomas Ashby, individu\u00f2 la strada che girava intorno al lago da sud, fino a Palazzolo, correndo parallela all'acquedotto di Malafitto basso. D'altra parte, altre due strade accompagnavano il tracciato degli acquedotti delle Cento Bocche, pi\u00f9 in basso, e di Malafitto alto, pi\u00f9 in alto: La prima di queste due partiva dalla terrazza a mezza costa sul lago precedentemente descritta. E sempre da quella terrazza, si snodavano verosimilmente altri due percorsi, che conducevano alla riva del lago: una strada pi\u00f9 agevole, che correva parallelamente alla ferrovia Roma-Albano e poi alla moderna strada statale 140 del lago Albano fino al ninfeo Dorico ed all'edificio ad esso attiguo; e poi un sentiero che scendeva tortuosamente sulla riva del lago, dove erano le banchine.\nAl lago doveva scendere anche un sentiero dal Colle dei Cappuccini, ed un altro sentiero antico ricalcava l'attuale via Boni Piemonte. Non \u00e8 stato possibile al Lugli individuare altri sentieri sulla parte orientale e meridionale del lago: di sicuro egli per\u00f2 ne ipotizza uno presso i ruderi della villa attribuita ad Augusto, sotto Palazzolo.\nInfine, la via che aggirava a nord il lago era l'unica possibile, ossia l'attuale via Maremmana che da Castel Gandolfo va a Marino. A questa strada si ricollegavano altri due diverticoli della via Appia, sostanzialmente ricalcati delle attuali vie dell'Ercolano (chilometro 23 della via Appia Nuova) e dal primo tratto della statale 140 del lago Albano, meglio nota come \"Olmata del Papa\" (chilometro 22 della via Appia Nuova).\nI resti sulla riva del lago.\nNel descrivere i resti presenti lungo le rive del lago Albano riconducibili alla villa di Domiziano o alle ville preesistenti, bisogna tenere conto di un dato fondamentale: mentre la linea di costa si era mantenuta (per quanto possiamo intuire) sostanzialmente stabile dall'et\u00e0 romana fino alle prime indagini archeologiche scientifiche nella zona, condotte all'inizio del Novecento, a partire dagli anni ottanta il livello delle acque del lago si \u00e8 notevolmente abbassato. Dal 1980 al 1985 l'abbassamento \u00e8 stato di cinquanta centimetri; dal 1985 al 1995 di due metri; dal 1995 al 2005 di quattro metri: e questo al netto dell'oscillazione media dei laghi. La responsabilit\u00e0 viene attribuita principalmente ai pozzi abusivi che attingono alla falda acquifera, o addirittura al lago stesso (come nel caso della cosiddetta \"Cabina del Papa\" che pompa l'acqua fino alle Ville Pontificie). Di certo la mancanza di 21 milioni di metri cubi d'acqua in trent'anni ha avuto conseguenze notevoli: molti pontili sono rimasti a secco, l'emissario artificiale romano \u00e8 rimasto molto sopra il nuovo livello delle acque, persino i moli in cemento armato costruiti per le gare di canottaggio delle Olimpiadi di Roma del 1960 sono ormai completamente scoperti. Questo fenomeno, in compenso, agevola la scoperta dei reperti archeologici, costituiti in particolare da ampi tratti di banchine.\nLe banchine.\nIl primo studio organico sulle banchine del lago e sugli edifici vicini fu compiuto nel 1919 da Giuseppe Lugli e Thomas Ashby. I due eminenti studiosi non solo esplorarono le sponde del lago a piedi, a volte anche calandosi in acqua, ma effettuarono anche una ricognizione aerea a bordo del dirigibile \"Roma\" della Regia Aeronautica.\nLa conclusione dei loro studi fu che la banchina non era unica, ma risulta dalla somma di pezzi di banchine pertinenti a varie ville private o strutture di epoca diversa. In particolare, le banchine si concentrano sulla riva occidentale ed orientale, mentre non risultano presenti strutture analoghe sulla riva meridionale o su quella settentrionale. I due studiosi considerarono anche la confusione possibile tra massi caduti dagli edifici pi\u00f9 a monte ed i massi spostati della banchina: questi ultimi sono riconoscibili per le dimensioni tipiche oscillanti tra 90 centimetri ed un metro.\nLa banchina orientale incomincia presso la localit\u00e0 Il Cantone, ossia presso la moderna chiesa della Madonna del Lago, e finisce in localit\u00e0 Acqua Acetosa, dove oggi c'\u00e8 il tornante della strada statale 140 del lago Albano nel tratto spiaggia del lago-via dei Laghi. Qui il Lugli e l'Ashby trovarono avanzi di tre ville in successione databili al I secolo, ognuna con il suo scalo a lago.\nLa banchina occidentale invece comincia presso l'attuale innesto della statale 140 del lago Albano nel tratto spiaggia del lago-Castel Gandolfo, e prosegue fino al ninfeo del Bergantino, in linea d'aria sotto la stazione di Castel Gandolfo sulla ferrovia Roma-Albano, presso lo stadio di canottaggio realizzato dal CONI per le Olimpiadi di Roma del 1960. Su questo tratto si trovano le presenza pi\u00f9 monumentali: il ninfeo Dorico e quello del Bergantino, cui va dedicata una trattazione a parte nel paragrafo seguente, resti di un criptoportico probabilmente relativo ad una villa, ed una struttura riconosciuta come un faro. La prima parte della banchina, presso il ninfeo Dorico, va datata alla tarda et\u00e0 repubblicana, e vi si sono riconosciute una o due ville successivamente inglobate nel complesso domizianeo. Tutto il restante tratto, invece, \u00e8 di epoca domizianea, incluso il ninfeo del Bergantino ed il faro.\nI ninfei.\nI due ninfei sulla riva del lago sono strutture affascinanti quanto misteriose. Il ninfeo dorico fu riscoperto probabilmente nel 1723, poich\u00e9 se ne trova menzione in una memoria di Francesco de' Ficoroni (lo scopritore della celebre Cista Ficoroni). Entrambi i ninfei furono raffigurati da Giovanni Battista Piranesi.\nIl ninfeo dorico.\nIl ninfeo dorico \u00e8 datato all'et\u00e0 repubblicana. Presenta infatti analogie con quello di Egeria alla Caffarella, Appio-Latino: probabilmente anche il ninfeo dorico era un tempietto, magari costruito sui luoghi dell'antica \"Alba Longa\".\nAl di l\u00e0 della funzione di questa struttura, che rimane oscura, il ninfeo si presenta come uno spazio rettangolare su cui si aprono due bracci di nicchioni disposti su due ordini. L'ordine del primo piano \u00e8 dorico (da cui il nome del ninfeo), quello del secondo piano ionico. I due bracci hanno 7 ed 11 nicchie. Al centro, di fronte a chi entra nel ninfeo, c'\u00e8 un arco che introduce a delle grotte naturali, probabilmente un'antica sorgente.\nIl ninfeo del Bergantino.\nIl ninfeo del Bergantino deve il suo nome ad un antico proprietario (secondo il Lugli) oppure alla corruzione del vocabolo \"brigantino\", tipologia di veliero, dato che la grotta del ninfeo poteva essere usata come rimessa di barche.\nConsiste in un complesso di grotte naturali riadattate all'uso dell'uomo. Le pareti sono state rivestite da una muratura in opus mixtum, che denuncia la datazione domizianea della struttura. Tuttavia i costruttori ebbero l'accortezza di lasciare un'intercapedine tra la viva roccia di peperino e la muratura, per evitare le infiltrazioni di umidit\u00e0. I pilastri e le volte di rinforzo sono in laterizi, il grande arco dell'ingresso alla grotta in bipedali. La conformazione, apparentemente dimessa e casuale ma in realt\u00e0 fortemente riadattata dall'uomo, \u00e8 un'altra spia dell'attribuzione a Domiziano del ninfeo.\nLa grotta principale ha un diametro di 17 metri; l'arco d'ingresso \u00e8 alto una cinquantina di metri; il bacino della grotta principale \u00e8 largo 13 metri e profondo 25, e presenta un canale di sversamento a lago.\nNel 1841 alcuni scavi, avviati prima abusivamente e poi sotto il controllo del cardinale camerlengo, portarono alla luce abbondanti reperti di statue e mosaici, in parte conservati presso le Ville pontificie di Castel Gandolfo.\nL'emissario.\nL'emissario artificiale del lago Albano \u00e8 di molto precedente alla villa di Domiziano: datato dalla tradizione all'epoca della distruzione di Veio, si vuole che sia stato costruito in 100-150 giorni tra il 398 ed il 397 a.C. con l'apporto di 30.000 uomini. A tutti gli effetti l'emissario \u00e8 un'opera ciclopica dati i modesti mezzi dell'epoca. Il cunicolo \u00e8 lungo 1350 metri, largo tra un metro ed un metro e ottanta, alto circa 1.70 metri; presenta attualmente solo cinque pozzi d'aerazione, e corre 128 metri sotto la superficie. Originariamente si trovava tredici metri sotto il livello del lago, ma oggi \u00e8 abbondantemente scoperto a causa dell'abbassamento del livello. Inizia circa cinquecento metri oltre il ninfeo del Bergantino, e sbuca dall'altra parte in localit\u00e0 Mole di Castel Gandolfo, che conservano il ricordo delle mole anticamente azionate dalle acque di sversamento del lago.\nLa Rotonda.\nQuesto singolare edificio ha pianta cilindrica inscritta in un cubo, a somiglianza (in scala ridotta) del Pantheon di Roma, di cui imita pure il foro centrale. Il suo diametro, ad oggi, \u00e8 di 16.10 metri; la circonferenza massima \u00e8 49.10 metri. Tutta la struttura \u00e8 realizzata in \"opus mixtum\".\nNon \u00e8 chiaro a quale scopo Domiziano avesse fatto costruire questa struttura piuttosto lontano dal complesso residenziale della sua villa. In passato si credeva fosse un tempio dedicato a Minerva o al Sole ed alla Luna, ma Giuseppe Lugli obiett\u00f2 che non aveva la pianta di un tipico tempio romano, e perci\u00f2 credette fosse un ninfeo isolato, opinione oggi condivisa dai pi\u00f9.\nIn epoca severiana questa struttura fu inglobata nel perimetro murato dei \"Castra Albana\" e riadattata ad impianto termale ad uso dei legionari: a questa fase risalgono i mosaici del pavimento e l'anticamera rettangolare antistante l'ingresso. Probabilmente tra il IX ed il X secolo fu riconvertita in luogo di culto, ed accolse un'immagine orientale della Madonna databile al VI-VII secolo. Si ha memoria di una prima consacrazione del luogo di culto nel 1060 ad opera di monaci basiliani della vicina abbazia di Grottaferrata, di una seconda nel 1316 ad opera di monache agostiniane. Nel 1444 fu concessa ai monaci girolamini della basilica dei Santi Bonifacio ed Alessio all'Aventino in Roma, e nel 1663 fu acquistata dalla diocesi suburbicaria di Albano che avvi\u00f2 importanti lavori di risistemazione: il ninfeo domizianeo divenne una chiesa barocca.\nL'impalcatura barocca, arricchitasi nel corso dei secoli, venne completamente smantellata dai restauri del 1935-1938, che riportarono l'edificio all'aspetto originario, riabbassando il pavimento al livello originario, 3.30 metri sotto il piano stradale moderno. Nel corso dei restauri fu scoperto un ciclo di affreschi trecenteschi raffiguranti la \"Storia della Vera Croce\", restaurati nel 1979.\nLa guarnigione.\n\u00c8 opinione comune che presso la villa fin dall'epoca domizianea esistesse una guarnigione stabile o perlomeno un alloggiamento di pretoriani di guardia all'imperatore. Da questo primordiale nucleo probabilmente sorsero i \"Castra Albana\" fondati da Settimio Severo.\nQuesto imperatore infatti, gi\u00e0 comandante delle legioni della Pannonia, conquist\u00f2 il trono dopo i tumulti seguiti all'assassinio di Commodo, sconfiggendo quattro rivali nel giro di cinque anni. Sciolse la guardia pretoriana, ormai pi\u00f9 fonte di insicurezza che di protezione per la persona dell'imperatore, e pens\u00f2 di affidare la difesa della capitale imperiale ai suoi fedeli veterani della campagna partica, la \"Legio II Parthica\". Questi uomini furono installati ai margini della propriet\u00e0 imperiale dell\"Albanum\", edificando le grandi strutture dei \"Castra Albana\" tuttora visibili nel centro storico di Albano.\nI \"Castra\" furono dotati dal figlio di Settimio Severo, Caracalla, delle imponenti strutture delle cosiddette Terme di Caracalla, o \"di Cellomaio\", e dell'anfiteatro romano di Albano Laziale. All'interno dell'accampamento si trovava una delle pi\u00f9 vaste cisterne d'acqua dell'antichit\u00e0, note oggi con il nome di \"Cisternoni\", della capacit\u00e0 di 10.000\u00a0m\u00b3 d'acqua. Intorno all'accampamento, specie in localit\u00e0 Selvotta, si trovano i semplici sepolcri dei legionari partici."}
{"id": "1241547", "revid": "767487", "url": "https://it.wikipedia.org/wiki?curid=1241547", "title": "Carlo Alberto Neri", "text": "Biografia.\nHa studiato con i maestri Nardi, Rosati e Donatoni e si \u00e8 diplomato al Conservatorio di Firenze.\nHa insegnato al Conservatorio di Bologna e Cesena, dal 1980 \u00e8 titolare di Pianoforte Principale al Conservatorio di Perugia.\nRiconoscimenti Accademici.\nHa ricevuto numerosi premi tra cui l'\u201cAward\u201d e \u201cCattedra Honoris Causa\u201d ( New York 1985-1987).\nI pi\u00f9 grandi autori gli hanno dedicato opere (John Cage, Franco Donatoni, Karlheinz Stockhausen, Milko Kelemen, Paolo Renosto, Sylvano Bussotti, Goffredo Petrassi, Jaques Cast\u00e9r\u00e8de, Julien Fran\u00e7ois Zbinden, Brian Ferneyhough etc..); da lui poi realizzate in prima esecuzione mondiale;\nComposizioni.\n\u00c8 autore di composizioni sinfoniche, cameristiche e didattiche: \u201cTouring Club, dove andare in vacanza\u201d, per 3 attori ed ensemble (Commissionata dalla New York University, Carnegie Hall 1988), \u201cSuite Breve Hiroshima\u201d per pianoforte archi e timpani, \"Montevideo Guitar Concert\" per chitarra ed orchestra, \u201cIcaro's Flight\u201d per voce recitante, pianoforte e quintetto a fiati, \u201cEtesios Ethos\u201d per violino clarinetto e pianoforte, \u201cSuite per 2 flautisti\u201d , \u201c4 Frammenti per chitarra\u201d , \u201c3 Invenzioni dodecajazz\u201d per pianoforte, \u201cRes\u201d per pianoforte e nastro magnetico, \u201c2 Episodi\u201d per oboe e violoncello, \u201cSelf-Service Album\u201d per vari strumenti, \u201cLibro Rosso\u201d,100 brani per uso didattico. Ha altres\u00ec elaborato per pianoforte coro ed orchestra la \"Leggenda San Francesco di Paola cammina sulle onde\" di Franz Liszt e per pianoforte ed archi due brani tratti dalle Sonate di Ludwig Van Beethoven.\nPianista e direttore d'orchestra.\nHa effettuato concerti alla Carnegie Hall di New York, Teatro Regio, Teatro La Fenice, Metropolitan, Biennale di Venezia, Rai Tv, Festivals ed orchestre di New York, San Pietroburgo, Varsavia, Manchester, Salisburgo, Tokio.\nHa inoltre collaborato con Roberto Fabbriciani, Severino Gazzelloni, Giuseppe Di Stefano, Magda Olivero, Katia Ricciarelli, Cecilia Gasdia, Roberto Michelucci e realizzato spettacoli con attori quali Arnoldo Fo\u00e0, Nando Gazzolo, Giulio Bosetti, Riccardo Cucciolla, Andrea Giordana. \nHa effettuato registrazioni discografiche di opere classiche e contemporanee per la RCA, Charleston, Xerces, tra cui l'esecuzione integrale dell'\u201dArte della Fuga\u201d di Johann Sebastian Bach ed \u00e8 invitato spesso da Accademie ed Universit\u00e0 di Europa, Stati Uniti e Giappone a tenere Master Class, Seminari, Corsi di Interpretazione pianistica, di direzione d'orchestra e composizione ed a far parte di giurie di Concorsi internazionali.\nNel 2004 \u00e8 stato nominato Direttore principale della \"Kammerorchester Serenaden Salzburg\u201d di Salisburgo."}
{"id": "1241549", "revid": "20262", "url": "https://it.wikipedia.org/wiki?curid=1241549", "title": "Gay and Lesbian Kingdom of the Coral Sea Islands", "text": ""}
{"id": "1241550", "revid": "1342115", "url": "https://it.wikipedia.org/wiki?curid=1241550", "title": "Flaherty", "text": ""}
{"id": "1241554", "revid": "765341", "url": "https://it.wikipedia.org/wiki?curid=1241554", "title": "Nazionale di calcio a 5 della Thailandia", "text": "La nazionale di calcio a 5 della Thailandia \u00e8, in senso generale, una qualsiasi delle selezioni nazionali di Calcio a 5 della Football Association of Thailand che rappresentano la Thailandia nelle varie competizioni ufficiali o amichevoli riservate a squadre nazionali.\nLa nazionale \u00e8 una delle pi\u00f9 forti della regione dell'ASEAN, come testimoniano le cinque vittorie nell'AFF Futsal Championship, ed una delle nazionali fondatrici dell'ASEAN Football Federation. Nonostante questa supremazia a livello di Sud-est asiatico, la Thailandia non si \u00e8 mai espressa ad alto livello n\u00e9 nelle manifestazioni iridate, n\u00e9 in quelle continentali dove come migliori piazzamenti sono arrivati quattro terzi posti nel 2000, 2002, 2003 e 2004. Queste posizioni hanno fruttato per due volte la qualificazione ai campionati del mondo, dove per\u00f2 la squadra thailandese non ha mai passato il primo turno e dove ha ottenuto una sola vittoria contro l'Australia per 3-2 al mondiale di Taiwan nel 2004.\nPalmar\u00e8s.\nCampionati mondiali.\nDue partecipazioni ai mondiali del 2000 e del 2004 sono il bottino della Thailandia alla rassegna iridata, il bilancio parla di cinque sconfitte e una vittoria, che equivalgono a due eliminazioni al primo turno.\nCampionati continentali.\nNei campionati AFC, la Thailandia, pur avendo ospitato anche una volta la manifestazione, non \u00e8 mai andata oltre il quarto posto colto in quattro occasioni, negli altri casi \u00e8 uscita anticipatamente: nel 1999 \u00e8 giunta terza nel girone A, nel 2001 e nel 2007 \u00e8 giunta ai quarti di finale, nel 2005 e 2006 \u00e8 uscita nel girone di secondo turno.\nRosa.\nAllenatore: Victor Hermans"}
{"id": "1241555", "revid": "78273", "url": "https://it.wikipedia.org/wiki?curid=1241555", "title": "Nazionale di calcio a 5 tailandese", "text": ""}
{"id": "1241556", "revid": "765341", "url": "https://it.wikipedia.org/wiki?curid=1241556", "title": "West Michigan League", "text": "La West Michigan League fu una lega minore del baseball statunitense, operativa sul territorio all'inizio del XX secolo.\nVi giocarono soprattutto formazioni provenienti dallo stato del Michigan. &lt;br&gt;\nLa lega fall\u00ec per\u00f2 gi\u00e0 alla fine degli anni 1910."}
{"id": "1241560", "revid": "174852", "url": "https://it.wikipedia.org/wiki?curid=1241560", "title": "Inni Delfici", "text": ""}
{"id": "1241564", "revid": "174852", "url": "https://it.wikipedia.org/wiki?curid=1241564", "title": "Stele di Sicilo", "text": ""}
{"id": "1241565", "revid": "82143", "url": "https://it.wikipedia.org/wiki?curid=1241565", "title": "Metallurgica", "text": ""}
{"id": "1241569", "revid": "672417", "url": "https://it.wikipedia.org/wiki?curid=1241569", "title": "Filippo VI", "text": ""}
{"id": "1241572", "revid": "767487", "url": "https://it.wikipedia.org/wiki?curid=1241572", "title": "Nea Peramos", "text": "Nea Peramos () \u00e8 un ex comune della Grecia nella periferia dell'Attica (unit\u00e0 periferica dell'Attica Occidentale) con 7.480 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Megara."}
{"id": "1241574", "revid": "767487", "url": "https://it.wikipedia.org/wiki?curid=1241574", "title": "Oinoi", "text": "Oinoi () \u00e8 una ex comunit\u00e0 della Grecia nella periferia dell'Attica (unit\u00e0 periferica dell'Attica Occidentale) con 765 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compresa nel comune di Mandra-Eidyllia.\nStoria.\nChiamata Enoe nell'antichit\u00e0, \u00e8 ricordata soprattutto per il tradimento del generale ateniese Aristarco, che durante la guerra del Peloponneso la consegn\u00f2 agli Spartani senza combattere."}
{"id": "1241575", "revid": "767487", "url": "https://it.wikipedia.org/wiki?curid=1241575", "title": "Vilia", "text": "Vilia () \u00e8 un ex comune della Grecia nella periferia dell'Attica (unit\u00e0 periferica dell'Attica Occidentale) con 3.215 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Mandra-Eidyllia."}
{"id": "1241576", "revid": "287204", "url": "https://it.wikipedia.org/wiki?curid=1241576", "title": "Zefyri", "text": "Zefyri () \u00e8 un ex comune della Grecia nella periferia dell'Attica (unit\u00e0 periferica dell'Attica Occidentale) con 8.860 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Fyli."}
{"id": "1241578", "revid": "57872", "url": "https://it.wikipedia.org/wiki?curid=1241578", "title": "Villa Bisio di Genova", "text": ""}
{"id": "1241584", "revid": "287204", "url": "https://it.wikipedia.org/wiki?curid=1241584", "title": "6 ore Bergamasca", "text": "La 6 ore Bergamasca \u00e8 stata una gara podistica di ultramaratona che si disputava sulla distanza delle 6 ore, organizzata dal gruppo sportivo ASD Runners Bergamo.\nPercorso.\nLa prima e la seconda edizione (2004 e 2005) si sono disputate ad Alzano Lombardo sulla pista dello stadio Carillo Pesenti Pigna. Dal 2006 la gara si \u00e8 trasferita nel comune di Ciserano; qui i concorrenti gareggiavano su di un tracciato stradale di 1000 metri, la cui la lunghezza era misurata e certificata dai giudici FIDAL.\nAllo scadere delle 6 ore gli atleti lasciavano, nel punto in cui si trovano, un segnaposto; i giudici di gara provvedevano successivamente a misurare la distanza dal punto di partenza. La distanza era poi sommata al numero dei giri percorsi moltiplicato per la lunghezza del giro.\nLa gara si disputava contemporaneamente alla 24 ore del Delfino; la partenza veniva data circa cinque ore dopo l'avvio della 24 ore.\nNella gara in pista gli atleti avevano a disposizione, per non ostacolare i concorrenti della 24 ore, le corsie sei, sette ed otto. Gli atleti utilizzavano preferibilmente la corsia pi\u00f9 interna, mentre quelle pi\u00f9 esterne erano utilizzate solitamente per i sorpassi, anche se era buona norma concedere, da parte degli atleti doppiati, la corsia pi\u00f9 favorevole. L'utilizzo da parte dell'atleta di corsie pi\u00f9 interne della sesta comportava la squalifica da parte dei giudici di gara.\nRisultati.\n2004.\nAtleti classificati 33.\n2005.\nAtleti classificati 52.\n2006.\nAtleti classificati 70.\n2007.\nAtleti classificati 92.\n2008.\nAtleti classificati 94."}
{"id": "1241590", "revid": "729019", "url": "https://it.wikipedia.org/wiki?curid=1241590", "title": "Viale della Regione Siciliana", "text": "Il viale della Regione Siciliana (noto anche come circonvallazione di Palermo; nota come Nuova strada ANAS 162 prima di venire consegnata al comune) \u00e8 un'arteria viaria di scorrimento della citt\u00e0 di Palermo.\nLa strada attraversa il centro urbano di Palermo e rappresenta l'unica via di comunicazione veloce tra l'autostrada A19 Palermo-Catania e l'autostrada A29 Palermo-Mazara del Vallo. La sua lunghezza \u00e8 di circa 12 chilometri ed \u00e8 parte dell'itinerario europeo E90.\nStoria.\nLa strada venne pianificata negli anni 1950 e prevista dal Piano Regolatore Generale di Palermo del 1962 quale collegamento veloce tra le aree esterne alla citt\u00e0. In seguito alla rapida espansione edilizia degli anni 1960 venne ben presto inglobata dal tessuto urbano cittadino, perdendo per diversi decenni la funzione di tangenziale nell'attesa di nuovi progetti voluti dal Comune per restituire all'arteria la sua originale funzione.\nAlla fine degli anni 1970 vennero separate le carreggiate con spartitraffico, creando cos\u00ec una strada con due corsie per senso di marcia e corsie d'emergenza. Furono anche creati alcuni tratti di strade secondarie, parallele al viale principale (complanari).\nNegli anni 1980 l'amministrazione comunale var\u00f2 un programma per la riqualificazione della circonvallazione, con la creazione di una seconda arteria centrale sopraelevata. I primi lavori per tale opera cominciarono alla fine degli anni 1980 con la costruzione di alcuni passaggi sopraelevati e di alcuni pilastri per la sopraelevata. I lavori per\u00f2 furono abbandonati e i pilastri costruiti sono ancora visibili. Nello stesso decennio venne rivoluzionato il tratto nord del viale con la trasformazione delle corsie centrali in raccordo autostradale fino a Sferracavallo (raccordo A29-Palermo).\nNegli anni 1990 a causa del crescente traffico urbano ed extraurbano si provvedette a sviluppare un piano per l'eliminazione dei tanti semafori ed incroci a raso presenti lungo il percorso. Furono costruiti i primi sottopassaggi pedonali e stradali. Tale piano \u00e8 stato realizzato in gran parte ma non ancora concluso. Infatti esistono ancora dei semafori pedonali lungo il breve tratto in cui il tracciato dell'asse della circonvallazione si avvicina proprio alla zona centrale della citt\u00e0, senza tuttavia passarvi attraverso. Sempre negli anni novanta furono interrotti i lavori per la realizzazione della sopraelevata, lasciando ai cittadini e viaggiatori gli stessi disagi da eliminare.\nDescrizione.\nI 12 chilometri della circonvallazione si presentano prevalentemente con quattro corsie per senso di marcia: tre corsie pi\u00f9 una corsia d'emergenza per senso di marcia.\nLa strada \u00e8 considerata strada urbana di scorrimento e ne \u00e8 vietata la circolazione ai velocipedi e ai ciclomotori. La strada si innesta con due autostrade: da una parte con la diramazione per via Giafar e dall'altra con il raccordo A29-Palermo. Lungo tali raccordi autostradali il viale della Regione Siciliana prosegue nelle carreggiate laterali, affiancate a quelle autostradali, ed \u00e8 destinato al traffico urbano.\nIl tratto centrale della circonvallazione \u00e8 percorso dalla linea 4 del tram di Palermo, mentre sul ponte tranviario realizzato in Piazza Einstein nel primo semestre del 2011 passano le linee 2 e 3.\nLavori e progetti.\n\u00c8 in corso la riqualificazione dell'arteria con la costruzione di passaggi pedonali sopraelevati in sostituzione dei quattro semafori pedonali esistenti. Tali opere elimineranno tutti gli attraversamenti pedonali a raso presenti sull'arteria. Esistono progetti per la realizzazione di ulteriori sovrappassaggi pedonali come quello dell'architetto francese Dominique Perrault, in corrispondenza del sottopasso di \"piazza Albert Einstein\", ma le cui gare d'appalto per realizzarli non sono mai andate in porto. Nel 2011 sono iniziati i lavori di tre sovrappassi pedonali, due dei quali sono stati gi\u00e0 completati, che permetteranno di rendere la circonvallazione pi\u00f9 percorribile.\nSono inoltre in progetto lo svincolo Perpignano i cui lavori non sono mai stati iniziati, uno svincolo in corrispondenza di \"Via Oreto\", di \"Viale Francia\" e la realizzazione delle carreggiate laterali mancanti in corrispondenza dello svincolo di Bonagia. Senza contare i lavori rescissi per inadempienze finanziarie del raddoppio del viadotto Corleone e del sottopasso Perpignano. Finora sono stati spenti due semafori pedonali. Rimangono i disagi provocati dai semafori Giotto e Perpignano.\nRiguardo alla gestione del traffico extraurbano e interprovinciale, la provincia regionale di Palermo e l'ANAS hanno allo studio la realizzazione di una \"grande viabilit\u00e0\" costituita da due nuovi assi autostradali che permettano di collegare l'A19 all'A29 evitando l'attraversamento urbano.\nAltri progetti.\nNel 1986, nell'ambito della mostra \"Le Citt\u00e0 Immaginate\", promossa dalla XVII Triennale di Milano (1986-87), l'arch. Pasquale Culotta fu chiamato a coordinare una serie di nove progetti per la Circonvallazione di Palermo, concentrati sui principali nodi che essa forma con la rete dei percorsi preesistenti. Tali nodi, in ciascun progetto, erano pensati come cerniera di smistamento per il traffico pendolare di provenienza regionale, e come \"ponti\" tra le parti di citt\u00e0 a valle e a monte della Circonvallazione. Presso ogni nodo era pure prevista la collocazione di uno dei diversi Assessorati dell'Amministrazione Regionale \u2013 fino a quel momento, e ancora oggi, dislocati in modo vario e spesso improprio \u2013 e dei relativi parcheggi e altri servizi. Cos\u00ec costituito, il sistema di progetti associava alle dichiarate intenzioni funzionali anche una forte intenzione rappresentativa, sulla falsariga di una tradizione che nel Seicento aveva raggiunto a Palermo il suo momento pi\u00f9 significativo, con la realizzazione della croce di strade Cassaro e Maqueda (1568-1600-1632), incrociate nell'ottagono di Piazza Vigliena (Quattro Canti (Palermo)).\nNel 2001 la societ\u00e0 Ecosfera S.p.A., vincitrice di un bando comunale, produsse uno studio di fattibilit\u00e0 per la \"Reinterpretazione in chiave urbana della Circonvallazione di Palermo\", sviluppato con la consulenza del \"Dipartimento di Storia e Progetto nell'Architettura\" dell'Universit\u00e0 di Palermo, sotto la guida del prof. Pasquale Culotta. L'idea-progetto, oltre ai problemi di riassetto della viabilit\u00e0 esistente, coinvolgeva in pieno anche quelli della progettazione urbana. Gli studi sulla metamorfosi subita nel tempo dalla Circonvallazione indicavano che l'architettura dovesse assumervi un ruolo nel ricomporre il tessuto urbano della periferia, configurando la Circonvallazione come un \"terzo asse di fondazione\" della citt\u00e0 di Palermo, in aggiunta ai noti ruoli fondativi dei due assi storici: corso Vittorio Emanuele e la sequenza Maqueda-Libert\u00e0.\nCos\u00ec da un lato si riteneva di dover definire l'assetto della Circonvallazione come nuovo \"Viale Urbano\", dotato di una serie di interventi e opere coerenti con la nuova immagine e funzione dell'infrastruttura; dall'altro si studiavano assetti e interventi di riqualificazione e ridefinizione delle aree urbane limitrofe, con particolare attenzione a quattro aree specifiche (La Malfa, Perpignano, Bonagia, Brancaccio) su cui venivano proposti interventi di dettaglio. Lo studio rimase tuttavia senza alcun seguito."}
{"id": "1241591", "revid": "174852", "url": "https://it.wikipedia.org/wiki?curid=1241591", "title": "Madame Guyon", "text": ""}
{"id": "1241592", "revid": "57872", "url": "https://it.wikipedia.org/wiki?curid=1241592", "title": "Villa Brignole Sale Duchessa di Galliera (Voltri)", "text": ""}
{"id": "1241596", "revid": "375872", "url": "https://it.wikipedia.org/wiki?curid=1241596", "title": "Feistritz am Wechsel", "text": "Feistritz am Wechsel \u00e8 un comune austriaco di 1 023 abitanti nel distretto di Neunkirchen, in Bassa Austria."}
{"id": "1241597", "revid": "254059", "url": "https://it.wikipedia.org/wiki?curid=1241597", "title": "Gloggnitz", "text": "Gloggnitz \u00e8 un comune austriaco di 5 954 abitanti nel distretto di Neunkirchen, in Bassa Austria; ha lo status di citt\u00e0 (\"Stadtgemeinde\")."}
{"id": "1241601", "revid": "110157", "url": "https://it.wikipedia.org/wiki?curid=1241601", "title": "Grafenbach-Sankt Valentin", "text": "Grafenbach-Sankt Valentin \u00e8 un comune austriaco di 2 255 abitanti nel distretto di Neunkirchen, in Bassa Austria; ha lo status di comune mercato (\"Marktgemeinde\"). \u00c8 stato istituito il 1\u00ba gennaio 1967 con la fusione dei comuni soppressi di Grafenbach e Sankt Valentin-Landschach e il 1\u00ba gennaio 1972 ha inglobato i comuni soppressi di Ober-Danegg e Penk; capoluogo comunale \u00e8 Grafenbach."}
{"id": "1241603", "revid": "110157", "url": "https://it.wikipedia.org/wiki?curid=1241603", "title": "Grimmenstein", "text": "Grimmenstein \u00e8 un comune austriaco di 1 405 abitanti nel distretto di Neunkirchen, in Bassa Austria; ha lo status di comune mercato (\"Marktgemeinde\"). La sua frazione di Hochegg fu comune autonomo tra il 1931 e il 1967."}
{"id": "1241604", "revid": "57872", "url": "https://it.wikipedia.org/wiki?curid=1241604", "title": "Villa Piaggio di Genova", "text": ""}
{"id": "1241609", "revid": "110157", "url": "https://it.wikipedia.org/wiki?curid=1241609", "title": "Gr\u00fcnbach am Schneeberg", "text": "Gr\u00fcnbach am Schneeberg \u00e8 un comune austriaco di 1 705 abitanti nel distretto di Neunkirchen, in Bassa Austria; ha lo status di comune mercato (\"Marktgemeinde\"). Nel 1970 inglob\u00f2 il comune soppresso di H\u00f6flein an der Hohen Wand, che torn\u00f2 autonomo nel 1991."}
{"id": "1241610", "revid": "1439131", "url": "https://it.wikipedia.org/wiki?curid=1241610", "title": "Delage D6", "text": "La D6 era un'autovettura di fascia alta prodotta tra il 1930 e il 1954 dalla Casa automobilistica francese Delage.\nProfilo.\nLa D6 fu introdotta per sostituire la precedente Type DM, ma vista l'ampia gamma di motorizzazioni con cui fu commercializzata, nei primi anni trenta pot\u00e9 anche essere considerata come una sostituta di alcune versioni della Type DR.\nRealizzata in numerose carrozzerie, la D6 fu la pi\u00f9 longeva tra le Delage, e fu l'unica a passare indenne attraverso gli orrori della Seconda guerra mondiale. Fu per\u00f2 anche l'unica Delage prodotta dopo la guerra e fu quindi anche l'ultima Delage prodotta, dal momento che il marchio sarebbe stato estinto nel 1954 dalla Hotchkiss.\nLa D6 andava a porsi a met\u00e0 di una gamma che nel 1930 era composta essenzialmente da tre modelli: oltre alla D6 stessa erano infatti presenti in listino in quell'anno la DS e la D8, il top di gamma.\nLe prime D6 erano costruite su due possibili varianti di telaio, differenti per la misura del passo, che poteva essere di 3149 o di 3289 mm. Erano equipaggiate da un motore a 6 cilindri da 3045 cm\u00b3, in grado di erogare una potenza massima di 72 CV a 3600 giri/min.\nNel 1932 la gamma si arricch\u00ec con l'arrivo di una versione economica della D6, denominata D6-11, dove il numero 11 indicava i CV fiscali. La D6 con motore da 3 litri era infatti una 17 CV per la legislazione francese. La D6 11 CV, invece, pur essendo realizzata sugli stessi due telai della \"sorella maggiore\", montava un 6 cilindri in linea da 2001 cm\u00b3, in grado di erogare 60 CV a 4200 giri/min, potenza che saliva leggermente (fino a 63 CV) nella versione S.\nNel 1933 le D6 con motore da 3 litri furono tolte di produzione dopo essere state prodotte in 1160 esemplari.\nProsegu\u00ec invece la produzione della D6-11, che fu pensionata nel 1934. Sarebbe stata sostituita nel 1936 dalla DI 12.\nNel frattempo, il 1934 tenne a battesimo la nuova D6-65: era realizzata su un telaio da 3378 mm di passo. Era equipaggiata da un 6 cilindri in linea da 2678 cm\u00b3, in grado di erogare una potenza massima di 65 CV a 4000 giri/min.\nNel 1935, la D6-65 fu gi\u00e0 tolta di produzione per essere rimpiazzata, all'inizio dell'anno seguente, dalla D6-60. Era disponibile su un solo telaio da 3187 mm di passo. Montava un 6 cilindri da 2334 cm\u00b3, in grado di erogare 56 CV a 4200 giri/min.\nSempre nel 1936, fu introdotta una nuova versione, la D6-80, realizzata su un telaio Delahaye da 3388 mm di passo ed equipaggiata inizialmente da un 6 cilindri in linea da 3227 cm\u00b3, in grado di erogare 72 CV di potenza massima.\nNel 1937 la D6-60 ricevette un nuovo motore da 2528 cm\u00b3 di cilindrata, della potenza massima di 58 CV, solo 2 CV in pi\u00f9, ma a tutto vantaggio della coppia motrice. Alla fine dell'anno, la D6-60 fu tolta di produzione.\nIn quello stesso 1937, fu introdotta un'ulteriore versione della D6, denominata D6-70, che condivideva il telaio della D6-60, ma era equipaggiata da un 6 cilindri da 2729 cm\u00b3, in grado di erogare 68 CV di potenza massima. Su questo modello il carrozziere parigino Jean Labourdette, speriment\u00f2 la prima applicazione del sistema Vutotal che consentiva di realizzare le superfici vetrate senza montanti.\nNel 1938 la D6-80 ricevette a sua volta un motore da 3553 cm\u00b3, da 76 CV di potenza massima. Alla fine dello stesso anno, la D6-70 fu tolta di produzione, per essere sostituita all'inizio del 1939 dalla D6-75, equipaggiata da un 6 cilindri da 2798 cm\u00b3, particolarmente raffinato rispetto alla media dei motori Delage, e in grado di erogare quindi una potenza massima di 95 CV. Tale versione sar\u00e0 tolta di produzione nel 1940 a causa della guerra.\nAl termine del conflitto, la Delage, gi\u00e0 nelle mani della Delahaye, rimase ulteriormente provata e non pot\u00e9 fare altro che riproporre solamente una nuova versione della D6 basta su telai e meccanica dei vecchi modelli d'anteguerra. Nacque cos\u00ec nel 1946 la D6 3 litri, che rappresent\u00f2 il canto del cigno della Casa di Levallois. Era equipaggiata da un 6 cilindri da 2988 cm\u00b3, in grado di erogare 90 CV di potenza massima a 3800 giri/min. Ma fu proposta anche nella versione Olympic, introdotta nel 1948, che montava lo stesso propulsore, ma con potenza massima di 100 CV a 4500 giri/min. Quest'ultima versione fu tolta di produzione gi\u00e0 nel 1949, mentre la versione normale continu\u00f2 a essere prodotta, fino al 1954, anno di pensionamento definitivo della D6 e della chiusura della Delage stessa."}
{"id": "1241612", "revid": "320578", "url": "https://it.wikipedia.org/wiki?curid=1241612", "title": "Villetta Dinegro (Genova)", "text": ""}
{"id": "1241614", "revid": "124123", "url": "https://it.wikipedia.org/wiki?curid=1241614", "title": "Giacomo Pueroni", "text": " Ha vissuto e lavorato a Gorizia.\nBiografia.\nDopo essersi diplomato presso l'Istituto d'Arte di Gorizia, inizia a lavorare nel campo della grafica pubblicitaria e nel frattempo disegna strisce umoristiche pubblicate su riviste dedicate al fandom, \"Inside Star Trek\" e \"Shadows on the moon\". Le strisce sono caratterizzate da un tono volutamente parodistico e sono basate su serie fantascientifiche esistenti.\nNel 1996 Pueroni entra a far parte dello staff di disegnatori di \"Zona X\" della casa editrice Sergio Bonelli Editore, testata per la quale disegna la storia \"Cleopatra 2000\", ambientata nell'universo narrativo di \"Legione stellare\". Nel 1999 passa alla squadra di disegnatori di \"Jonathan Steele\", sempre per la Sergio Bonelli Editore. Il suo esordio avviene sulle pagine del numero 3 \"\"Sfida nella citt\u00e0 sommersa\",\" storia disegnata assieme a Teresa Marzia. La sua prima storia come disegnatore completo \u00e8 il sesto numero della serie, intitolato \"Il prigioniero\". Pueroni rimane all'interno nel team del personaggio, proposto in una nuova serie pubblicata dalla Star Comics a partire del 2004, a seguito della chiusura della testata da parte della Sergio Bonelli Editore.\nLa collaborazione con Federico Memola, autore in Zona X e creatore di \"Jonathan Steele\", continua nel 2006, con la realizzazione del volume \"Harry Moon\" pubblicato da 001 Edizioni, personaggio che sar\u00e0 ripreso nel 2010 in una serie pubblicata da Planeta De Agostini, con un primo numero disegnato da Pueroni.\nOltre al lavoro per la Sergio Bonelli Editore, dal 2005 insieme a Miriam Blasich e Luca Vergerio, con i quali crea il Gruppo Fumatti, realizza la serie di fantascienza \"Anjce\".\nDal 2009 realizza illustrazioni per la rivista Robot pubblicata da Delos Books. Una delle illustrazioni per Robot gli varr\u00e0 il Premio Italia nel 2016.\nNel 2012 realizza, insieme a Guido Masala, una storia per la testata \"Nathan Never\" della Sergio Bonelli Editore. Nel 2014, su matite di Andrea Bormida, disegna il numero 9 della serie \"Dragonero\".\nHa inoltre pubblicato storie brevi per altre case editrici, come\u00a0Edizioni Arcadia e Coniglio Editore.\nDal 2016, Pueroni ha iniziato a raccontare sul suo blog la propria esperienza con la sclerosi laterale amiotrofica. L'interruzione del lavoro come disegnatore ha generato iniziative per supportarlo, come la pubblicazione in digitale da parte della Sergio Bonelli Editore delle storie apparse sui numeri 22, 23 e 24 di \"Jonathan Steele\" e sui numeri 249 e 287 di \"Nathan Never\".\nGiacomo Pueroni \u00e8 morto all'ospedale di Gorizia il 18 febbraio 2017 all'et\u00e0 di 53 anni, a causa di complicazioni dovute alla malattia."}
{"id": "1241615", "revid": "110157", "url": "https://it.wikipedia.org/wiki?curid=1241615", "title": "H\u00f6flein an der Hohen Wand", "text": "H\u00f6flein an der Hohen Wand \u00e8 un comune austriaco di 912 abitanti nel distretto di Neunkirchen, in Bassa Austria. Tra il 1970 e il 1991 \u00e8 stato accorpato al comune di Gr\u00fcnbach am Schneeberg."}
{"id": "1241616", "revid": "1904508", "url": "https://it.wikipedia.org/wiki?curid=1241616", "title": "Carlotta del Belgio", "text": "Biografia.\nInfanzia.\nUnica figlia femmina di Leopoldo I, Re dei Belgi (1790-1865) e della sua seconda moglie Luisa d'Orl\u00e9ans, Principessa d'Orl\u00e9ans (1812\u20131850), Carlotta nacque nel Palazzo Reale di Laeken in Belgio. Carlotta ebbe tre fratelli: Luigi Filippo, che mor\u00ec nell'infanzia, Leopoldo, che alla morte del loro padre divenne Leopoldo II del Belgio e Filippo, Conte di Fiandra. Era anche una cugina della Regina Vittoria del Regno Unito e di suo marito, il Principe Alberto, nonch\u00e9 di Ferdinando II del Portogallo.\nLa sua nonna preferita Maria Amalia di Napoli e Sicilia, Regina dei Francesi, era la consorte di Luigi Filippo di Francia, e una nipote di Maria Antonietta. Maria Amalia fu una confidente intima di Carlotta, e il giorno del suo matrimonio nel 1857, indossava un braccialetto con un ritratto una sua miniatura. Nonna e nipote corrispondevano regolarmente, soprattutto in seguito quando Carlotta era in Messico.\nQuando Carlotta ebbe dieci anni, sua madre, la Regina Luisa, mor\u00ec di tubercolosi e Carlotta fu affidata alla contessa di Hulste, una cara amica di famiglia. Anche se giovane, la principessa aveva la sua casa; ma per un paio di settimane all'anno, Carlotta soggiornava a Claremont con Maria Amalia e il resto della famiglia di sua madre in esilio.\nLa sua istruzione religiosa fu affidata al redentorista Victor-Auguste-Isidore Dechamps, fratello dell'allora ministro degli affari esteri e, pi\u00f9 tardi, vescovo di Malines.\nMatrimonio.\nQuando Carlotta comp\u00ec sedici anni ebbe come pretendenti il principe Giorgio di Sassonia e il re Pietro, quest'ultimo candidato dalla Regina Vittoria. Nel mese di maggio del 1856, la principessa conobbe a Bruxelles l'arciduca Ferdinando Massimiliano d'Austria (1832-1867), fratello cadetto dell'imperatore d'Austria Francesco Giuseppe.\nIl 27 luglio 1857 Carlotta e Massimiliano si sposarono a Bruxelles. Alla corte di Vienna ella fu molto apprezzata da sua suocera Sofia di Baviera, che vedeva in lei l'esempio perfetto di moglie per un arciduca austriaco. Carlotta detestava l'Imperatrice Elisabetta (nota come Sissi, la moglie di Francesco Giuseppe). Si diceva che all'arciduchessa non piacesse il profondo legame esistente tra l'imperatrice sua cognata e Massimiliano, suo marito, che erano confidenti e condividevano lo stesso gusto per molte cose, specialmente perch\u00e9 sua cognata era universalmente ammirata per la sua bellezza e fascino.\nIl Lombardo-Veneto.\nGli arciduchi arrivarono a Milano il 6 settembre 1857 e vi risiedettero fino al 1859, quando Massimiliano venne congedato dal suo incarico. Egli infatti aveva tentato di governare il regno seguendo principi liberali, scontrandosi per\u00f2 con l'autorit\u00e0 di Vienna.\nCarlotta e Massimiliano si ritirarono per qualche tempo a vita privata, soggiornando soprattutto a Trieste dove fecero costruire il castello di Miramare, fino a quando, il 3 ottobre 1863, giunse alla loro residenza una delegazione di emigrati messicani per offrire ufficialmente all'arciduca la corona del Messico. In realt\u00e0 i negoziati per questo progetto erano gi\u00e0 in corso da pi\u00f9 di due anni. Napoleone III di Francia si dichiar\u00f2 pronto a sostenere militarmente Massimiliano come imperatore, essendo interessato alla formazione di un'area di cultura latina e cattolica in America centrale, per contrastare la crescente influenza dei nascenti Stati Uniti d'America. Dopo un periodo di esitazioni, il 10 aprile 1864 Massimiliano, essendo stato informato del risultato a lui favorevole di un referendum indetto in Messico, accett\u00f2 la \"corona della Nazione messicana\".\nImperatrice del Messico.\nI nuovi sovrani fecero la loro entrata solenne a Citt\u00e0 del Messico, il 12 giugno del 1864, trovando s\u00ec una calorosa accoglienza, ma anche un paese disorganizzato e sconvolto dall'insicurezza, con sacche di ribellione nelle zone interne, messo ulteriormente a rischio dalla corruzione e dall'anarchia. Risult\u00f2 presto evidente che era stata una minoranza della popolazione ad aver fatto appello a loro, sovrani stranieri, e non la maggioranza. Nonostante tutto essi iniziarono il loro regno con generosa fiducia: l'imperatore riusc\u00ec inizialmente a riconciliare i partiti politici, mentre l'imperatrice si rese popolare visitando la citt\u00e0 di Veracruz durante un'epidemia di febbre gialla.\nFamiglia.\nCarlotta e Massimiliano non ebbero figli, ma nel 1865 la coppia imperiale adott\u00f2 Agust\u00edn de Iturbide y Green e Salvador de Iturbide y Marz\u00e1n \u2013 nipoti di Agust\u00edn de Iturbide y Ar\u00e1mburu, ex imperatore del Messico (r. 1822-23). Diedero al piccolo Agust\u00edn di due anni il titolo di \"Sua Altezza, Il Principe di Iturbide\" (simili titoli imperiali furono accordati a vari membri della estesa famiglia del bambino, ma mai con l'intenzione di dargli il trono, poich\u00e9 non di sangue reale). Massimiliano spieg\u00f2 egli stesso che era tutta una farsa per ottenere da suo fratello, l'Arciduca Carlo Ludovico d'Austria, che uno dei suoi figli diventasse erede. Gli eventi esplosivi del 1867 delusero le speranze di eredit\u00e0, e una volta diventato adulto, Agust\u00edn rinunci\u00f2 tutti i diritti al trono messicano, serv\u00ec nell'esercito messicano, e infine, si stabil\u00ec come professore all'Universit\u00e0 di Georgetown.\nSecondo alcune voci, nel 1866 Carlotta ebbe una relazione con un ufficiale belga, il Colonnello Alfred Van der Smissen, al quale diede un figlio, Maxime Weygand, nato a Bruxelles il 21 gennaio 1867. Weygand rifiut\u00f2 di confermare o negare le voci persistenti cos\u00ec la sua parentela rimane incerta. Weygand era un militare francese che combatt\u00e9 sia nella I che nella II guerra mondiale.\nRitorno in Europa e morte.\nLa situazione politica degener\u00f2 velocemente. Il 9 luglio 1866 Carlotta lasci\u00f2 il Messico per ritornare in Europa. Ella si rec\u00f2 a patrocinare la causa del marito prima a Parigi, poi a Roma, senza ottenere alcun risultato. Napoleone III, a causa dei mutamenti avvenuti nel quadro politico europeo, abbandon\u00f2 ogni progetto riguardante il Messico.\nDurante la sua permanenza a Roma, dove chiese perfino l'aiuto di papa Pio IX, Carlotta diede i primi segni di un grave squilibrio mentale. Il 7 ottobre il fratello Filippo, conte di Fiandra, la raggiunse e la condusse a Miramare, dove a quanto pare lei rimase sotto la crudele sorveglianza degli agenti della sicurezza austriaca fino a quando i suoi fratelli riuscirono, con difficolt\u00e0, a ricondurla in Belgio.\nIl 19 giugno 1867 Massimiliano venne fucilato dai repubblicani a Quer\u00e9taro.\nDopo un breve momento di lucidit\u00e0, nel periodo immediatamente successivo alla morte del marito, Carlotta sprofond\u00f2 definitivamente nella follia. Trascorse il resto della sua lunga vita nella tenuta di Bouchout, appositamente acquistata per lei dal fratello Leopoldo II."}
{"id": "1241617", "revid": "110157", "url": "https://it.wikipedia.org/wiki?curid=1241617", "title": "Kirchberg am Wechsel", "text": "Kirchberg am Wechsel \u00e8 un comune austriaco di 2 437 abitanti nel distretto di Neunkirchen, in Bassa Austria; ha lo status di comune mercato (\"Marktgemeinde\")."}
{"id": "1241620", "revid": "188116", "url": "https://it.wikipedia.org/wiki?curid=1241620", "title": "Antonino Pagliaro", "text": "Iranista, critico letterario, filosofo del linguaggio, fu uno dei fondatori della scuola linguistica romana. Fra i padri della semiologia italiana, ha introdotto in Italia gli studi sul pensiero linguistico.\nBiografia.\nDopo il diploma al Regio Ginnasio di Mistretta, si iscrisse al corso di laurea in lettere dell'Universit\u00e0 di Palermo, dove ebbe, tra gli altri, come docenti Oreste Nazari, Giuseppe Pitr\u00e8, Giovanni Gentile e Cosmo Guastella. Si trasfer\u00ec poi all'Universit\u00e0 di Firenze dove sub\u00ec l'influenza di Girolamo Vitelli, Carlo Antoni e Ermenegildo Pistelli. Scoppiata la prima guerra mondiale, nel 1917 partecip\u00f2 volontario come sottotenente del Corpo degli arditi, e fu insignito della medaglia d'argento al valor militare. Nel 1919 si iscrisse all'Associazione Nazionalista Italiana e sempre nel 1919 prese parte all'Impresa di Fiume al seguito di D'Annunzio. Nel 1921 si laure\u00f2 con lode presentando due tesine, una di sanscrito e l'altra di linguistica storica, quindi discutendo con Ernesto Giacomo Parodi e Giorgio Pasquali la tesi \"Il digamma in Omero\" (di 257 pagine dattiloscritte pi\u00f9 un'appendice di 7 pagine), poi pubblicata.\nNegli anni 1922-24, trascorse un periodo di studio in Germania, seguendo corsi di linguistica indoeuropea e greco-latina di Karl Meister e quelli di iranistica di Christian Bartholomae. Nel 1925, segu\u00ec i corsi di Paul Kretschmer a Vienna. Ritornato in Italia, consegu\u00ec la libera docenza in indoeuropeistica e iranistica nel 1926, quindi fu chiamato da Luigi Ceci ad insegnare, per incarico, Filologia iranica e Storia comparata delle lingue classiche all'Universit\u00e0 di Roma. \nAder\u00ec intanto nel 1923 al Partito nazionale fascista e ne fu uno degli intellettuali di spicco, presiedendo anche alcune edizioni dei Littoriali della cultura e dell'arte, che ogni anno raccoglievano i migliori universitari italiani. Fu primo capo redattore dell'Enciclopedia Italiana dal 1925 al 1929, dove cur\u00f2 numerose voci, fin quando non entr\u00f2 in contrasto con Giovanni Treccani e il conterraneo Giovanni Gentile, che dirigeva l'opera. \nDel 1930 \u00e8 il suo \"Sommario di linguistica arioeuropea\", che fu apprezzato da Gramsci, che dal confino scrisse di un orientamento teorico del Pagliaro tendente a superare le tesi crociane sul linguaggio. Nel 1931, vinto un concorso a cattedra, divenne docente ordinario di glottologia alla Sapienza, nuova disciplina che ereditava il corso di Storia comparata delle lingue classiche del Ceci.\nInsegn\u00f2 anche \"Storia e dottrina del fascismo\" alla Facolt\u00e0 di Giurisprudenza e \"Mistica fascista\" alla Facolt\u00e0 di Magistero.\nNon figura tra gli accademici d'Italia, ma nel 1937 fu eletto al Consiglio superiore dell'educazione nazionale, dove rimase fino allo scioglimento nel 1943.\nFu voluto da Mussolini alla guida del \"Dizionario di politica\" dell'Istituto dell'Enciclopedia Italiana, una ponderosa opera in quattro volumi, completata nel 1940, che raccolse le migliori intelligenze del fascismo, ma anche qualche intellettuale \"eretico\". Il suo nome compare tra i 360 docenti universitari che nel 1938 aderirono al \"Manifesto della razza\", premessa alle successive leggi razziali fasciste, anche se il suo allievo Tullio De Mauro scrive che egli dissent\u00ec dalla politica razziale del fascismo. Con la caduta del Regime fascista, fu sospeso nel 1944 dall'insegnamento per due anni. Reintegrato nel 1946 nella cattedra universitaria, dal 1951 insegn\u00f2 Filosofia del linguaggio alla Sapienza di Roma.\nNel 1954 fu presidente della sezione \"Archeologia, Filologia, Glottologia\" della Societ\u00e0 Italiana per il Progresso delle Scienze.\nFu presidente del Consiglio superiore della pubblica istruzione e, dal 1952, prima socio corrispondente poi, dal 1966, socio nazionale dell'Accademia Nazionale dei Lincei. Fu anche direttore editoriale, per la Fabbri Editori, della \"Enciclopedia di Scienze e Arti\". Nel 1947 fu rieletto, con larghissimi consensi, al Consiglio superiore della pubblica istruzione, dove rimase fino al 1969.\nDal 1958 fu nel comitato scientifico dell'Istituto nazionale di studi politici ed economici. Fu promotore e direttore della rivista \"Ricerche linguistiche\" e presiedette la sezione filologica del Centro di studi filologici e linguistici siciliani.\nFu candidato alla Camera per il Partito Monarchico Popolare nel 1958 nella circoscrizione Sicilia orientale e al Senato nel collegio Roma IV , ma non fu eletto. Negli anni '60, la Rai trasse un sorprendente sceneggiato per la televisione da un suo testo che dava una nuova interpretazione della vicenda di Alessandro Magno.\nNegli anni '50 e '60, fu membro della giuria del premio Marzotto.\nLasci\u00f2 anticipatamente l'insegnamento universitario nel 1969 e trascorse gli ultimi anni a Mistretta e nel 1971 divenne Professore Emerito della facolt\u00e0 di Lettere della Sapienza. Dal 1983 l'universit\u00e0 di Palermo e la citt\u00e0 di Mistretta hanno istituito, in sua memoria, il \u201cPremio internazionale per la linguistica Antonino Pagliaro\u201d. Nel 1999 fu pubblicato postumo il \"Commento incompiuto all'Inferno di Dante. Canti I-XXVI\", ritrovato tra le sue carte dal nipote Luciano Pagliaro.\nPensiero.\nCome filologo e orientalista, Pagliaro ha esplorato soprattutto l'antico e medio persiano, la lingua della Grecia classica, quindi il latino classico e medievale, nonch\u00e9 l'italiano dei tempi di Dante \u2013 cui ha dedicato varie opere \u2013 e della scuola siciliana. Come critico letterario e glottologo, diede nuove, originali interpretazioni di Vico, D'Annunzio e Pirandello.\nIn ambito linguistico, gi\u00e0 nel suo \"Sommario di linguistica arioeuropea\" del 1930, che comprendeva oltre le lezioni dei suoi primi corsi universitari anche innovative linee di ricerca e nuove idee, delinea una nuova prospettiva di approccio e di indagine delle varie questioni linguistiche la quale viene condotta parallelamente ad un confronto storico-critico con l'evoluzione del pensiero filosofico dalla grecit\u00e0 alla filosofia classica tedesca. Al contempo, Pagliaro abbozzava in esso prime idee sulla natura del linguaggio inteso fondamentalmente come tecnica espressiva, allontanandosi cos\u00ec dall'idealismo crociano per avvicinarsi piuttosto al positivismo, ed analizzando in modo approfondito, ma al contempo trasversalmente alle varie discipline, la natura e la struttura dell'atto linguistico fra due interlocutori basandosi sia sull'indagine semantica (mediante un metodo che egli chiama \"critica semantica\") che sull'interpretazione storico-critica, fino a considerare il linguaggio come una forma di interazione semiotica condizionata storicamente da una tecnica funzionale, la lingua. Nel simbolismo linguistico (soprattutto fonetico) poi, afferma Pagliaro ne \"Il segno vivente\" (1952), riecheggiano non solo l'individualit\u00e0 ed il vissuto dell'interlocutore ma anche la storia dell'intera umanit\u00e0 a cui egli appartiene come \"soggetto storico\". \nIn estrema sintesi, si pu\u00f2 dire che la sua teoria linguistica \u00e8 una posizione unificata tra lo strutturalismo saussuriano e l'idealismo hegeliano."}
{"id": "1241622", "revid": "110157", "url": "https://it.wikipedia.org/wiki?curid=1241622", "title": "M\u00f6nichkirchen", "text": "M\u00f6nichkirchen \u00e8 un comune austriaco di 615 abitanti nel distretto di Neunkirchen, in Bassa Austria; ha lo status di comune mercato (\"Marktgemeinde\")."}
{"id": "1241623", "revid": "767487", "url": "https://it.wikipedia.org/wiki?curid=1241623", "title": "Maumee", "text": "Il Maumee \u00e8 un fiume degli Stati Uniti, immissario del lago Erie.\nDescrizione.\nIl fiume ha origine a Fort Wayne nel nord-est dell'Indiana dalla confluenza dei fiumi St. Joseph e St. Marys. Scorre prevalentemente verso nord-est formando una lunghissima serie di meandri. Entra nel territorio dell'Ohio e scorre nel nord-ovest dello Stato fino a sfociare nella \"Maumee Bay\" del lago Erie a Toledo.\nStoria.\nNei pressi del fiume, nella contea di Lucas, fu combattuta nel 1794 la battaglia di Fallen Timbers che vide la sconfitta della confederazione indiana di Blue Jacket ad opera dell'esercito americano comandato dal generale Anthony Wayne. A seguito della battaglia gli indiani cedettero la valle del fiume Maumee agli \nStati Uniti."}
{"id": "1241624", "revid": "767487", "url": "https://it.wikipedia.org/wiki?curid=1241624", "title": "Eliogabalus", "text": "Eliogabalus \u00e8 il secondo album ufficiale della band italo-slovena Devil Doll, pubblicato nel 1990. \nIl titolo dell'album \u00e8 un riferimento all'imperatore romano Eliogabalo.\nIl disco.\nNel 1989 Mr. Doctor \u00e8 al lavoro su due opere: \"The Black Holes Of the Mind\", una composizione di 45 minuti contenente messaggi subliminali e varie citazioni verso l'esoterismo; e \"Eliogabalus\", una composizione di 60 minuti, ispirata al libro \"Eliogabalo o l'anarchico incoronato\" di Antonin Artaud.\nA fine anno i Devil Doll entrano nei Tivoli Studios di Lubiana insieme a Jurij Toni per registrare il nuovo album, ma a causa dei fondi troppo limitati della Hurdy Gurdy per permettersi un doppio album, Mr. Doctor \u00e8 costretto ad accorciare le due composizioni, e poterle cos\u00ec inserire in un unico album. Per la registrazione vengono usati solamente i musicisti italiani e il chitarrista sloveno Bor Zuljan.\n\"Eliogabalus\" viene cos\u00ec pubblicato nel 1990, includer\u00e0 una versione di \"The Black Holes Of The Mind\" diminuita di 20 minuti e rinominata \"Mr. Doctor\", e una versione di \"Eliogabalus\" di cui vengono tagliati 30 minuti e che conserva comunque il proprio titolo.\nTracce.\nTesti di Mr. Doctor; musica di Mr. Doctor e Edoardo Beato."}
{"id": "1241625", "revid": "110157", "url": "https://it.wikipedia.org/wiki?curid=1241625", "title": "Natschbach-Loipersbach", "text": "Natschbach-Loipersbach \u00e8 un comune austriaco di 1 721 abitanti nel distretto di Neunkirchen, in Bassa Austria. \u00c8 stato istituito nel 1970 con la fusione dei comuni soppressi di Loipersbach e Natschbach e nel 1972 ha inglobato l'altro comune soppresso di Lindgrub; capoluogo comunale \u00e8 Natschbach."}
{"id": "1241627", "revid": "848247", "url": "https://it.wikipedia.org/wiki?curid=1241627", "title": "Neunkirchen (Austria)", "text": "Neunkirchen \u00e8 un comune austriaco di 12 615 abitanti nel distretto di Neunkirchen, in Bassa Austria, del quale \u00e8 capoluogo; ha lo status di citt\u00e0 capoluogo di distretto (\"Bezirkshauptstadt\"). Nel 1969 ha inglobato i comuni soppressi di Mollram e Peisching."}
{"id": "1241630", "revid": "110157", "url": "https://it.wikipedia.org/wiki?curid=1241630", "title": "Otterthal", "text": "Otterthal \u00e8 un comune austriaco di 605 abitanti nel distretto di Neunkirchen, in Bassa Austria. Il 1\u00ba gennaio 1971 inglob\u00f2 i comuni soppressi di Raach am Hochgebirge e Trattenbach, che tornarono autonomi il 1\u00ba gennaio 1985."}
{"id": "1241632", "revid": "62004", "url": "https://it.wikipedia.org/wiki?curid=1241632", "title": "Octavio Dazzan", "text": "Fu tre volte campione europeo su pista nella velocit\u00e0, mentre ai campionati del mondo fu oro a Losanna in Svizzera nella Velocit\u00e0, tre volte medaglia d'argento nel keirin, e una volta argento e due volte bronzo nella velocit\u00e0.\nCarriera.\nInizi\u00f2 la sua carriera nel paese sudamericano conquistando il titolo mondiale Juniores di velocit\u00e0 nel 1975 (correndo per l'Argentina). In Italia indoss\u00f2 la maglia azzurra per quattordici stagioni. Al secondo anno da \"Juniores\" (1976) divent\u00f2 campione italiano. Pass\u00f2 fra i dilettanti fino a partecipare ai Giochi della XXII Olimpiade di Mosca, dove fin\u00ec ottavo nella finale di velocit\u00e0.\nDa professionista (1981-1989) ottenne nove titoli italiani: cinque nella velocit\u00e0 (1982, 1983, 1984, 1985 e 1987), tre nel keirin (1982, 1983 e 1986) e uno nella velocit\u00e0 indoor (1982). Conquist\u00f2 anche tre titoli europei sempre nella velocit\u00e0 (1983, 1984 e 1986), ma non riusc\u00ec a conquistare il titolo mondiale nonostante sette partecipazioni. Ai mondiali conquist\u00f2 quattro argenti e due bronzi.\n\u00c8 stato ed \u00e8 il direttore sportivo di due squadre ciclistiche giovanili nel torinese.\nIl padre, Luigi, era originario di Palazzolo dello Stella"}
{"id": "1241635", "revid": "110157", "url": "https://it.wikipedia.org/wiki?curid=1241635", "title": "Payerbach", "text": "Payerbach \u00e8 un comune austriaco di 2 056 abitanti nel distretto di Neunkirchen, in Bassa Austria; ha lo status di comune mercato (\"Marktgemeinde\"). \u00c8 stato istituito il 25 giugno 1908 scorporandolo dal comune di Reichenau an der Rax."}
{"id": "1241637", "revid": "110157", "url": "https://it.wikipedia.org/wiki?curid=1241637", "title": "Pitten", "text": "Pitten \u00e8 un comune austriaco di 2 602 abitanti nel distretto di Neunkirchen, in Bassa Austria; ha lo status di comune mercato (\"Marktgemeinde\")."}
{"id": "1241638", "revid": "1048993", "url": "https://it.wikipedia.org/wiki?curid=1241638", "title": "Olesya Rulin", "text": "Cresciuta a Lichoslavl', si \u00e8 trasferita negli Stati Uniti all'et\u00e0 di otto anni, ottenendo successivamente la cittadinanza statunitense. \u00c8 famosa soprattutto per il suo ruolo di Kelsi Nielsen in \"High School Musical\", \"High School Musical 2\" e \"High School Musical 3\". Olesya ha anche lavorato in altri film di Disney Channel e in diversi film.\nInsieme alla sua co-star di \"High School Musical\", Chris Warren Jr., Olesya condurr\u00e0 il Concerto Disneymania con la partecipazione della T-Squad."}
{"id": "1241640", "revid": "287204", "url": "https://it.wikipedia.org/wiki?curid=1241640", "title": "Kongo gumi", "text": ""}
{"id": "1241644", "revid": "1106276", "url": "https://it.wikipedia.org/wiki?curid=1241644", "title": "Ossa dello scheletro umano", "text": "La seguente \u00e8 una lista delle ossa dello scheletro umano. Un tipico scheletro umano adulto \u00e8 costituito da 206 ossa. Tuttavia, a causa della variabilit\u00e0 anatomica, tale numero pu\u00f2 variare: ad esempio, una piccola parte della popolazione umana possiede un paio di coste in pi\u00f9 (coste cervicali), oppure una vertebra lombare sovrannumeraria\nScheletro adulto.\n\"Ossa del neurocranio (8)\":\n\"Ossa dello splancnocranio (14)\":\n\"Ossa dell'orecchio medio (6)\":\n\"Ventralmente nel collo (1)\":\n\"Ossa della colonna vertebrale (26)\":\n\"Ossa nel torace (25)\":\n\"Ossa del cinto scapolare (4)\":\n\"Ossa nel braccio (2)\":\n\"Ossa nell'avambraccio (4)\":\n\"Ossa nella mano (54)\":\n\"Ossa del cinto pelvico (2)\":\n\"Ossa della coscia (2)\":\n\"Ossa della gamba (6)\":\n\"Ossa del piede (52)\":\nOssa accessorie.\nTalvolta possono essere presenti delle ossa accessorie:\nScheletro infantile.\nNello scheletro infantile si ha un numero maggiore di ossa, dovuto all'ancora incompleta ossificazione:"}
{"id": "1241645", "revid": "110157", "url": "https://it.wikipedia.org/wiki?curid=1241645", "title": "Prigglitz", "text": "Prigglitz \u00e8 un comune austriaco di 433 abitanti nel distretto di Neunkirchen, in Bassa Austria."}
{"id": "1241647", "revid": "110157", "url": "https://it.wikipedia.org/wiki?curid=1241647", "title": "Puchberg am Schneeberg", "text": "Puchberg am Schneeberg \u00e8 un comune austriaco di 2 660 abitanti nel distretto di Neunkirchen, in Bassa Austria; ha lo status di comune mercato (\"Marktgemeinde\")."}
{"id": "1241650", "revid": "110157", "url": "https://it.wikipedia.org/wiki?curid=1241650", "title": "Raach am Hochgebirge", "text": "Raach am Hochgebirge \u00e8 un comune austriaco di 291 abitanti nel distretto di Neunkirchen, in Bassa Austria. Tra il 1971 e il 1985 \u00e8 stato accorpato al comune di Otterthal."}
{"id": "1241652", "revid": "547034", "url": "https://it.wikipedia.org/wiki?curid=1241652", "title": "Reichenau an der Rax", "text": "Reichenau an der Rax \u00e8 un comune austriaco di 2 619 abitanti nel distretto di Neunkirchen, in Bassa Austria; ha lo status di comune mercato (\"Marktgemeinde\"). Il 25 giugno 1908 la sua frazione di Payerbach \u00e8 divenuta comune autonomo.\nGeografia fisica.\nIl territorio comunale \u00e8 posto alle falde della catena montuosa Rax-Schneeberg vicino alle rive del fiume Schwarza. Il comune \u00e8 suddiviso in sei comuni catastali (\"Katastralgemeinden\"), Gr\u00fcnsting, Hirschwang an der Rax, Hirschwanger Forst, Klein- und Gro\u00dfau, Prein an der Rax e Reichenau an der Rax, ed \u00e8 composto da quindici insediamenti: D\u00f6rfl, Edlach an der Rax, Griesleiten, Gro\u00dfau, Gr\u00fcnsting, Hinterleiten, Hirschwang an der Rax, Kleinau, Mayerh\u00f6fen, Oberland, Prein an der Rax, Preinrotte, Reichenau an der Rax, Sonnleiten e Thonberg."}
{"id": "1241655", "revid": "174852", "url": "https://it.wikipedia.org/wiki?curid=1241655", "title": "Contrabbassi", "text": ""}
{"id": "1241661", "revid": "110157", "url": "https://it.wikipedia.org/wiki?curid=1241661", "title": "Scheiblingkirchen-Thernberg", "text": "Scheiblingkirchen-Thernberg \u00e8 un comune austriaco di 1 890 abitanti nel distretto di Neunkirchen, in Bassa Austria; ha lo status di comune mercato (\"Marktgemeinde\"). \u00c8 stato istituito il 1\u00ba gennaio 1971 con la fusione dei comuni soppressi di Scheiblingkirchen e Thernberg; capoluogo comunale \u00e8 Scheiblingkirchen."}
{"id": "1241662", "revid": "30445", "url": "https://it.wikipedia.org/wiki?curid=1241662", "title": "Solfato di rame", "text": ""}
{"id": "1241664", "revid": "174852", "url": "https://it.wikipedia.org/wiki?curid=1241664", "title": "Fagotti", "text": ""}
{"id": "1241665", "revid": "466539", "url": "https://it.wikipedia.org/wiki?curid=1241665", "title": "Bart Johnson", "text": ""}
{"id": "1241666", "revid": "375872", "url": "https://it.wikipedia.org/wiki?curid=1241666", "title": "Schottwien", "text": "Schottwien \u00e8 un comune austriaco di 682 abitanti nel distretto di Neunkirchen, in Bassa Austria; ha lo status di comune mercato (\"Marktgemeinde\")."}
{"id": "1241667", "revid": "433605", "url": "https://it.wikipedia.org/wiki?curid=1241667", "title": "Tomba di Vix", "text": "La tomba di Vix \u00e8 il sepolcro di una principessa celta risalente alla fine del VI secolo a.C., scoperta nei pressi della localit\u00e0 francese di Vix, in Borgogna, di grande importanza archeologica per l'esserci pervenuta intatta e per la qualit\u00e0 degli oggetti contenuti, tra cui il celebre cratere di Vix.\nIl sito e la sua scoperta.\nNel gennaio del 1953 Maurice Moisson, capocantiere degli scavi condotti dalla societ\u00e0 archeologica di Ch\u00e2tillon-sur-Seine, not\u00f2 una leggera sopraelevazione del terreno e un'insolita concentrazione di pietre in un campo ai piedi dell'\"oppidum\" del Mont Lassois, nei pressi del villaggio di Vix, situato nella regione della Borgogna, dipartimento della C\u00f4te-d'Or.\nMaurice Moisson segnal\u00f2 la scoperta a Ren\u00e9 Joffroy, archeologo autodidatta, all'epoca presidente della locale societ\u00e0 archeologica. Questi si occup\u00f2 allora di dare inizio agli scavi e all'esumazione di tutti gli oggetti della tomba.\nContesto.\nL\"'oppidum\" del monte Lassois era situato su un ampio sperone roccioso che domina a circa 100 m s.l.m. l'alta vallata della Senna, nei pressi di Ch\u00e2tillon-sur-Seine. La posizione era strategicamente importante, dominando la via che conduceva lo stagno della Cornovaglia verso il Mediterraneo. Gli scavi hanno dimostrato che l\u2019\"oppidum\" fu abitato almeno fin dal neolitico e fu abbandonato in epoca gallo-romana in favore della non lontana citt\u00e0 di \"Vertillum\".\nNel VI e V secolo a.C. fu un centro della cultura di Hallstatt, dominato da un ceto principesco in cui sembrano aver avuto particolare importanza le figure femminili. La ricchezza determinata dal controllo della rotta commerciale dello stagno permise di dotare le tombe di un ricco corredo, segno di prestigio e di ricchezza, secondo la tradizionale tipologia celtica della sepoltura su carro. La tomba di Vix in particolare dimostra la rilevanza della figura femminile.\nNon lontano, a Sainte-Colombe-sur-Seine, era stato rinvenuto nel XIX secolo un grande calderone in bronzo con protomi di grifone della stessa epoca, di origine etrusca, anch'esso appartenente a una sepoltura femminile su carro, ma il cui contesto non venne individuato con precisione. Nei pressi della tomba di Vix sono stati rinvenuti altri cinque tumuli funerari posteriori e un piccolo recinto funebre associato a statue antropomorfe del V secolo a.C.\nIl cratere e gli altri oggetti rinvenuti nella tomba di Vix, insieme agli altri ritrovamenti del sito e agli oggetti provenienti dalla citt\u00e0 gallo-romana di \"Vertillum\", sono oggi custoditi nel Mus\u00e9e du Ch\u00e2tillonnais a Ch\u00e2tillon-sur-Seine.\nArredo della tomba.\nScavata nella terra, la cripta, di circa 4 metri di lato, era originariamente coperta da un tumulo di pietre e di terra, oggi completamente scomparso. Lo scavo minuzioso del contenuto della sepoltura, effettuato dal gennaio al febbraio 1953 permise la ricostituzione dei diversi elementi che costituivano l'arredamento della tomba.\nAl suolo, tracce di pigmentazione blu e rossa testimoniavano la presenza di tinte o pitture decorative. Il corpo della principessa, morta all'et\u00e0 di circa 35 anni, era deposto allungato nella cassa di un carro da parata, con il timone e le quattro ruote smontate, decorato con \"appliques\" di bronzo. Era adorna da gioielli di fabbricazione locale: una collana con grandi grani di pietra e di ambra, anelli da caviglia in bronzo, braccialetto di lignite, fibule con grani di corallo. Al collo portava un \"torques\" (collana celtica) in oro (480 g): i due cavalli alati che decorano gli estremi della collana richiamano lo stile orientalizzante ma essa \u00e8 stata confezionata da artigiani locali che si ispirarono allo stile greco orientale, con tecniche tratte dall'oreficeria iberica. Lo studio dell'origine dell'oro impiegato nella lavorazione conferma questa ipotesi.\nDel suo corredo funebre facevano parte tre bacili etruschi in bronzo e attrezzature libatorie e simposiache, tra cui una patera (\"phiale\") in argento con ombelico centrale dorato, conservata in una fodera vegetale, due coppe attiche e un oinochoe etrusco in bronzo. L'oggetto pi\u00f9 recente, una coppa attica leggermente posteriore al 525 a.C., permette di datare la sepoltura a dopo tale data.\nIl pezzo pi\u00f9 importante \u00e8 un gigantesco cratere in bronzo, il pi\u00f9 grande finora pervenutoci, proveniente dalle officine della Magna Grecia e datato al 540-530 a.C., che misura in altezza 164\u00a0cm, con un peso di 208\u00a0kg e una capacit\u00e0 di 1.100 litri. La sua decorazione consta di figure applicate di bronzo, anse decorate con gorgoni e un fregio con cavalli e opliti a bassorilievo.\nPi\u00f9 generalmente, la tomba appartiene all'insieme delle tombe celtiche (tomba di Hochdorf, Reinheim, Kleinaspergle, Waldalgesheim) dove i motivi decorativi e gli oggetti importati sono all'incirca identici \u2013 vasellame etrusco e greco, fibule e bracciali in oro celtico, gioielli e ambra proveniente dal Nord-Europa. Simili al cratere di Vix, fatte le debite proporzioni, sono il celebre calderone di Gundestrup, in argento, il cratere e il letto funebre in bronzo decorato con figure di guerrieri e con ruote con rappresentazioni di figurine nella tomba di Hochdorf."}
{"id": "1241670", "revid": "767487", "url": "https://it.wikipedia.org/wiki?curid=1241670", "title": "Schrattenbach", "text": "Schrattenbach \u00e8 un comune austriaco di 353 abitanti nel distretto di Neunkirchen, in Bassa Austria."}
{"id": "1241676", "revid": "287204", "url": "https://it.wikipedia.org/wiki?curid=1241676", "title": "Benedetto Sborgi", "text": "Benedetto Sborgi dopo aver imparato l'arte nella celebre \"Poligrafia fiesolana\" di Francesco Inghirami, si stabil\u00ec nel 1846 a Volterra dove apr\u00ec una piccola tipografia in cui stamp\u00f2, dal 1866 al 1896, molti testi, tra i quali oltre quaranta Maggi."}
{"id": "1241681", "revid": "110157", "url": "https://it.wikipedia.org/wiki?curid=1241681", "title": "Schwarzau am Steinfeld", "text": "Schwarzau am Steinfeld \u00e8 un comune austriaco di 1 896 abitanti nel distretto di Neunkirchen, in Bassa Austria."}
{"id": "1241683", "revid": "63727", "url": "https://it.wikipedia.org/wiki?curid=1241683", "title": "Delage DS", "text": "La DS era un'autovettura di fascia alta prodotta tra il 1930 ed il 1934 dalla Casa automobilistica francese Delage.\nProfilo.\nCon il lancio della DS, si volle proporre una sostituta alla Type DR, oramai in listino da qualche anno. La DS si posizion\u00f2 cos\u00ec alla base della gamma, subito sotto la D6, introdotta in quello stesso anno.\nLa DS condivideva il telaio con la D6, e fu quindi proposta in due varianti di telaio, con interassi di 3149 e 3289 mm.\nRispetto alla D6, la DS montava un 6 cilindri in linea da 2517 cm\u00b3, in grado di erogare una potenza massima di 60 CV a 3500 giri/min. La velocit\u00e0 massima era di circa 110\u00a0km/h.\nFu prodotta in 1070 esemplari fino al 1934. Per rivedere una sua degna sostituta bisogner\u00e0 aspettare fino al 1936, anno di commercializzazione della Delage DI, nata sotto la nuova gestione Delahaye."}
{"id": "1241684", "revid": "110157", "url": "https://it.wikipedia.org/wiki?curid=1241684", "title": "Schwarzau im Gebirge", "text": "Schwarzau im Gebirge \u00e8 un comune austriaco di 668 abitanti nel distretto di Neunkirchen, in Bassa Austria; ha lo status di comune mercato (\"Marktgemeinde\")."}
{"id": "1241685", "revid": "869733", "url": "https://it.wikipedia.org/wiki?curid=1241685", "title": "Poirot a Styles Court (film)", "text": ""}
{"id": "1241686", "revid": "110157", "url": "https://it.wikipedia.org/wiki?curid=1241686", "title": "Seebenstein", "text": "Seebenstein \u00e8 un comune austriaco di 1 388 abitanti nel distretto di Neunkirchen, in Bassa Austria."}
{"id": "1241687", "revid": "256896", "url": "https://it.wikipedia.org/wiki?curid=1241687", "title": "Nuovo ordine mondiale", "text": ""}
{"id": "1241689", "revid": "1226", "url": "https://it.wikipedia.org/wiki?curid=1241689", "title": "Governo Ombra", "text": ""}
{"id": "1241691", "revid": "1793900", "url": "https://it.wikipedia.org/wiki?curid=1241691", "title": "Semmering", "text": "Semmering \u00e8 un comune austriaco di 577 abitanti nel distretto di Neunkirchen, in Bassa Austria. Stazione sciistica, ha ospitato numerose prove della Coppa del Mondo di sci alpino.\nServita dalla stazione omonima, si trova lungo la linea ferroviaria progettata dall'ingegnere veneziano Carlo Ghega, a tutt'oggi attiva, nota per alcuni arditi viadotti quali il Kalte-Rinne, e nota per le qualit\u00e0 paesaggistiche di pregio, tutelate dall'UNESCO."}
{"id": "1241692", "revid": "110157", "url": "https://it.wikipedia.org/wiki?curid=1241692", "title": "Sankt Corona am Wechsel", "text": "Sankt Corona am Wechsel \u00e8 un comune austriaco di 391 abitanti nel distretto di Neunkirchen, in Bassa Austria."}
{"id": "1241695", "revid": "110157", "url": "https://it.wikipedia.org/wiki?curid=1241695", "title": "Sankt Egyden am Steinfeld", "text": "Sankt Egyden am Steinfeld \u00e8 un comune austriaco di 1 903 abitanti nel distretto di Neunkirchen, in Bassa Austria. Il 1\u00ba gennaio 1971 ha inglobato i comuni soppressi di Gerasdorf am Steinfeld, Neusiedl am Steinfeld, Saubersdorf e Urschendorf.\nGeografia fisica.\nIl territorio comunale \u00e8 articolato in cinque comuni catastali (\"Katastralgemeinden\"; tra parentesi il numero dei loro abitanti al 31 ottobre 2011):"}
{"id": "1241696", "revid": "110157", "url": "https://it.wikipedia.org/wiki?curid=1241696", "title": "Ternitz", "text": "Ternitz \u00e8 un comune austriaco di 14 770 abitanti nel distretto di Neunkirchen, in Bassa Austria, del quale \u00e8 centro maggiore; ha lo status di citt\u00e0 (\"Stadtgemeinde\"). Nel 1923 ha inglobato i comuni soppressi di Dunkelstein, Rohrbach am Steinfeld e Sankt Johann am Steinfeld, nel 1969 quelli di Flatz e Sieding e nel 1974 quelli di Pottschach e Raglitz."}
{"id": "1241697", "revid": "767487", "url": "https://it.wikipedia.org/wiki?curid=1241697", "title": "Thomasberg", "text": "Thomasberg \u00e8 un comune austriaco di 1 263 abitanti nel distretto di Neunkirchen, in Bassa Austria."}
{"id": "1241698", "revid": "1573940", "url": "https://it.wikipedia.org/wiki?curid=1241698", "title": "Badia del Buonsollazzo", "text": "La badia del Buonsollazzo (nota anche come monastero di San Bartolomeo) \u00e8 una struttura religiosa, oggi chiusa, situata sul fianco settentrionale del Monte Senario, nel comune di Borgo San Lorenzo, in provincia di Firenze.\nIl complesso si trova lungo la via della Tassaia, una strada comunale che dalla valle del torrente Faltona porta nella parallela valle del torrente Carza, collegando il paese di Polcanto a Vaglia, Bivigliano e al convento di Monte Senario.\nStoria.\nL'abbazia (il cui nome canonico \u00e8 \"Sanctus Bartholomoeus de Bono-Solatio\", cio\u00e8 \"ben soleggiata\") risulta citata per la prima volta in documenti del 1084, ma secondo la tradizione venne edificata prima del Mille dal marchese Ugo di Toscana nel luogo dove ebbe una visione miracolosa che lo convert\u00ec.\nFu probabilmente fondata per i Benedettini da Gisla, figlia di Rodolfo (o Ridolfo) dei Ricasoli e moglie di Azzo di Pagano. Numerose donazioni incrementarono il patrimonio economico, specie negli anni 1106-1122. Documenti dei primi del Duecento attestano che l'abbazia era affidata al monastero di San Godenzo. Dopo un periodo di notevole prosperit\u00e0, Buonsollazzo sub\u00ec il disastro di un'amministrazione deplorevole, fino a che, rimasti cinque soli monaci, il vescovo di Firenze, Antonio d'Orso, vi introdusse nel 1320 i Cistercensi provenienti da San Salvatore a Settimo, che presero possesso della nuova abbazia il 4 gennaio 1321 sotto la guida dell'abate Bernardo Lamberteschi. I cinque monaci benedettini rimasero nell'abbazia adottando anche loro l'osservanza cistercense. Buonsollazzo, 701\u00aa filiazione dell'abbazia di Clairvaux, rifior\u00ec e si riconsolid\u00f2.\nNella seconda met\u00e0 del XV secolo fu ceduta in commenda e subito dopo, nel 1497, entr\u00f2 a far parte della Congregazione Cistercense di San Bernardo in Italia, inserita nella Provincia Toscana. Durante il Seicento due abati di Buonsollazzo furono anche presidenti generali della Congregazione.\nNel 1705 accett\u00f2 la riforma dei Trappisti, favorita in tutti i modi dal granduca Cosimo III. Si tratt\u00f2 della prima esperienza trappista in Italia, dalla quale si diram\u00f2 nel 1717 una colonia di monaci che si insedi\u00f2 nell'abbazia di Casamari. Nulla si conosce della struttura architettonica precedente, poich\u00e9 Cosimo III fece abbattere l'antica chiesa e monastero e li ricostru\u00ec secondo le esigenze dei trappisti tra il 1707-1720. L'introduzione dei trappisti a Buonsollazzo non separ\u00f2 completamente l'abbazia dalla Provincia Toscana.\nIl 2 agosto 1782 fu soppressa dal granduca Pietro Leopoldo. Il patrimonio economico ed il monastero furono venduti al marchese Sigismondo Lotteringhi Della Stufa, eccetto la chiesa, la sagrestia, il capitolo, il cimitero, alcune stanze per uso del curato ed un pezzo d'orto.\nNel 1877 i Camaldolesi ne presero possesso e vi insediarono un collegio per la formazione dei propri monaci. Nel 1990, dopo alcuni anni di sostanziale inutilizzo, alienarono la propriet\u00e0 a privati, che ancora oggi la posseggono, in uno stato di semi-abbandono.\nDescrizione.\nL'attuale costruzione \u00e8 assai diversa da quella originale, molto pi\u00f9 vasta, della quale si notano gli avanzi del recinto. L'antica chiesa sorgeva dove ora \u00e8 il prato e del primitivo chiostro dei Benedettini restano solo i capitelli e i pilastri incastrati nei muri.\nQuando la badia pass\u00f2 ai Cistercensi il chiostro fu ricostruito con tre arcate sui tre lati interni e cinque su quello esterno, con colonne e capitelli quattrocenteschi.\nLa chiesa attuale, frutto delle ristrutturazioni dei primi del Settecento, fu edificata su progetto dell'architetto di corte Giovan Battista Foggini e mostra in facciata un grande stemma mediceo e una lapide dedicatoria. All'interno, sull'altare maggiore si trovano tre statue in stucco realizzate da Giuseppe Braccetti intorno al 1709."}
{"id": "1241702", "revid": "729019", "url": "https://it.wikipedia.org/wiki?curid=1241702", "title": "Progetto esecutivo", "text": "Il progetto esecutivo rappresenta una delle fasi della progettazione nell'ambito dell'architettura e dell'ingegneria civile, ed in particolare \u00e8 la terza ed ultima fase in cui \u00e8 comunemente suddiviso un progetto e la sua stesura.\nEsso rappresenta l'\"ingegnerizzazione\" di tutti gli interventi previsti nelle precedenti fasi di progettazione in ogni particolare, rappresentando cos\u00ec la fase tecnicamente pi\u00f9 definita dell'intera progettazione. Da esso risulta esclusa solo la progettazione del cantiere e delle relative opere provvisorie.\nIl progetto esecutivo \u00e8 redatto sulla base delle direttive fornite dal progetto definitivo e si compone dei seguenti elementi:\nParti componenti il progetto esecutivo.\nLa relazione generale.\nLa \"relazione generale\" descrive in dettaglio l'opera da realizzare, anche facendo riferimento agli elaborati grafici, ed i criteri utilizzati per le scelte di progettazione al fine di realizzare le prescrizioni del progetto definitivo.\nNel caso in cui il progetto faccia riferimento ad \"interventi complessi\" esso deve contenere:\nLe relazioni specialistiche.\nLe \"relazioni specialistiche\" (geologica, geotecnica, idrologica e idraulica) illustrano le soluzioni adottate e, se necessario, definiscono in dettaglio gli aspetti inerenti all'esecuzione e alla manutenzione dell'opera. Contengono, inoltre, tutte le problematiche prese in considerazione nella progettazione e le soluzioni adottate.\nGli elaborati grafici.\nGli \"elaborati grafici\" sono tutti quegli elaborati che:\nI calcoli esecutivi di strutture ed impianti.\nI \"calcoli esecutivi di strutture ed impianti\" devono permettere il dimensionamento degli stessi, e vanno eseguiti con riferimento alla situazione di esercizio. Inoltre, devono essere chiaramente indicati i criteri e i calcoli utilizzati per permettere un'immediata conferma.\nIl progetto esecutivo delle strutture, realizzato in conseguenza ai calcoli ed unitamente alla progettazione delle infrastrutture, \u00e8 composto da:\nIl progetto esecutivo degli impianti, redatto anch'esso in base ai calcoli, \u00e8 composto da:\nIl piano di manutenzione.\nIl \"piano di manutenzione\" ha come fine predisporre il mantenimento nel tempo delle caratteristiche di funzionalit\u00e0 della struttura. Esso \u00e8 composto dal manuale d'uso, dal manuale di manutenzione e dal programma di manutenzione.\nIl manuale d'uso si riferisce all'uso delle parti pi\u00f9 importanti dell'opera, con particolare riferimento alle parti che possono generare rischi per un uso scorretto. Il manuale d'uso contiene informazioni sulla collocazione delle parti interessate nell'intervento, la loro rappresentazione grafica, descrizione e modalit\u00e0 di uso corretto.\nIl manuale di manutenzione si riferisce alla manutenzione delle parti pi\u00f9 importanti dell'intervento. Esso contiene la collocazione delle parti interessate nell'intervento, la loro rappresentazione grafica, la descrizione delle risorse necessarie alla manutenzione, il livello minimo accettabile delle prestazioni, le anomalie riscontrabili, le manutenzioni eseguibili direttamente dall'utente e quelle che non lo sono.\nIl programma di manutenzione fissa delle manutenzioni e dei controlli da eseguire in seguito a scadenze preventivamente fissate. Esso si compone di tre sottoprogrammi:\nI piani di sicurezza e coordinamento.\nI \"piani di sicurezza e di coordinamento\" sono degli elaborati allegati al progetto esecutivo il cui fine \u00e8 la riduzione al minimo possibile dei rischi intrinseci alle lavorazioni. Sono realizzati previa valutazione dei rischi, e contengono le prescrizioni operative da attuare con i relativi costi.\nIl cronoprogramma.\nIl \"cronoprogramma\" \u00e8 redatto per stabilire in via convenzionale l'importo dei lavori da eseguire annualmente, se si tratta di lavori a prezzo chiuso. In caso di appalto-concorso \u00e8 presentato all'appaltatore unitamente all'offerta. \u00c8 necessario ricordare che nel calcolo del tempo contrattuale bisogna tenere conto dei giorni di andamento stagionale sfavorevole. Il cronoprogramma \u00e8 utile anche al fine di considerare lo sviluppo esecutivo dell'opera nel caso si presentino ritardi o sospensioni per fatti imputabili all'impresa.\nElenco dei prezzi unitari.\nL'\"elenco dei prezzi unitari\" \u00e8 realizzato con riferimento a quelli utilizzati nella stima sommaria dell'intervento presente nel progetto definitivo, salvo aggiunte che si sono rese necessarie.\nIl computo metrico estimativo ed il quadro economico.\nIl \"computo metrico estimativo\" rappresenta un'integrazione ed un aggiornamento della stima sommaria dell'intervento di cui al progetto definitivo.\nNel \"quadro economico\" sono compresi:\nLo schema di contratto.\nLo \"schema di contratto\" ha il compito di regolare le relazioni tra stazione appaltante ed impresa esecutrice, con particolare riferimento a:\nIl capitolato speciale d'appalto.\nIl \"capitolato speciale d'appalto\" riguarda le prescrizioni tecniche da applicare. Consta di due parti:\nSe le lavorazioni riguardano \"interventi complessi\" \u00e8 contenuto l'obbligo per l'aggiudicatario di produrre un documento di qualit\u00e0 che sottopone al direttore dei lavori. A tal fine le lavorazioni sono suddivise in \"critiche\", \"importanti\" e \"comuni\". Una lavorazione \u00e8 definita:\nLa classe di importanza \u00e8 tenuta in considerazione:\nPer gli interventi in cui il pagamento \u00e8 previsto \"a corpo\" viene definito per le strutture definite omogenee la quota percentuale di queste relative all'ammontare complessivo delle lavorazioni. Sulla base di tali definizioni sono corrisposti i pagamenti in corso d'opera. Per gli interventi in cui il pagamento \u00e8 previsto \"a misura\" viene definito l'importo di ciascun gruppo delle lavorazioni.\nNel capitolato speciale d'appalto \u00e8 previsto l'obbligo di redigere un programma esecutivo in cui sono contenute le previsioni circa il periodo di esecuzione delle varie lavorazioni, indipendentemente dal cronoprogramma fornito."}
{"id": "1241703", "revid": "110157", "url": "https://it.wikipedia.org/wiki?curid=1241703", "title": "Trattenbach", "text": "Trattenbach \u00e8 un comune austriaco di 550 abitanti nel distretto di Neunkirchen, in Bassa Austria. Tra il 1971 e il 1985 \u00e8 stato accorpato al comune di Otterthal."}
{"id": "1241708", "revid": "767487", "url": "https://it.wikipedia.org/wiki?curid=1241708", "title": "Warth (Bassa Austria)", "text": "Warth \u00e8 un comune austriaco di 1 521 abitanti nel distretto di Neunkirchen, in Bassa Austria; ha lo status di comune mercato (\"Marktgemeinde\"). Il 1\u00ba gennaio 1968 ha inglobato i comuni soppressi di Ha\u00dfbach, Kirchau e Steyersberg."}
{"id": "1241712", "revid": "125864151", "url": "https://it.wikipedia.org/wiki?curid=1241712", "title": "Luigi Barzini (1908-1984)", "text": "Biografia.\nFiglio del giornalista Luigi Barzini (1874-1947), ricevette tale nome in onore di Luigi Albertini, direttore-dominus del \"Corriere della Sera\" che aveva assunto il padre, il quale aveva cominciato cos\u00ec la sua prestigiosa carriera. I coniugi Albertini furono padrino e madrina di battesimo. A scuola pales\u00f2 un precoce talento per la scrittura. Segu\u00ec con successo le orme del padre. Dopo gli esami ginnasiali al Regio Liceo Ginnasio \"Ernesto Cairoli\" di Varese, fu iscritto al liceo in un collegio di Moncalieri (TO). Nel 1926 raggiunse a New York il padre, editore del \u00abCorriere d'America\u00bb. Qui si svolse la seconda parte della sua formazione: con il diploma di scuola superiore a Flushing, cui seguirono gli studi in giornalismo alla Columbia University, dove si laure\u00f2 nel 1930. Torn\u00f2 in Italia per prestare il servizio militare, poi nell'aprile 1931 fu assunto al \u00abCorriere della Sera\u00bb.\nInizi\u00f2 dall'ultimo gradino, quello di praticante e scal\u00f2 tutte le posizioni, fino ad essere promosso inviato nel 1934: dapprima a New York, poi in Messico (1935). Nel 1935-36 fu inviato speciale in Etiopia durante la campagna italiana. Rimase undici mesi al seguito della spedizione italiana. Si distinse in particolare per il resoconto della battaglia per la presa di Azb\u00ec, che gli valse una decorazione al valor militare. Nel 1937 firm\u00f2 una serie di articoli dalla Polonia minacciata dall'URSS e nel settembre dello stesso anno part\u00ec per la Cina per seguire il\nconflitto sino-giapponese. Poco dopo il suo arrivo a Nanchino, per\u00f2, dovette abbandonare la citt\u00e0 a causa della battaglia che la incendiava. Sal\u00ec con il collega Sandro Sandri sulla cannoniera statunitense \u00abPanay\u00bb, da dove invi\u00f2 una memorabile corrispondenza. L'aviazione giapponese bombard\u00f2 la nave, che affond\u00f2, e quel giorno Barzini vide morire il suo compagno di viaggio. Nel 1939 si fidanz\u00f2 con Giannalisa Gianzana Feltrinelli, vedova di Carlo Feltrinelli, magnate della finanza lombarda, conosciuta tre anni prima.\nAll'inizio del 1940 assunse l'incarico di corrispondente da Londra, uno dei pi\u00f9 ambiti al \u00abCorriere\u00bb. In aprile torn\u00f2 in Italia per sposarsi con Giannalisa ad Amalfi. Pochi giorni dopo fu arrestato con l'accusa di rivelazione di segreto militare (25 aprile 1940). Condannato a cinque anni di confino, venne obbligato inizialmente a risiedere ad Amalfi. Nel febbraio 1941 ottenne, grazie all'intervento dell'influente padre presso le autorit\u00e0 fasciste, il trasferimento a Milano, sottoposto al regime di sorvegliato speciale. Gi\u00e0 in primavera il regime fu revocato in una semplice ammonizione.\nNel 1942 fu rilasciato. In quell'anno nacque la prima figlia, Ludina. In seguito si trasfer\u00ec con la famiglia all'Argentario (in Toscana), nella tenuta della moglie. Nel 1943 nacque la seconda figlia, Benedetta. Dopo la liberazione di Roma Barzini si trasfer\u00ec nella capitale, dove fond\u00f2 e diresse \u00abLibera Stampa\u00bb (1944). Nel 1945 fond\u00f2 con l'aiuto finanziario della moglie una societ\u00e0 editoriale, \"Servizio informazioni stampa italiana\". La societ\u00e0 pubblic\u00f2 il quotidiano \u00abIl Globo\u00bb, nato il 1\u00ba febbraio di quell'anno, e l'agenzia di stampa \u00abS\u00ec\u00bb. Nello stesso periodo Barzini fu capo ufficio stampa del Partito Liberale. Convinto anticomunista, il suo matrimonio con la vedova Feltrinelli lo rese anche patrigno di Giangiacomo Feltrinelli, editore e attivista politico di sinistra, con cui Barzini instaur\u00f2 un rapporto conflittuale. Successivamente raggiunse la famiglia a Milano. Anche il padre si trovava nel capoluogo lombardo, alla ricerca di un lavoro. Barzini senior non pot\u00e9 essere ospitato nella casa del figlio a causa del veto della nuora, Giannalisa. La notizia della sua morte, avvenuta in solitudine e povert\u00e0 il 6 settembre 1947, procur\u00f2 al figlio un grande dolore, che si somm\u00f2 a quello della perdita del fratello minore Ettore nel 1945, morto in campo di concentramento a Mauthausen.\nSeparato dalla moglie, Barzini decise di ricostruirsi una vita autonoma. Si spos\u00f2 in seconde nozze con Paola Gadola ed ebbe altri tre figli: Luigi, Andrea e Francesca. Dopo aver lasciato la direzione del \u00abGlobo\u00bb, nel dicembre 1948 inizi\u00f2 a collaborare al nuovo rotocalco \u00abLa Settimana Incom illustrata\u00bb, versione stampata del famoso cinegiornale Incom. Barzini tenne una rubrica fissa (\"Almanacco dei sette giorni\"), in cui esamin\u00f2 e comment\u00f2 gli avvenimenti salienti accaduti durante la settimana; assunse per un breve periodo anche la direzione (1950). Dopo aver ceduto la direzione continu\u00f2 a collaborarvi come inviato.\nNel 1953 ritorn\u00f2 al \u00abCorriere della sera\u00bb e vi rimase fino al 1962. Scrisse anche per \u00abL'Europeo\u00bb e \u00abLa Stampa\u00bb di Torino. In politica fu deputato del PLI per tre legislature: III (1958-63), IV (1963-1968) e V (1968-1972). Celeberrimo il suo libro \"Gli italiani\" (\"The Italians\"), tradotto in tutto il mondo.\nNel giugno del 1973 fu designato alla direzione del \u00abMessaggero\u00bb dall'editore Edilio Rusconi che aveva acquistato il pacchetto azionario di Ferdinando Perrone. Successivamente dovette rinunciare all'incarico, a causa dell'ostilit\u00e0 di una parte della redazione che si era arroccata in difesa del direttore uscente Alessandro Perrone che era anche comproprietario al cinquanta per cento della testata."}
{"id": "1241714", "revid": "110157", "url": "https://it.wikipedia.org/wiki?curid=1241714", "title": "Wartmannstetten", "text": "Wartmannstetten \u00e8 un comune austriaco di 1 613 abitanti nel distretto di Neunkirchen, in Bassa Austria; ha lo status di comune mercato (\"Marktgemeinde\"). Il 1\u00ba gennaio 1971 ha inglobato i comuni soppressi di Hafning, Ramplach, Stra\u00dfhof e Unterdanegg."}
{"id": "1241716", "revid": "110157", "url": "https://it.wikipedia.org/wiki?curid=1241716", "title": "Willendorf", "text": "Willendorf \u00e8 un comune austriaco di 947 abitanti nel distretto di Neunkirchen, in Bassa Austria."}
{"id": "1241717", "revid": "110157", "url": "https://it.wikipedia.org/wiki?curid=1241717", "title": "Wimpassing im Schwarzatale", "text": "Wimpassing im Schwarzatale \u00e8 un comune austriaco di 1 664 abitanti nel distretto di Neunkirchen, in Bassa Austria; ha lo status di comune mercato (\"Marktgemeinde\")."}
{"id": "1241718", "revid": "110157", "url": "https://it.wikipedia.org/wiki?curid=1241718", "title": "W\u00fcrflach", "text": "W\u00fcrflach \u00e8 un comune austriaco di 1 582 abitanti nel distretto di Neunkirchen, in Bassa Austria. Il 1\u00ba gennaio 1968 ha inglobato il comune soppresso di Hettmannsdorf."}
{"id": "1241719", "revid": "110157", "url": "https://it.wikipedia.org/wiki?curid=1241719", "title": "Z\u00f6bern", "text": "Z\u00f6bern \u00e8 un comune austriaco di 1 429 abitanti nel distretto di Neunkirchen, in Bassa Austria."}
{"id": "1241720", "revid": "834", "url": "https://it.wikipedia.org/wiki?curid=1241720", "title": "Poesia virtuale", "text": ""}
{"id": "1241724", "revid": "773636", "url": "https://it.wikipedia.org/wiki?curid=1241724", "title": "Santuario di Santa Maria della Neve di Quadalto", "text": "Il santuario di Santa Maria della Neve di Quadalto si trova nel comune di Palazzuolo sul Senio.\nNel 1459, nel luogo in cui si trovava un pilastro con un'immagine della Madonna, fu eretto un piccolo oratorio, che tra il 1630 e il 1639 assunse le dimensioni della chiesa attuale. Tra la fine del XVII e gli inizi del XVIII secolo l'edificio sub\u00ec ulteriori lavori di trasformazione.\nDescrizione.\nAll'interno della chiesa, diviso in tre navate, sono conservati l'immagine della \"Madonna col Bambino\", ritenuta taumaturgica, opera fiorentina della fine del XV secolo e un dipinto di ambito emiliano della fine del Seicento raffigurante \"Sant'Apollonia con Sant'Agata e Santa Lucia\". Da segnalare anche le cancellate in ferro battuto, realizzate da Dino Chini, che chiudono il coro, presso il quale trova posto un organo settecentesco.\nAccanto alla chiesa \u00e8 il convento, eretto a partire dal 1744 e tenuto dall'Ordine francescano delle Ancelle di Maria. Il santuario \u00e8 stato restaurato dopo i terremoti del 1919 e del 1931."}
{"id": "1241726", "revid": "110157", "url": "https://it.wikipedia.org/wiki?curid=1241726", "title": "Altlengbach", "text": "Altlengbach \u00e8 un comune austriaco di 2 801 abitanti nel distretto di Sankt P\u00f6lten-Land, in Bassa Austria; ha lo status di comune mercato (\"Marktgemeinde\")."}
{"id": "1241727", "revid": "1086846", "url": "https://it.wikipedia.org/wiki?curid=1241727", "title": "Torino Calcio 2001-2002", "text": "Questa voce raccoglie le informazioni riguardanti il Torino Calcio nelle competizioni ufficiali della stagione 2001-2002.\nStagione.\nNella stagione 2001-02 il Torino, nuovamente guidato da Camolese, conobbe un avvio difficile di campionato, non vincendo mai nelle prime 5 giornate. Alla 6\u00aa pareggi\u00f2 3-3 un derby rimasto negli annali. Ottenne quindi la prima vittoria, superando di misura il Perugia. Sconfisse anche il Milan, per un risultato che provoc\u00f2 l'esonero di Terim. A fine torneo, si classific\u00f2 undicesima accedendo alla Coppa Intertoto per rinuncia dell'Atalanta.\nMaglie e sponsor.\nNel 2001-2002, il Torino ha avuto come sponsor tecnico Asics, mentre lo sponsor principale \u00e8 stato Conto Arancio.\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "1241728", "revid": "93556", "url": "https://it.wikipedia.org/wiki?curid=1241728", "title": "San Giusto (L 9894)", "text": "La nave d'assalto anfibio San Giusto \u00e8 la terza unit\u00e0 della Classe San Giorgio, della quale costituisce una versione migliorata e potenziata.\nCaratteristiche.\nLa nave, costruita come le altre dalla Fincantieri a Riva Trigoso \u00e8 entrata in servizio nel 1994 e viene classificata LPD. La differenza principale con le altre unit\u00e0 della classe sta nel propulsore, leggermente pi\u00f9 potente e nel ponte di volo che \u00e8 3/4 di quello delle sorelle. Il ponte, a differenza di quanto avvenuto per le altre due navi, non ha subito un ampliamento ed \u00e8 stata mantenuta l'installazione a prua del cannone da 76/62mm Super Rapido che ne aumenta le capacit\u00e0 difensive, anche ai fini dei suoi compiti come nave scuola.\nAttivit\u00e0.\n\u00c8 utilizzata principalmente come unit\u00e0 navale della forza da sbarco della Marina, ma anche come nave scuola.\nNave scuola.\nGli ampi spazi e le capacit\u00e0 di alloggio ne consentono l'impiego anche come Nave Scuola, per Allievi ufficiali o delle scuole sottufficiali.\nDotata a tale scopo di attrezzature didattiche e specialistiche, l'unit\u00e0 svolge in particolare il ruolo di Nave Scuola per gli Allievi Ufficiali del 2\u00ba anno dell'Accademia Navale di Livorno, un ruolo che in passato nella Marina Militare era stato svolto dal Montecuccoli, dal San Giorgio e dal Duilio.\nAttivit\u00e0 operativa.\nL'attivit\u00e0 operativa di questa unit\u00e0 \u00e8 molto intensa, svolgendo oltre all'attivit\u00e0 di squadra il compito di Nave Scuola. Nel 1999 durante la crisi di Timor Est trasport\u00f2 sull'isola un reparto di incursori dei COMSUBIN. Nel 2002 ha effettuato per gli allievi dell'Accademia una \"Campagna Istruzione in Nord Europa\" durata dal 5 luglio al 29 settembre percorrendo 10887 miglia e prendendo parte alle celebrazioni per il 750\u00ba Anniversario della citt\u00e0 di Stoccolma e del 125\u00ba Anniversario della citt\u00e0 di Bremerhaven.\nNel corso del 2004 dopo avere effettuato dal 30 maggio al 10 luglio, per gli Allievi 1\u00aa classe Marescialli, una Campagna Istruzione in Mediterraneo occidentale ed Atlantico Orientale, successivamente dal 18 luglio al 26 settembre ha effettuato per gli allievi della 2\u00aa classe dell'Accademia una \"Campagna Istruzione in Nord Europa\".\nLa campagna addestrativa del 2005, svolta nel Mediterraneo ha visto imbarcati anche 12 Allievi ufficiali di marine straniere, mentre nell'estate del 2006 la campagna addestrativa svolta nel Mediterraneo Orientale \u00e8 stata breve in quanto l'unit\u00e0 \u00e8 stata impegnata poi in Libano nell'operazione \"Leonte\" insieme alle altre unit\u00e0 della Classe San Giorgio e al Garibaldi. Nel corso di questi anni il San Giusto \u00e8 stato anche impegnato nell'operazione Antica Babilonia.\nNel corso dell'estate 2010, Nave San Giusto \u00e8 stata impegnata in una campagna addestrativa, a favore degli allievi dell'Accademia Navale di Livorno, in Nord America.\nNell'estate 2011 l'Unit\u00e0 \u00e8 stata sede del Comando Navale dell'operazione \"Unified Protector\" che ha visto la NATO intervenire per la liberazione del popolo libico dal regime di Gheddafi."}
{"id": "1241729", "revid": "1272592", "url": "https://it.wikipedia.org/wiki?curid=1241729", "title": "Centro Nazionale Sportivo Fiamma", "text": "Il Centro Nazionale Sportivo Fiamma - Sport Nazionale \u00e8 un ente di promozione sportiva.\nStoria.\nL'associazione \"Centro sportivo Fiamma\" venne fondata nel 1948 da parte di giovani appartenenti al Raggruppamento Giovanile Studenti e Lavoratori, vicino al MSI, con lo scopo di \"contribuire all'elevazione della persona umana e della societ\u00e0 in cui vive per mezzo della diffusione e della propaganda della pratica sportiva in tutte le sue forme: agonistica, formativa, ricreativa\". Il primo presidente fu Pino Romualdi. Il suo simbolo \u00e8 una \"F\" scudettata tricolore .\nLe societ\u00e0 ebbero anche risultati di rilievo in campo agonistico: nel basket la Fiamma Salerno, che milit\u00f2 nel campionato Serie A maschile FIP 1961-1962 e, sempre negli anni '60, la Fiamma Roma nella Serie A maschile e negli anni '80 la Fiamma Bolzano; nell'atletica, con la Fiamma Vicenza e la Fiamma Dolomiti Belluno, nel calcio femminile con la Fiammamonza, nel Judo con la Fiamma Jamato Roma.\nIl C.N.S. Fiamma nel 1976 \u00e8 stato riconosciuto ufficialmente dal CONI come Ente di promozione sportiva (fino al novembre 2007), e nel 1985 dal Ministero dell'Interno come ente con finalit\u00e0 assistenziali. \u00c8 oggi riconosciuto \"Ente europeo di promozione sportiva, assistenziale, promozione sociale e difesa ambientale\".\nHanno militato nelle sue file tra gli altri, atleti come l'olimpionica di Los Angeles Gabriella Dorio, Agnese Possamai, Sandra Dini, Michele Lazazzera, Elena Belci, Silvana Cruciata, Ileana Salvador, Gino Pacitti, Barbara Ramoser, Mauro Bettella, Mauro Vecchi.\nTra i suoi dirigenti si annoverano, oltre a Pino Romualdi, Vito Mussolini, Giulio Maceratini, Giusto Panichelli, Roberto e Raimondo Vianello, Loris Lolli, Carlo Alberto Guida, Nino Alberti.\nNel 1993 ha subito una scissione di un gruppo minoritario di dirigenti, che nel 1994 hanno fondato l'Alleanza sportiva italiana.\nL'attuale presidente \u00e8 Fiorenzo Pesce, eletto nel 2000, \u00e8 stato riconfermato alla presidenza dell'Ente nel marzo del 2005, e in occasione dell'ultima assemblea nazionale elettiva del 2012.\nDal 2007 ha cambiato denominazione in \"C.N.S.F. Sport Nazionale\".\nPrincipali attivit\u00e0.\nTradizionalmente attiva nell'atletica leggera, nella pallacanestro, nell'equitazione, sia da campagna che equiturismo, e nelle arti marziali, annualmente organizza le finali nazionali di atletica leggera su pista e su strada e di corsa campestre, di calcio a 5 e a 7, e le manifestazioni \"Scendiamo in pista\" e \"Battesimo della sella\". Numerose iniziative riguardano sport orientali come J\u016bd\u014d, karate, kick boxing e ju jitsu.\nHa sottoscritto convenzioni con le principali federazioni sportive nazionali e con Special Olympics.\nFino al 1995 il mensile ufficiale dell'ente \u00e8 stato \"\"Primato\". Dal 2003 pubblica una rivista bimestrale, \"Sport Nazionale\"\"."}
{"id": "1241731", "revid": "110157", "url": "https://it.wikipedia.org/wiki?curid=1241731", "title": "Asperhofen", "text": "Asperhofen \u00e8 un comune austriaco di 2 224 abitanti nel distretto di Sankt P\u00f6lten-Land, in Bassa Austria; ha lo status di comune mercato (\"Marktgemeinde\")."}
{"id": "1241733", "revid": "36426", "url": "https://it.wikipedia.org/wiki?curid=1241733", "title": "Ex badia di San Paolo di Razzuolo", "text": "L'ex badia di San Paolo di Razzuolo si trova nel comune di Borgo San Lorenzo.\nStoria e descrizione.\nNei primi anni del secondo millennio san Giovanni Gualberto fond\u00f2 numerosi edifici religiosi che ospitarono eremiti, tra cui, il terzo da lui fondato, fu il monastero con la chiesa di Razzuolo, tra il 1035 e il 1047, che ospit\u00f2 il beato Teuzzone e i monaci dell'ordine vallombrosano. La presenza di un gruppo monastico \u00e8 confermata da due bolle papali del 1115 e del 1198. I monaci si dedicarono al lavoro dei campi nonch\u00e9 all'allevamento di ovini con produzione di formaggi, modificando l'economia del territorio, rendendo migliore la vita agli abitanti della zona.\nLa chiesa fu soppressa nel 1782 e poi radicalmente manomessa. Vi \u00e8 ricordata per una \"Immagine del Santissimo Crocifisso\", risalente all'epoca del fondatore. Della chiesa, tagliata dal passaggio della via Faentina, resta la parte centrale, anche se invertita nell'orientamento, come si pu\u00f2 vedere dal bel portale in pietra, oggi dietro l'altare."}
{"id": "1241738", "revid": "110157", "url": "https://it.wikipedia.org/wiki?curid=1241738", "title": "B\u00f6heimkirchen", "text": "B\u00f6heimkirchen \u00e8 un comune austriaco di 5 045 abitanti nel distretto di Sankt P\u00f6lten-Land, in Bassa Austria; ha lo status di comune mercato (\"Marktgemeinde\"). Nel 1971 ha inglobato il comune soppresso di Jeutendorf."}
{"id": "1241739", "revid": "375872", "url": "https://it.wikipedia.org/wiki?curid=1241739", "title": "Brand-Laaben", "text": "Brand-Laaben \u00e8 un comune austriaco di 1 209 abitanti nel distretto di Sankt P\u00f6lten-Land, in Bassa Austria."}
{"id": "1241741", "revid": "287204", "url": "https://it.wikipedia.org/wiki?curid=1241741", "title": "Insurrezione del 1\u00ba pratile anno III", "text": "Linsurrezione del 1\u00ba pratile anno III (20 maggio 1795) fu l'ultima sollevazione montagnarda a Parigi; era diretta contro la Convenzione termidoriana e segn\u00f2 la definitiva caduta del \u2018partito giacobino\u2019.\nAntefatti.\nLa caduta dei Giacobini.\nIl 9 termidoro (28 luglio 1794) vennero arrestati e condannati Robespierre e 103 seguaci. I sopravvissuti deputati montagnardi alla Convenzione, ormai netta minoranza, vennero da allora definiti \"Cr\u00eatois\", in quanto formavano la 'cresta' della sala. I giacobini cominciarono ad essere tormentati dalla cosiddetta \"jeunesse dor\u00e9e\" dei \"moscardini\", ispirata dal Fr\u00e9ron, Tallien, e Thionville. Il club dei Giacobini venne chiuso il 12 novembre.\nLa lunga scia delle vendette.\nIn seguito, continu\u00f2 la scia delle vendette: ad esempio, il 28 marzo ebbe inizio il processo al Fouquier-Tinville, gi\u00e0 accusatore pubblico del Tribunale rivoluzionario nei processi contro Maria Antonietta, molti Girondini e Danton. Processato a partire dal 28 marzo, Fouquier-Tinville venne condannato il 6 maggio, con quindici altri. In totale aveva ottenuto, fra il marzo 1793 ed il luglio 1794, ben 3.000 condanne a morte.\nL'8 marzo venne votata la reintegrazione dei girondini (proscritti il 2 giugno 1793) sopravvissuti alla ghigliottina.\nLa politica di pacificazione della Convenzione termidoriana.\nLa prima pacificazione della Vandea.\nIl 1\u00ba dicembre, Carrier, deputato alla convenzione e gi\u00e0 autore dei famosi massacri seguiti alla vittoria di Le Mans sui realisti Vandeani, venne ghigliottinato. Eliminato il grande massacratore, il 27 nevoso (16 gennaio) la Convenzione accord\u00f2 pieni poteri ai negoziatori incaricati di trattare la pace con i ribelli vandeani. Vennero cos\u00ec la Pace di La Jaunaye, del 29 piovoso (17 febbraio 1795), e analoghi accordi, il 20 aprile e 2 maggio, con altri segmenti della rivolta.\nLa prima pace di Basilea.\nIl 5 aprile era stata conclusa la prima pace di Basilea con la Prussia di Federico Guglielmo III: un trattato dalle enormi conseguenze, in quanto consent\u00ec alla Francia di battere l'Austria, ma decisamente malvisto dalla sinistra montagnarda.\nLa stabilizzazione dei prezzi.\nIl 24 dicembre 1794 la Convenzione aveva abolito il cosiddetto \"maximum generale\"; il 2 gennaio venne ristabilita la libert\u00e0 di commercio con l'estero. Tali provvedimenti provocarono, come previsto, un drastico innalzamento del prezzo dei generi alimentari. A ci\u00f2 si aggiunse un inverno pi\u00f9 lungo e freddo del normale, con la Senna gelata per diverse settimane. Nella capitale mancavano pane, legna, carbone, olio e numerosi furono i morti per freddo e fame. Per soprammercato, l'eccessiva emissione di assegnati provoc\u00f2 una enorme inflazione, con connessa perdita del potere d'acquisto di coloro che non potevano ricorrere alla moneta metallica, ovvero ad approvvigionamenti diretti.\nIl rafforzamento dei realisti.\nTale situazione veniva, ovviamente, sfruttata dalle due opposizioni: i realisti, anzitutto, non certo rassegnati, che si rafforzavano nella Guardia Nazionale e miravano ad un colpo di Stato militare, e gli ex-montagnardi, ora \"Cr\u00eatois\", che puntavano alla insurrezione urbana.\n2-5 pratile.\nLa rivoluzione del 2-5 pratile (21-24 maggio 1795) era una rivoluzione iniziata il 2 pratile e finita il 5 pratile anno III. Il 6 pratile i pratiliani firmarono un contratto, e il 1\u00ba giorno complementare la dominazione si mise a fine. Il 29 nevoso anno IV il contratto del 23 nevoso anno IV venne firmato. Il 23 nevoso anno IV era il giorno in cui il Diocese di Anhaltam fu invaso dalla Repubblica Nevosiana (4 pratile anno III - 30 ventoso anno IV).\n6 pratile anno III-24 vendemmiaio anno IV.\nIl Diocese di Anhaltam fu fondato il 15 fiorile anno II, poi il 3 pratile anno IV \u00e8 stato sostituito da quello di Kodora. Il 24 vendemmiaio anno IV ricorda la risurrezione di Milhios, invece il 6 pratile anno III ricorda (anche) la \"Insuci\u00f3n D'Estagno\".\nPreludio.\nLa prima insurrezione: il 12 germinale.\nSi mossero prima i secondi: a Parigi, il 12 germinale (1\u00ba aprile 1795), si assistette ad una grande insurrezione montagnarda e popolare, rivolta contro la Convenzione termidoriana. La folla invase la Convenzione, riunita nella sala delle Tuileries, al grido di pane e costituzione dell'anno 1\u00b0. L'azione, tuttavia, non ebbe ulteriori sviluppi, cosa che consent\u00ec ai termidoriani di reprimere la sommossa, grazie ai soldati ed alle milizie guidate dal generale Pichegru.\nLa repressione.\nIn seguito, essi sfruttarono l'occasione per perseguire i capi della, pi\u00f9 o meno spontanea, sollevazione, in linea con una legge proposta dal Siey\u00e8s e votata gi\u00e0 il 1 germinale, che prevedeva la pena di morte per i membri di movimenti sediziosi contro la Convenzione. Anzitutto si procedette contro quattro deputati montagnardi, che vennero deportati in Guaiana. Successivamente si colpirono altri capi degli ex-montagnardi destinatari del decreto di accusa del 16 germinale (5 aprile) e, per lo pi\u00f9, rinchiusi nella fortezza di Ham, in Piccardia. Il 10-11 aprile seguirono diverse azioni di sequestro di armi, nei quartieri e negli ambienti vicini agli arrestati. Il 7 maggio venne ghigliottinato a Parigi Fouquier-Tinville, insieme a 14 giurati del Tribunale rivoluzionario.\nL'insurrezione.\nLa sollevazione dei quartieri operai.\nNel complesso, tuttavia, l'azione repressiva non aveva scalfito la base di consenso popolare dei montagnardi, che furono anzi in grado di organizzare, di l\u00ec a poco meno di due mesi, un ultimo e sanguinoso tentativo di rivalsa.\nL'occasione venne la mattina del 1 pratile (20 maggio): quel giorno si apr\u00ec con moltissimi manifesti appesi in tutta Parigi, che chiamavano il popolo all'insurrezione. Si sollevarono per primi i quartieri operai di Saint-Antoine e Saint-Marceau, seguiti da sezioni del centro.\nL'assalto alle Tuileries.\nAlle undici del mattino cominci\u00f2 una sessione della Convenzione, nella sala delle Tuileries, sotto la presidenza dell'ex-girondino Vernier. Essa fu subito disturbata dalle tribune, manifestamente ostili, che vennero evacuate. Fuori dall'aula, la truppa di guardia disperse una prima volta la folla, aiutata dai \"muscadins\" realisti. Poi la folla si fece sotto di nuovo, ingrossata, sino alla rue Montmartre, con un grido ripetuto, continuato: \u00abDu pain, du pain, du pain!\u00bb. Ad un certo punto venne abbattuta la porta dell'Assemblea e questa fu invasa da qualche centinaio di rivoltosi armati di picche, cattivi fucili e coltelli.\nLa presa della Convenzione.\nL\u00ec venne subito ucciso il deputato F\u00e9raud, che si era opposto all'invasione. Questi era un ex-girondino, inviso ai montagnardi in quanto aveva partecipato col Barras alla cattura di Robespierre all'H\u00f4tel de Ville, il 9 termidoro. Per giunta egli era, in quei giorni, incaricato dell'annona di Parigi. Quel giorno os\u00f2 opporsi apertamente alla folla. Fu abbattuto da una pistolettata tirata da una donna e finito a colpi di zoccoli, sino a ridurlo ad una poltiglia sanguinolenta: nella pratica si distinse, per lunghi attimi, tale Aspasie Carlemigelli, allora celebre \"tricoteuse\". In seguito venne trascinato in un corridoio e decapitato. La testa fu issata su una picca, portata nell'aula e messa sotto il viso del Boissy d'Anglas, che aveva rimpiazzato il Vernier alla presidenza. Vedendosi perduto, questi si alz\u00f2, pallido in viso ma degno, e fece un segno con la mano, volgendo lo sguardo.\nLa breve giornata dell'ultima convenzione giacobina.\nAncora una volta, l'azione non ebbe ulteriori sviluppi. Ci\u00f2 che si spiega o con la insipienza dei \"Cr\u00eatois\", come se la conquista del simbolo del potere potesse concedere loro la vittoria finale, ovvero, pi\u00f9 probabilmente, con la loro effettiva difficolt\u00e0 a controllare la folla, cui ritennero di dover offrire immediatamente dei provvedimenti convincenti. In entrambi i casi, la manifesta insipienza si spiega con l'assenza di un capo carismatico e popolare, risalente alla, ormai lontana, caduta di Robespierre.\nIn ogni caso, i vincitori imposero ai deputati bloccati nell'aula, sotto la implicita minaccia della vita, la nomina di un nuovo presidente, il \"cr\u00eatois\" Soubrany, e la nomina di una commissione interamente di quella parte, che subito vot\u00f2 una serie di misure che consacravano la caduta dei termidoriani. Fra i pi\u00f9 rilevanti l'amnistia dei deportati della precedente 12 germinale: Billaud-Varenne, de Vieuzac e Collot d'Herbois furono richiamati dall'isola di Ol\u00e9ron, ma l'insurrezione dur\u00f2 troppo poco ed i tre gi\u00e0 erano stati imbarcati per i Caraibi.\nLe truppe riconquistano la Convenzione.\nTutto questo dur\u00f2 l'intero pomeriggio e la serata. Verso mezzanotte la sala era ancora occupata, ma la folla aveva cominciato a rientrare nei quartieri, sotto la pioggia. Fu a quel punto, verso mezzanotte, che tre deputati di maggioranza, Legendre, Tallien e Fr\u00e9ron, per ore bloccati nella sala del \"Comitato di Sicurezza Generale\", riuscirono a raggiungere delle truppe fedeli alla Convenzione - alcuni reparti di linea, uno squadrone di cavalleria - e a guidarli sull'aula, scacciandone la folla, ma bloccando i deputati del partito ribelle. Tredici di loro, indicati dal Tallien e dal Thibaudeau, fra i quali l'alsaziano R\u00fchl e Prieur, vennero arrestati. L'assemblea non si sciolse che alle quattro del mattino.\nLa breve presa dell'H\u00f4tel de Ville.\nLa mattina successiva, 2 pratile (21 maggio), l'insurrezione riprese, con gli insorti che occuparono l'H\u00f4tel de Ville, un luogo simbolo in quanto l\u00ec era stato arrestato Robespierre. Ma non andarono oltre, un po' perch\u00e9 avevano perduto i propri capi, un po' perch\u00e9 questi ultimi non erano all'altezza dei predecessori giacobini.\nIl 3 pratile (22 maggio) giunse in citt\u00e0 un forte contingente di truppe regolari e di cavalleria, affidate al generale Jacques Fran\u00e7ois Menou, assistito da Gioacchino Murat, cosa che consent\u00ec ai convenzionali di riprendere l'iniziativa: entro il 4 pratile (23 maggio) avevano assalito e preso il faubourg Saint-Antoine, reprimendo l'ultimo tentativo di insurrezione popolare. Il 5 maggio le truppe completarono l'arresto ed il disarmo degli insorti, ormai comunemente definiti \u2018terroristi\u2019.\nLa nuova repressione.\nL'arresto dei deputati giacobini.\nSegu\u00ec una repressione la cui brutalit\u00e0 era almeno pari al rischio corso: in pochi giorni circa 8.000 arresti (inclusi 12 deputati) e trenta iscritti su una nuova lista di proscrizione. Un ordine d'arresto fu emesso nei confronti, fra gli altri, di Lindet, Saint-Andr\u00e9 e Carnot, il quale fece in tempo a fuggire, nonch\u00e9 di Simonne Evrard e Albertine Marat, rispettivamente compagna e sorella del rivoluzionario Jean-Paul Marat. Il 9 agosto (insieme ad una nuova infornata di montagnardi) fu coinvolto nelle proscrizioni anche Joseph Fouch\u00e9, gi\u00e0 fra i fautori della caduta di Robespierre ma con un feroce passato montagnardo (era conosciuto come il \"mitrailleur de Lyon\"): difeso da Tallien e da Legendre ma condannato dopo un intervento di Boissy d'Anglas, egli non fu arrestato grazie alla protezione di Barras, che lo fece espatriare e richiamare dopo il 13 vendemmiaio.\nIl 28 maggio furono arrestati tutti i membri ancora in libert\u00e0 del Comitato di salute pubblica e del Comitato di Sicurezza Generale, in funzione durante il terrore: fra i pi\u00f9 noti, Prieur.\nIl 12 pratile (31 maggio) venne soppresso per decreto il famigerato Tribunale rivoluzionario, segnando la fine di un'epoca.\nGli ultimi \u2018martiri\u2019 giacobini.\nR\u00fchl, agli arresti domiciliari, si suicid\u00f2 con un colpo di pistola. I \"cr\u00eatois\" arrestati e rinchiusi nel castello du Taureau, a Morlaix, in Bretagna, tutti condannati a morte, decisero di anticipare il boia, pugnalandosi in cella. Duquesnoy, Goujon e Romme riuscirono nell'intento. Soubrany, Bourbotte e Duroy, morenti, vennero comunque trasportati al patibolo, il 17 giugno, e il Soubrany venne ghigliottinato gi\u00e0 cadavere.\nLa breve stagione del \u2018connubio\u2019 fra termidoriani e realisti.\nIl \u2018Terrore Bianco\u2019.\nNei brevi mesi che seguirono, la vita politica venne dominata dall'accordo fra termidoriani repubblicani e realisti. La repressione anti-giacobina di Parigi dilag\u00f2 nelle province. Come nella capitale, essa venne grandemente sostenuta dai monarchici, allora in piena riorganizzazione. Fu il periodo del cosiddetto \u2018Terrore bianco\u2019: basti ricordare i massacri di un centinaio di giacobini nelle carceri di Lione, i 29 nelle carceri di Aix, i 25 delle carceri di Marsiglia, seguiti dai moltissimi massacrati, il 17 pratile (5 giugno), al Forte Saint-Jean: una carneficina, operata con tiri di cannone a mitraglia.\nLa seconda pace di Basilea.\nGiungevano, infine, buone notizie dal fronte meridionale, con il Moncey che prendeva Vitoria, il 17 luglio, e Bilbao, il 19. Tali vittorie accelerarono la firma, il 22, della seconda pace di Basilea: la Spagna del Godoy cedeva definitivamente l'attuale Haiti, permetteva alla Francia di concentrarsi sul fronte del Reno ed italiano, ma, soprattutto, inaugurava una collaborazione che avrebbe portato a due decenni di sangue.\nLa seconda guerra di Vandea.\nQuesto stato di cose venne interrotto dalla ripresa, il 24 giugno, delle operazioni militari in Vandea, per iniziativa dei realisti, che avevano raccolto un'armata di forse 14.000 uomini nella regione di Quiberon: questa seconda guerra vandeana ebbe una durata assai inferiore alla precedente: gli insorti, al comando del Sombreuil, figlio e fratello di ghigliottinati, furono assediati sulla penisola di Quiberon. Qui capitolarono il 21 luglio nelle mani di Hoche, sotto condizione che i suoi uomini avessero salva la vita. Contrariamente a tali condizioni, egli venne giudicato insieme ad altri 16 prigionieri, tutti condannati a morte e giustiziati, il 28 luglio, a Vannes. Dei 952 prigionieri oltre 750 verranno fucilati. La ferocia dei convenzionali si spiega in larga parte con la necessit\u00e0 di garantirsi sostegno a sinistra in vista di un possibile scontro con i realisti, che si erano molto rinforzati a Parigi, offrendo alla Convenzione un sostegno vitale alla repressione delle insurrezioni montagnarde del 12 germinale e del 1 pratile.\nLa sconfitta dei realisti.\nSegu\u00ec infatti (appena prima dell'approvazione della nuova Costituzione dell\u2019anno III) l'approvazione del Decreto dei due terzi, con il quale la Convenzione, nel timore di una maggioranza monarchica, stabiliva che i due terzi del nuovo Consiglio fossero formati da propri membri. Entrambi furono approvati dalla Convenzione alla vigilia del proprio scioglimento.\nIl decreto offr\u00ec l'occasione per un tentativo di colpo di mano monarchico, il 13 vendemmiaio (5 ottobre), condotto dalle ben armate sezioni realiste e moderate di Parigi: esso venne represso, davanti alla chiesa di San Rocco, dalle truppe fedeli all'Assemblea, guidate da un giovanissimo generale Buonaparte, \u2018scoperto\u2019 dal Barras all'assedio di Tolone.\nLa scarcerazione dei giacobini superstiti al 1 pratile.\nL'insurrezione realista del 13 vendemmiaio (5 ottobre 1795) cambi\u00f2, ancora una volta, le carte in tavola: tutti gli arrestati giacobini superstiti vennero allora liberati a seguito di un'amnistia, votata dalla Convenzione il 4 brumaio (16 ottobre), nel suo ultimo giorno di seduta prima dello scioglimento.\nSi tratt\u00f2 di una parte del tentativo di riavvicinamento dei termidoriani alla sinistra giacobina: dur\u00f2 appena alcuni mesi, sino alla scoperta della Congiura degli Eguali. Il suo organizzatore, Gracco Babeuf, aveva largamente profittato del rinnovato \"appeasement\" dei termidoriani con i giacobini, pubblicando il 30 novembre 1795 il \"Manifesto degli Uguali\". Il Direttorio non tard\u00f2 a reagire: Babeuf fugg\u00ec, venne arrestato e, il 27 maggio, ghigliottinato.\nSegu\u00ec una rinnovata \"tregua tra\" termidoriani e realisti, che, con diversi soprassalti e colpi di stato, dur\u00f2 sino alla presa del potere da parte del futuro imperatore, Napoleone Bonaparte."}
{"id": "1241743", "revid": "729019", "url": "https://it.wikipedia.org/wiki?curid=1241743", "title": "Ridotto Alpino Repubblicano", "text": "Il Ridotto Alpino Repubblicano, conosciuto anche come Ridotto della Valtellina, era il luogo dove i fascisti avrebbero dovuto organizzare la difesa finale della Repubblica Sociale Italiana.\nL'idea emerse undici giorni prima della Liberazione, il 14 aprile 1945, in una riunione nella residenza di Mussolini, presso Palazzo Feltrinelli a Gargnano, tra i rappresentanti tedeschi e i massimi dirigenti di Sal\u00f2.\nTale incontro fu l'ultimo ad alto livello. Erano presenti, oltre allo stesso Mussolini, il capo delle Brigate Nere Alessandro Pavolini, il generale Rodolfo Graziani, l'ambasciatore tedesco Rudolf Rahn, il generale delle SS Karl Wolff e il colonnello Eugen Dollmann.\nLa premessa.\nNell'Italia centro-settentrionale, durante l'estate 1944, dopo la liberazione di Roma, gli Alleati combattono per risalire la penisola. Le forze del Reich e le truppe della Repubblica sociale italiana di Mussolini ripiegano verso la pianura del Po.\nNel clima che sembra preludere allo sfondamento del fronte italiano e al crollo della Repubblica Sociale Italiana, il Partito Fascista Repubblicano si impegna a facilitare la ritirata al nord degli iscritti e dei loro familiari. In primo luogo a sistemare le migliaia di sfollati nelle federazioni settentrionali e a organizzare quindi il successivo deflusso in Germania.\nFra giugno e agosto del 1944, circolari del partito diramano istruzioni e itinerari per il ripiegamento e sollecitano i fascisti a dichiararsi o per la continuazione della resistenza a fianco dei camerati tedeschi o per la mimetizzazione dietro le linee.\nPer chi intende proseguire, la via indicata \u00e8 quella del Veronese, poi del Brennero.\nCambio di strategia.\nAll'inizio del settembre 1944, ecco il cambio di strategia: niente ritirata verso il Reich ma primi cenni di una difesa estrema, in una roccaforte da predisporre nelle montagne tra il Comasco e la Valtellina, gi\u00e0 presidiate da tre legioni della Guardia Nazionale Repubblicana di Frontiera (I Legione \u201cMonviso\u201d, II Legione \u201cMonte Rosa\u201d, III Legione \u201cVetta d'Italia\u201d), proprio per non dover seguire i tedeschi in territorio germanico.\nLa formula, lo provano testimoni e documenti, \u00e8 adottata da Mussolini il 29 agosto 1944, accennata dal segretario del partito l'8 settembre, riconsiderata l'11, riferita al governo tedesco il 17.\nA presiedere la commissione per il Ridotto alpino repubblicano - il nome appare il 18 settembre - Mussolini nomina il segretario del partito, Alessandro Pavolini, sostituito nel dicembre con il vicesegretario, Bonino.\nTesi contrapposte.\nPavolini intendeva radunare in Valtellina almeno 50.000 uomini, scavando rifugi e caverne da colmare con armi e viveri e realizzando alloggiamenti per gli irriducibili del fascismo e le loro famiglie.\nIn puro stile pavoliniano, si progettava anche di trasferirvi le ceneri di Dante, come massima espressione simbolica dell'italianit\u00e0 e installarvi una potente stazione radiofonica e una tipografia che avrebbe dato alle stampe una pubblicazione destinata a uscire fino alla fine, le cui copie sarebbero state poi lanciate sull'Italia grazie al volo di un ultimo aereo.\nAl contrario, il generale Farina presentava nel piano Area Difesa delle posizioni strategiche tenute dalla divisione San Marco nell'area appenninica di Altare, Dego e Pontinvrea, una zona di sicurezza per le personalit\u00e0 repubblicane in attesa di una pace concordata con le potenze alleate.\nIn precedenza era stata ipotizzata la scelta di Milano: che la citt\u00e0 poteva trasformarsi in una nuova Stalingrado, costringendo gli Alleati ad affrontare un cruento quanto imprevedibile assedio. Progetto abbandonato per l'intervento dell'arcivescovo di Milano, il Cardinale Schuster, come riportato nei suoi diari.\n - in particolare delle Brigate nere di Firenze e Pistoia - e mezzi sono fatti concentrare nella valle, in particolare a presidio dei bacini idroelettrici. A Sondrio verranno individuate e allestite le future sedi governative e la residenza privata di Mussolini.\nLe ultime disposizioni sono diramate nella riunione del direttorio del PFR del 3 aprile 1945, un'ispezione \u00e8 condotta in loco da Pavolini il 5 aprile, un battaglione della Milice fran\u00e7aise \u00e8 avviato a Tirano il 14 aprile dove fu destinata anche la Brigata Nera Autonoma \"Giovanni Gentile\". Ulteriori accordi sono stabiliti coi tedeschi quel giorno, il 23 aprile il comandante militare del ridotto riceve gli ultimi ordini operativi dal Duce.\nIl 25 aprile Mussolini ordina invece di puntare su Como, con il noto comando \u201cPrecampo a Como!\u201d. Egli prende tuttavia la via di Dongo, a poca distanza dalla Valtellina, dove sar\u00e0 catturato e fucilato dai partigiani. Si segnala il disperato e inutile tentativo di una colonna di soccorso guidata dal maggiore Renato Vanna della Guardia Nazionale Repubblicana di Frontiera di raggiungere Mussolini sul lago di Como.\nLe proposte di Pavolini furono accolte con scetticismo dal generale Graziani, e da Mussolini con una velata rassegnazione.\nSolo 4.000 uomini circa raggiunsero la ridotta.\nLe fortificazioni.\nOggi esistono ancora alcune delle fortificazioni del Ridotto Valtellinese, anche perch\u00e9 molte non furono mai completate. Verso l'Aprica, lungo la strada, nella seconda galleria stradale, si trovano tre ingressi di una cannoniera; due di essi portavano probabilmente a dei magazzini. Nei pressi di una chiesa di Teglio si trovano dei rifugi antiaerei; uno di essi riporta una data: 1944. Nel fondo valle, di fronte a San Giacomo di Teglio, nel comune di Castello dell'Acqua, si trova un fossato anticarro costruito per essere usato come sbarramento nel caso di un attacco con mezzi corazzati provenienti da sud.\nNon mancano i numerosi ricoveri scavati nella roccia. Molte fortificazioni furono realizzate dai tedeschi a San Giacomo, Tresenda, San Giovanni e Castello dell'Acqua. Queste erano gallerie, trincee, postazioni per mitragliatrici, reticolati. Nei pressi del fossato anticarro si possono trovare, inghiottite dalla vegetazione di un boschetto, tre casematte in cemento armato o calcestruzzo.\nEsito finale.\nCon la capitolazione finale delle forze tedesche presenti nei Paesi Bassi e in Danimarca il 4 maggio, e cinque giorni prima con la resa del feldmaresciallo Kesselring, cess\u00f2 di esistere anche il fronte italiano. Non vi sar\u00e0 pi\u00f9 alcun ridotto alpino difeso tenacemente dalle SS come temevano gli Alleati."}
{"id": "1241744", "revid": "57342", "url": "https://it.wikipedia.org/wiki?curid=1241744", "title": "James Japp", "text": "L'ispettore James Japp \u00e8, assieme al capitano Hastings e Ariadne Oliver, il pi\u00f9 fedele amico e collaboratore del detective belga Hercule Poirot, celebre personaggio letterario creato dalla scrittrice Agatha Christie.\nComparso per la prima volta nel 1920 in \"Poirot a Styles Court\" assieme ad Arthur Hastings, l'ispettore Japp, ispettore capo di Scotland Yard, rappresenta il classico ispettore di polizia che non sfrutta molto le cellule grigie (come ama fare Poirot) e cerca di arrivare alla soluzione del caso nel modo pi\u00f9 breve e facile possibile, riscuotendo cos\u00ec la totale disapprovazione del detective belga e dello stesso capitano Hastings.\nNella serie di libri gialli scritti da Agatha Christie, l'ispettore Japp compare solamente in sette romanzi completi:\nTralasciando per\u00f2 tutti i racconti brevi, in cui compaiono sempre Poirot e il capitano Hastings.\nSullo schermo, nella serie inglese \"Poirot\", ha trovato forma e volto in Philip Jackson."}
{"id": "1241746", "revid": "757396", "url": "https://it.wikipedia.org/wiki?curid=1241746", "title": "Arka Gdynia (pallacanestro)", "text": "Il Arka Gdynia \u00e8 una societ\u00e0 cestistica avente sede a Gdynia, in Polonia. Fondata nel 1995, gioca nel campionato polacco. Dal 2004 gioca in Eurolega ed \u00e8 stata la prima squadra polacca ad entrare tra le Top 16.\nStoria.\nLa squadra \u00e8 stata fondata nel 1995 a Sopot, con il nome di \"STK Trefl Sopot\". Nella prima stagione ha vinto la terza divisione centrando la promozione in seconda. Nel 1996-1997 dopo la vittoria del gruppo B di seconda divisione \u00e8 stata promossa nella massima serie.\nLe prime tre stagioni nella Dominet Bank Ekstraliga sono state difficili, malgrado i molti cambiamenti della guida tecnica e del roster la squadra non \u00e8 mai riuscita ad arrivare ai playoff. Il successo pi\u00f9 grande durante questo periodo \u00e8 stata la vittoria della coppa nazionale nel 2000 con il nuovo allenatore Eugeniusz Kijewski.\nLa stagione 2000-01 ha rappresentato un altro passo avanti per la squadra che ha vinto ancora la coppa nazionale polacca ed ai primi playoff disputati \u00e8 arrivata terza. Nelle due stagioni successive \u00e8 arrivata alla finale dei playoff perdendo in entrambe le occasioni: nel 2002 contro lo \u015al\u0105sk Wroc\u0142aw 1:4 e nel 2003 contro l'Anwil W\u0142oc\u0142awek 2:4.\nDal 2004 ha vinto sei campionati consecutivi.\nNel 2009 si \u00e8 trasferita a Gdynia, assumendo la denominazione attuale.\nRoster 2020-2021.\n\"Aggiornato al 16 agosto 2020.\""}
{"id": "1241751", "revid": "58894", "url": "https://it.wikipedia.org/wiki?curid=1241751", "title": "Carlo Campanini", "text": "Biografia.\nIl teatro.\nLa sua carriera artistica ha inizio in teatro, in cui si esibisce come attore brillante ma anche come tenore.\nDopo un lungo tirocinio in compagnie regionali e dopo un'esperienza in Argentina al seguito di una di queste compagnie, passa all'operetta e alla rivista e nel 1939 esordisce nel cinema con il ruolo di un portalettere nel film \"Lo vedi come sei... lo vedi come sei?\" di Mario Mattoli, con Erminio Macario nel ruolo del protagonista. Nello stesso anno lavora con Assia Noris in \"Dora Nelson\", una commedia del genere telefoni bianchi.\nIl cinema.\nPer tutti gli anni quaranta Campanini interpreta una lunga serie di pellicole, fino a dieci in un anno, caratterizzando talvolta con esuberanza caricaturale, talvolta con misura, personaggi di secondo piano ma sempre ben riconoscibili: di solito \u00e8 il comprimario ingenuo, di buon cuore, un po' imbranato e stravagante.\nDi questo periodo \u00e8 da ricordare la sua interpretazione dello studente fuori corso in \"Addio giovinezza!\", quella del bidello pasticcione, vittima degli scherzi delle studentesse in \"Ore 9: lezione di chimica\", e i ruoli di spalla di Tot\u00f2 ne \"Il ratto delle Sabine\" e \"I due orfanelli\", parodia del dramma di D'Ennery e Cormon.\nEsibisce la sua voce tenorile in \"La vita \u00e8 bella\", film di Carlo Ludovico Bragaglia in cui recita (e canta) al fianco di Alberto Rabagliati e Anna Magnani, e in teatro imita Oliver Hardy in coppia con Carlo Dapporto, che imita invece Stan Laurel.\nOltre che in commedie brillanti, Campanini recita anche in film drammatici: \"Le miserie del signor Travet\" (1945), il suo primo film da protagonista, e \"Il bandito\" (1946), in cui interpreta il ruolo del reduce amico di Amedeo Nazzari.\nFu iniziato alla Massoneria nel 1945 presso la \"Loggia Fulgor Artis\" all'Oriente di Roma, il cui Maestro venerabile era Tot\u00f2. Successivamente, essendosi riavvicinato alla fede grazie a San Pio da Pietrelcina, abbandon\u00f3 la Massoneria in obbedienza alle condanne della Massoneria da parte della Chiesa cattolica.\nCon Walter Chiari.\nSul set de \"I cadetti di Guascogna\" (1950, regia di Mario Mattoli) lavora per la prima volta con Walter Chiari. Tra i due si sviluppa un felice sodalizio, che proseguir\u00e0 anche in teatro e in televisione (memorabile la loro partecipazione al variet\u00e0 \"La via del successo\", 1959), in cui Campanini diviene la spalla di Chiari: l'imitazione dei fratelli De Rege (il cui famoso \"Vieni avanti, cretino!\" \u00e8 rimasto ancor oggi nella memoria collettiva), poi lo \"sketch\" del \"Sarchiapone\", nato come breve intermezzo tra i numeri di avanspettacolo e dilatatosi successivamente fino a diventare un tormentone della durata di pi\u00f9 di un'ora, riproposto in versioni sempre diverse e presentato pi\u00f9 volte anche in televisione.\nNegli anni cinquanta, Carlo Campanini continua a mietere consensi sia di pubblico che di critica, ma l'industria del cinema comincia a relegarlo sempre pi\u00f9 in ruoli macchiettistici e in pellicole di genere, tra cui diversi musicarelli.\nLa televisione e il ritorno a teatro.\nTrova cos\u00ec maggiore spazio nel nascente mezzo televisivo, sia come attore di commedie, sia come interprete di \"sketch\" anche in coppia con noti attori quali Walter Chiari e Lilla Brignone, nella riproposta di situazioni e personaggi gi\u00e0 felicemente sperimentati in teatro. Partecip\u00f2 infatti ad alcune edizioni della rubrica pubblicitaria televisiva \"Carosello\":\nCome interprete di sceneggiati televisivi \u00e8 apparso nel 1959 ne \"Il romanzo di un maestro\", diretto da Mario Landi.\nNegli anni sessanta gli impegni cinematografici si fanno pi\u00f9 rari e Campanini prima entra nella Compagnia Grandi Spettacoli di Operette (oggi Compagnia Italiana di Operette) con Elvio Calderoni e Aurora Banfi. Nel 1972 \u00e8 Mirko Zeta in \"La vedova allegra\", regia di Vito Molinari e coreografia di Gino Landi, con Sandro Massimini ed Eno Mucchiutti al PalaRuffini di Torino.\nGli ultimi anni.\nSuccessivamente si dedica alla gestione di una compagnia teatrale piemontese, fino al definitivo ritiro nel 1981. Rimasto vedovo, a causa dell'avanzare dell'et\u00e0 inizi\u00f2 a condurre una vita molto appartata. Sofferente inoltre da tempo di disturbi cardiocircolatori, mor\u00ec nel sonno, nella sua abitazione romana alla Balduina, il 20 novembre 1984, all'et\u00e0 di 78 anni, venendo sepolto per sua espressa volont\u00e0 nel cimitero di San Giovanni Rotondo (Foggia) per essere vicino a Padre Pio anche dopo la morte, in quanto suo devoto. Questa sua devozione gli valse l'appellativo di \"Sacrestano di Padre Pio\". A lui \u00e8 stata dedicata una strada a San Giovanni Rotondo, nelle adiacenze del Santuario di San Pio."}
{"id": "1241758", "revid": "81195", "url": "https://it.wikipedia.org/wiki?curid=1241758", "title": "Solfuro di diallile", "text": ""}
{"id": "1241760", "revid": "1573940", "url": "https://it.wikipedia.org/wiki?curid=1241760", "title": "Chiesa di Sant'Andrea a Camoggiano", "text": "La chiesa di Sant'Andrea a Camoggiano si trova nel comune di Barberino di Mugello.\nStoria e descrizione.\nRisalente alla seconda met\u00e0 del XV secolo, l'edificio rivela un'elevata qualit\u00e0 architettonica, soprattutto nella facciata a loggetta, realizzata in pietra serena e intonaco bianco, con evidenti richiami al prospetto della cappella Pazzi a Firenze. La lunetta sopra il portale conserva un affresco con \"Cristo in piet\u00e0\" attribuito a Bartolomeo di Giovanni. Degna di nota anche il fonte battesimale presente all'interno dell'edificio, decorato in terracotta vetriata bianca e oro con le \"Storie di san Giovanni Battista\".\nAdiacente alla chiesa \u00e8 il quattrocentesco Palazzo Cattani, che presenta un bel portale in pietra e, al primo piano, cinque finestre centinate, la prima delle quali \u00e8 sormontata dallo stemma dei Cattani da Barberino, patroni della chiesa. All'interno, elegante chiostro di tipo michelozziano con affreschi attribuiti a Bartolomeo di Giovanni."}
{"id": "1241761", "revid": "25152", "url": "https://it.wikipedia.org/wiki?curid=1241761", "title": "Riccardo Plantageneto conte di Cornovaglia", "text": ""}
{"id": "1241764", "revid": "688967", "url": "https://it.wikipedia.org/wiki?curid=1241764", "title": "Hugh Fraser", "text": "Primi anni di vita.\nNato a Westminster nel 1945, ma cresciuto nelle Midlands, Hugh Fraser ha studiato recitazione alla Webber Douglas Academy of Dramatic Art e alla London Academy of Music and Dramatic Art. Come membro del gruppo folk Telltale, Hugh ha co-scritto ed eseguito la colonna sonora di Rainbow, serie televisiva per bambini di ITV.\nCarriera.\nLa prima grande occasione di Fraser arriv\u00f2 dopo aver interpretato Anthony Eden nella serie televisiva del 1978 Edward &amp; Mrs. Simpson, con Edward Fox, dopo di che \u00e8 stato spesso scelto come personaggi della classe superiore o aristocratici, come Mr Talmann in The Draughtsman's Contract di Peter Greenaway.\n\u00c8 apparso regolarmente al cinema e in televisione ed \u00e8 meglio conosciuto per la sua interpretazione del capitano Hastings nella serie televisiva Poirot di Agatha Christie al fianco di David Suchet, e per il suo ruolo di Duca di Wellington (in sostituzione di David Troughton) nella serie televisiva Sharpe. Ha anche narrato gli audiolibri di Poirot, tra cui Elephants Can Remember.\nNegli anni ottanta \u00e8 apparso nel thriller della BBC Edge of Darkness. Fraser pu\u00f2 essere ascoltato spesso mentre racconta gli audiolibri delle opere di Christie, che sono attualmente pubblicati dagli editori HarperCollins. Negli ultimi anni \u00e8 stato tutor associato, regista e membro della giuria presso la Royal Academy of Dramatic Art, specializzata in Shakespeare. \nI suoi crediti cinematografici includono Pantera Rosa - Il mistero Clouseau, La carica dei 101 e Giochi di potere insieme al suo co-protagonista Sean Bean. Ha anche lavorato in teatro, interpretando Claudio in Molto rumore per nulla con la Royal Shakespeare Company nel 1979. Ha recitato in Doctor Who nei film audio Circular Time (2007) e Cradle of the Snake (2010), e nel 2003, accanto a Martin Shaw in Death in Holy Orders.\nFraser \u00e8 diventato anche uno scrittore; il suo primo romanzo, \"Harm\", \u00e8 stato pubblicato nel 2015, seguito da \"Threat\" nel 2016. Il terzo della serie \"Rina Walker\", \"Malice\", \u00e8 uscito nell'ottobre 2017.\nVita privata.\n\u00c8 sposato con l'attrice Belinda Lang, da cui ha avuto una figlia, Lily."}
{"id": "1241765", "revid": "118931824", "url": "https://it.wikipedia.org/wiki?curid=1241765", "title": "Hashem Aghajari", "text": "\u00c8 veterano della guerra con l'Iraq dove ha perso la gamba destra, amputatagli all'altezza del ginocchio.\nRivoluzionario della prima ora in appoggio alla Rivoluzione islamica, ben presto si \u00e8 spostato su posizione critiche verso il nuovo regime, diventando uno dei leader degli intellettuali riformisti del suo paese.\nIl 19 giugno 2002, quando era direttore del dipartimento di Storia dell'Universit\u00e0 di pedagogia di Teheran, tenne un pubblico discorso agli studenti della citt\u00e0 di Hamadan per commemorare il 25\u00ba anniversario dalla morte di Ali Shari'ati, uno dei massimi ideologi del movimento islamico prima della rivoluzione del 1979. Nel discorso espresse idee fortemente critiche verso il clero sciita ed il fondamentalismo islamico: attraverso il pensiero di Shari'ati auspicava una riforma dell'Islam sul modello del protestantesimo cristiano e che i religiosi non ricoprissero pi\u00f9 il ruolo di mediatori tra Dio e i suoi fedeli. Queste sue affermazioni gli costarono, per\u00f2, una condanna a morte per blasfemia, pena poi commutata in otto anni di carcere duro (la pena accessoria comminatagli insieme a quella di morte) dopo proteste studentesche e la solidariet\u00e0 espressa da intellettuali e parlamentari.\nIl 31 luglio 2004 Aghajari \u00e8 stato rilasciato dopo due anni di battaglie legali con i giudici e continue manifestazioni di massa degli studenti.\nIl discorso.\nCommemorando il 25\u00ba anniversario della scomparsa di Ali Shari'ati, uno dei massimi ideologi del movimento islamico prima della rivoluzione del 1979, di fronte ad un pubblico di studenti riunito ad Hamadan \"Hashem Aghajari\" tra l'altro afferma\nLa vicenda giudiziaria.\nDi seguito sono presentate le tappe principali della vicenda giudiziaria"}
{"id": "1241766", "revid": "599013", "url": "https://it.wikipedia.org/wiki?curid=1241766", "title": "F\u00e9lix C\u00e1rdenas", "text": " Scalatore, professionista in Europa dal 2000 al 2009, vinse tre tappe alla Vuelta a Espa\u00f1a (risultando per due volte miglior scalatore) e una al Tour de France.\nCarriera.\nChiamato dai suoi tifosi \"El Gato\" (\"il Gatto\") per le sue doti di scalatore, gareggi\u00f2 da professionista in Europa dal 2000 al 2009, vestendo le maglie di Kelme-Costa Blanca, Cage Maglierie-Olmo, Labarca 2/Caf\u00e9 Baqu\u00e9 e Barloworld.\nOttenne la maggior parte delle vittorie su traguardi in salita. In particolare, nelle edizioni 2003 e 2004 della Vuelta a Espa\u00f1a si aggiudic\u00f2 la maglia di miglior scalatore. Fece inoltre sue tre tappe alla Vuelta a Espa\u00f1a (nel 2000, nel 2003 e nel 2004) e una al Tour de France 2001, la classifica scalatori alla Volta Ciclista a Catalunya 2001, la Vuelta a La Rioja nel 2003 e il Tour of Japan nel 2005. Negli stessi anni partecip\u00f2 anche a tre edizioni dei campionati del mondo, nel 2003, 2006 e 2008.\nTornato stabilmente in patria a partire dal 2010, si \u00e8 aggiudicato due titoli nazionali in linea (2010 e 2012), due Vuelta a Colombia (2011 e 2012), un Cl\u00e1sico RCN (2010) e numerose altre corse minori. Ha interrotto l'attivit\u00e0 nel 2014."}
{"id": "1241769", "revid": "287204", "url": "https://it.wikipedia.org/wiki?curid=1241769", "title": "Motocross delle Nazioni 2006", "text": "Ledizione 2006 del Motocross delle Nazioni (conosciuto anche con i nomi \"Motocross des Nations\", \"Motocross of Nations\" o \"MXDN\") si \u00e8 svolto a Matterley Basin, presso Winchester, in Gran Bretagna.\nRiassunto.\nL'edizione 2006 ha visto la conferma del titolo per la selezione statunitense, dove per altro \u00e8 cambiata per due terzi rispetto a quella del 2005.\nSecondo i progetti il \"dream team\" USA avrebbe dovuto vedere la partecipazione di James Stewart Jr., campione del mondo Supercross 2006, Ricky Carmichael, campione AMA Motocross e Supercross e Ryan Villopoto, campione AMA Motocross Lites.\nMa colui che avrebbe dovuto guidare il suo paese come capitano al MXDN, ossia il 15 volte campione AMA Carmichael, si \u00e8 infortunato nell'ultima gara del campionato Motocross AMA a Glen Helen a causa di una brutta caduta, lesionandosi la spalla sinistra e pregiudicando la sua partecipazione all'evento, spalancando le porte della nazionale cos\u00ec ad Ivan Tedesco.\nLa nazionale USA vince, ma solo grazie ai piazzamenti, e facendosi battere nelle singole gare dalle Yamaha di Antonio Cairoli e del 10 volte campione, ormai trentacinquenne, Stefan Everts.\nLa selezione italiana ha dato dei segni molto positivi di ripresa dopo il 14\u00ba posto del 2005, con segnali di indiscusse capacit\u00e0 come la sovracitata vittoria di Cairoli e il sorpasso di David Philippaerts con la KTM 450 (dopo aver corso il mondiale con la 250) ai danni di Stefan Everts."}
{"id": "1241772", "revid": "254059", "url": "https://it.wikipedia.org/wiki?curid=1241772", "title": "Fran\u00e7ois Certain de Canrobert", "text": "Biografia.\nFiglio di Antoine Certain de Canrobert, cavaliere dell'Ordine di San Luigi, nacque a Saint-C\u00e9r\u00e9, nel dipartimento del Lot, dove tuttora si trova la sua casa natale e un monumento ne onora la memoria in place de la R\u00e9publique.\nCarriera militare.\nFrequent\u00f2 l\"'\u00c9cole Sp\u00e9ciale Militaire de Saint-Cyr\", e ne usc\u00ec col grado di sottotenente di fanteria nel 1828; promosso tenente nel 1833, serv\u00ec in Algeria dal 1835 al 1839. Fu promosso capitano nel 1837, nello stesso anno ricevette la Legion d'Onore per l'ardimento dimostrato nella seconda spedizione di Costantina, che permise la conquista della citt\u00e0.\nL'Africa del nord e la Legione straniera.\nNel 1839 fu impiegato per organizzare un battaglione della Legione straniera per le guerre carliste in Spagna. Nel 1841 serv\u00ec nuovamente in Africa.\nPromosso tenente colonnello nel 1846 e colonnello del 3\u00ba Reggimento fanteria nel 1847, comand\u00f2 la spedizione contro Ahmed Sghir nel 1848, e sconfisse gli Arabi al passo di Djerma. Trasferito agli Zuavi sconfisse i Cabili e nel 1849 diede prova di energia e coraggio portando rinforzi alla guarnigione assediata di Bou Sada, e al comando di una delle colonne di attacco a Zaatcha. In quest'ultima occasione fu promosso a generale di brigata.\nGuid\u00f2 poi nel 1850 la spedizione contro Narah e distrusse il caposaldo arabo.\nRichiamato in Francia da Luigi Napoleone Bonaparte, ne divenne l'aiutante di campo; contribu\u00ec alla riuscita del colpo di Stato del 2 dicembre 1851 reprimendo duramente il tentativo controrivoluzionario dei repubblicani. Generale di divisione, partecip\u00f2 alla guerra di Crimea; fu alla guida della 2\u00aa Divisione alla battaglia dell'Alma, dove fu due volte ferito.\nGenerale del secondo Impero.\nAssunse il comando delle forze francesi alla morte del maresciallo Saint-Arnaud. Riport\u00f2 la vittoria alla battaglia di Inkerman, dove ricevette una leggera ferita ed ebbe un cavallo ucciso sotto di s\u00e9 mentre guidava una carica di Zuavi. Le sue divergenze con lord Raglan, generale dell'esercito britannico, e il disappunto per il prolungarsi dell'assedio di Sebastopoli, l'obbligarono a cedere il comando. Non torn\u00f2 per\u00f2 in patria, preferendo concludere il conflitto alla testa della sua vecchia divisione, sino alla caduta di Sebastopoli.\nDopo il ritorno in Francia fu inviato in missione diplomatica in Danimarca e Svezia, fu nominato maresciallo di Francia e senatore.\nIn Italia.\nComand\u00f2 il III Corpo d'armata in Lombardia nel 1859 (Seconda guerra di indipendenza), con cui si distinse alla battaglia di Magenta (4 giugno) e diede un importante contributo alla Battaglia di Medole, nell'ambito della grande battaglia di Solferino e San Martino (24 giugno).\nIn quell'occasione, il comportamento tattico di Canrobert fu oggetto di velate critiche per quella che venne considerata un'indecisione del generale, ovvero l'aver tenuto fermo il III Corpo d'armata francese a presidio di Castel Goffredo, mentre la battaglia divampava a Medole e Solferino. In realt\u00e0, Canrobert stava attendendo l'arrivo della temibile Divisione Jellacic che gli esploratori francesi riferivano essere uscita dalla fortezza di Mantova e che era lecito pensare avrebbe cercato di attaccare alle spalle lo schieramento francese. Canrobert rimase tutta la mattinata in attesa, ma non aveva davvero colpe. Egli non poteva immaginare che il mancato giungere del nemico dipendesse dal semplice fatto che la divisione Jellinec era attestata a Marcaria, troppo lontana per udire il rombo dei cannoni e che il comando austriaco si era semplicemente dimenticato di avvertirla dell'iniziata battaglia. Le truppe di Carnobert permisero di strappare agli austriaci il paese di Cavriana; al fine di evitare l'accerchiamento, Francesco Giuseppe diede l'ordine di ritirata e rifugi\u00f2 le sue truppe oltre le fortezze del Quadrilatero.\nIn Francia.\nSuccessivamente comand\u00f2 il campo fortificato di Ch\u00e2lons-en-Champagne, il IV Corpo d'armata di stanza a Lione e l'Armata di Parigi.\nNella guerra franco-prussiana comand\u00f2 il VI Corpo d'armata, che vinse a Gravelotte, dove Canrobert comand\u00f2 personalmente la posizione di St.Privat. Il VI Corpo d'armata fu tra quelli intrappolati a Metz che si dovettero arrendere con la fortezza, e Canrobert fu preso prigioniero con Bazaine.\nLa fine della carriera militare e la carriera politica.\nDopo la guerra Canrobert fu tra i membri del Consiglio superiore della guerra, e attivo nella vita politica: sotto la Terza Repubblica, fu uno dei capi del partito bonapartista, eletto senatore per il Lot nel 1876 e per la Charente nel 1879 e di nuovo nel 1885.\nMor\u00ec a Parigi, dove fu onorato con funerali pubblici e sepolto nel cimitero militare dell'H\u00f4tel des Invalides. Le sue memorie (\"Souvenirs\") furono pubblicate nel 1898.\nFu proprietario del castello \u00c9glantine a Jouy-en-Josas, nel quale \u00e8 aperto il Museo della tela di Jouy.\nOnori e posterit\u00e0.\nUna statua che lo rappresenta \u00e8 stata eretta nella sua citt\u00e0 natale di Saint-C\u00e9r\u00e9, sulla Place de la R\u00e9publique.\nIl nome di Canrobert \u00e8 stato dato: "}
{"id": "1241773", "revid": "293377", "url": "https://it.wikipedia.org/wiki?curid=1241773", "title": "Phantom Limb (Pig Destroyer)", "text": "Phantom Limb \u00e8 il quarto album dei Pig Destroyer, pubblicato nel 2007 dalla Relapse Records.\nTracce.\nTutti i brani sono di J.R. Hayes."}
{"id": "1241775", "revid": "1924342", "url": "https://it.wikipedia.org/wiki?curid=1241775", "title": "Bleed It Out", "text": "Bleed It Out \u00e8 un singolo del gruppo musicale statunitense Linkin Park, pubblicato il 14 agosto 2007 come secondo estratto dal terzo album in studio \"Minutes to Midnight\".\nIl brano \u00e8 stato certificato doppio disco di platino negli Stati Uniti d'America ed \u00e8 presente nel videogioco \"\".\nDescrizione.\nTra le poche tracce dell'album in cui Mike Shinoda esegue strofe rappate (con Chester Bennington che esegue il ritornello e il bridge), \"Bleed It Out\" parla della voglia di reagire e combattere in un mondo che butta fuori sangue. Shinoda ha affermato di aver dovuto riscrivere il testo circa un centinaio di volte affinch\u00e9 soddisfacesse tutto il gruppo (uno dei titoli della demo era infatti \"Re-Fucking Write\"). Una demo del brano \u00e8 stata inclusa nell'EP \"Underground Sixteen\" del 2016.\nIl brano \u00e8 il primo dell'album a contenere il rap di Shinoda ed \u00e8 il primo singolo in assoluto del gruppo a presentare volgarit\u00e0 nei testi (se si esclude \"Numb/Encore\", realizzato con Jay-Z). Nella versione censurata vengono appunto silenziate le parole \u00abfucking\u00bb e \u00abnoose\u00bb.\nVideo musicale.\nIl video musicale, diretto dal DJ del gruppo Joe Hahn, mostra il gruppo eseguire il brano su un palco e davanti a loro si sta svolgendo una rissa vista al contrario, infatti solo alla fine del video si comprende la dinamica della rissa, ovvero quando un ragazzo vomita sulla scarpa di un'altra persona.\nVenne trasmesso in anteprima mondiale da MTV Germany il 31 luglio alle 17:35, per poi venire pubblicato dal gruppo il 20 agosto dello stesso anno attraverso il proprio canale YouTube.\nTracce.\nTesti e musiche dei Linkin Park."}
{"id": "1241777", "revid": "56620", "url": "https://it.wikipedia.org/wiki?curid=1241777", "title": "Fran\u00e7ois Certain Canrobert", "text": ""}
{"id": "1241779", "revid": "68569", "url": "https://it.wikipedia.org/wiki?curid=1241779", "title": "Maxi-Processo", "text": ""}
{"id": "1241783", "revid": "1305772", "url": "https://it.wikipedia.org/wiki?curid=1241783", "title": "Dryden", "text": ""}
{"id": "1241786", "revid": "124944122", "url": "https://it.wikipedia.org/wiki?curid=1241786", "title": "Pietro Galletti", "text": "Biografia.\nNacque il 29 ottobre 1664 nella famiglia Galletti dei principi di Fiumesalato e marchesi di San Cataldo, figlio di Vincenzo Galletti, nipote ed omonimo del fondatore del paese di San Cataldo, e di Maria De Gregorio dei duchi di Tremisteri. Era fratello di Ignazio Galletti, pari del Regno e del principe Giuseppe.\nDopo gli studi fu ordinato sacerdote ed ebbe l'incarico di parroco beneficiale di Sant'Antonio Magno a Palermo e successivamente di inquisitore apostolico. Fu anche reggente unico del Sant'Uffizio dell'inquisizione della Sicilia.\nIl 30 agosto 1723 fu nominato vescovo di Patti e il 18 novembre 1729 di Catania. Il 9 maggio del 1739 consacr\u00f2 la Chiesa Madre del suo paese. Il 18 marzo 1738, consacr\u00f2 la parrocchia San Giuseppe di Catenanuova.\nNella lenta ma magnificente ricostruzione barocca post terremoto del Val di Noto del 1693, per la spiccata propensione verso le belle arti e avvalendosi dell'opera dei pi\u00f9 talentuosi artisti operanti in Sicilia, da mecenate contribu\u00ec all'abbellimento strutturale e all'arricchimento del patrimonio pittorico della cattedrale di Sant'Agata di Catania, della cattedrale di San Bartolomeo di Patti, entrambi diocesi sedi del suo ministero, e di numerosi altri poli monumentali.\nMor\u00ec il 6 aprile 1757, all'et\u00e0 di 92 anni. Il suo corpo \u00e8 custodito nella cattedrale di Catania.\nGenealogia episcopale.\nLa genealogia episcopale \u00e8:"}
{"id": "1241788", "revid": "767487", "url": "https://it.wikipedia.org/wiki?curid=1241788", "title": "Titolazione acido-base", "text": "La titolazione acido-base \u00e8 un tipo di titolazione utile per determinare la concentrazione ignota di un acido (alcalimetria) o una base (acidimetria), mediante una reazione di neutralizzazione che porta alla formazione di un sale pi\u00f9 acqua. La soluzione da titolare pu\u00f2 essere un acido o una base, sia debole che forte. Il monitoraggio dell'andamento della titolazione pu\u00f2 avvenire tramite una costante misura del pH della soluzione attraverso un apposito strumento, oppure tramite l'uso di un indicatore il cui pH di viraggio sia nella regione del punto di equivalenza. Quando si titolano acidi forti con basi forti (o viceversa) il valore del pH inizialmente varia molto lentamente, per poi avere un grande salto al punto di equivalenza (che ha pH=7).\nDescrizione.\nSe si utilizzano al contrario acidi deboli con basi forti (o viceversa) il pH inizialmente varia molto rapidamente, per poi stabilizzarsi al raggiungimento del punto di semi-equivalenza (quando \u00e8 stata aggiunta met\u00e0 della quantit\u00e0 di reagente necessaria alla neutralizzazione). In questo momento si \u00e8 formata una soluzione tampone di massima efficacia (pH=pKa dell'acido o base debole titolata). Il salto di pH al punto di equivalenza \u00e8 molto minore rispetto a sopra e la scelta dell'indicatore \u00e8 quindi ristretta; questo valore di pH non \u00e8 inoltre necessariamente neutro; anzi per un acido debole, \u00e8 distintamente basico e per una base debole \u00e8 invece acido. I sali di acidi deboli, che si dissociano completamente in soluzione acquosa, sono infatti a loro volta delle basi deboli, e quindi sono in grado di accettare protoni dall'acqua, facendo aumentare il pH al punto di equivalenza; il discorso inverso vale invece per i sali di basi deboli.\nPer mostrare i risultati \u00e8 molto comune tracciare un grafico, che visualizzi il valore del pH sull'asse y e il volume aggiunto di sostanza a concentrazione nota sull'asse x. La figura ottenuta, denominata \"curva di titolazione\", ha in genere una visibile porzione in cui \u00e8 praticamente verticale, che indica un rapidissimo cambiamento di pH con un piccolo aumento di volume (attorno al punto di equivalenza). La curva \u00e8 utile a determinare i punti di equivalenza e semi-equivalenza. Per determinare il primo, spesso si sfrutta il \"metodo delle tangenti\", che consiste nel tracciare due tangenti alla curva fra loro parallele, e trovare poi la terza retta parallela a queste due e a uguale distanza da esse: il punto in cui quest'ultima retta interseca il grafico \u00e8 il punto di equivalenza, da cui si ricava poi facilmente il volume necessario al suo raggiungimento e il pH (guardando sugli assi cartesiani corrispondenti). Il punto di semi-equivalenza si trova, sull'asse delle ascisse, a esattamente la met\u00e0 del valore di volume al punto di equivalenza."}
{"id": "1241789", "revid": "409613", "url": "https://it.wikipedia.org/wiki?curid=1241789", "title": "Alcali", "text": ""}
{"id": "1241790", "revid": "729019", "url": "https://it.wikipedia.org/wiki?curid=1241790", "title": "Metodo Kjeldahl", "text": "Il metodo Kjeldahl \u00e8 un metodo analitico messo a punto dal chimico danese Johan Kjeldahl che permette di determinare il contenuto in azoto di sostanze organiche e inorganiche.\nDescrizione del metodo.\nNel metodo si distinguono tre fasi:\nProcedimento.\nIl campione (0,5-5 g) viene riscaldato tramite piastra riscaldante ad alta temperatura (~400 \u00b0C) dopo essere stato miscelato con acido solforico (18-25 ml) concentrato al 96-98% e con l'aggiunta di Na2SO4 o K2SO4 quale coadiuvante (permette di elevare il punto di ebollizione dell'acido solforico) e di un catalizzatore.\nQuesto processo trasforma tutto il materiale organico in anidride carbonica e acqua (quest'ultima ad alta temperatura evapora), tutti i sali in solfati (spostati dall'acido solforico) e tutto l'azoto proteico (-NH2) presente in solfato di ammonio ((NH4)2SO4).\nDopo aver neutralizzato l'acido solforico in eccesso con soluzione concentrata di idrossido di sodio (30-50% P/V), si aggiunge un eccesso di alcali per spostare l'equilibrio da ioni ammonio ad ammoniaca libera (NH3) che mediante distillazione in corrente di vapore viene separata e raccolta in una quantit\u00e0 nota di acido in eccesso.\nLa determinazione quantitativa dell'ammoniaca prodotta pu\u00f2 essere realizzata mediante titolazione acido-base o altri sistemi.\nIl metodo Kjeldahl usava come catalizzatore Cu2SO4, sostituito con composti pi\u00f9 efficienti e meno inquinanti per l'ambiente come la miscela selenica e il perossido di idrogeno H2O2 (data la sua pericolosit\u00e0 di reazione ad alta temperatura ancora poco usato). Mercurio metallico e ossido mercurico sono i catalizzatori pi\u00f9 efficienti, ma la loro tossicit\u00e0 e le problematiche ambientali legate al loro utilizzo rappresentano un grave inconveniente.\nApparecchiatura.\nL'attrezzatura automatica immette automaticamente l'idrossido di sodio. Si libera ammonio che viene distillato da vapor d'acqua e trattenuto da acido borico (in sostituzione acido solforico ~0.1N a titolo noto, in tal caso si usa fenolftaleina come indicatore).\n(NH4)2SO4 + 2NaOH \u2192 Na2SO4 + 2NH3 + 2H2O\nIl macchinario automatico effettua anche la titolazione dell'eccesso di acido rimasto (non consumato dall'ammoniaca liberata) e percepisce il viraggio grazie ad un sensore. In questo modo lo stesso sistema \u00e8 in grado di elaborare il dato analitico finale.\nEsistono anche macchinari semiautomatici, dove ad esempio si introduce l'idrossido di sodio manualmente agendo su una leva, e si titola manualmente con buretta.\nCome indicatore viene normalmente usata una miscela di 2 indicatori rosso metile e blu di metilene quest'ultimo utilizzato come colore interferenziale essendo un indicatore redox\nSi parla di proteine grezze (PG) per indicare che si va a mineralizzare non solo l'azoto dei gruppi amminici delle proteine ma anche quello ad esempio di molecole come l'urea, ammine e l'azoto ammoniacale (non la forma nitrico), anche se questi composti rappresentano generalmente una percentuale trascurabile.\nAzoto totale Kjeldahl.\nL'azoto totale Kjeldahl (TKN, \"Total Kjeldahl Nitrogen\") viene definito come la somma dell'azoto ammoniacale e dell'azoto organico che vengono trasformati in solfato d'ammonio nelle condizioni di mineralizzazione adottate dal metodo. L'azoto organico Kjeldahl \u00e8 dato dalla differenza tra il valore dell'azoto totale Kjeldahl e quello dell'azoto ammoniacale eventualmente presente nel campione.\nPer determinare direttamente l'azoto organico Kjeldahl si dovrebbe eliminare l'azoto ammoniacale prima di digerire il campione, operando per\u00f2 a valori di pH non troppo elevati (9-10) perch\u00e9 si potrebbe liberare ammoniaca per idrolisi alcalina delle proteine.\nI composti eterociclici e i composti azotati contenenti legami N-N e N-O non vengono mineralizzati a ioni ammonio nelle condizioni previste dal metodo. Anche l'idrazina e l'idrossilammina non vengono trasformate quantitativamente."}
{"id": "1241792", "revid": "287204", "url": "https://it.wikipedia.org/wiki?curid=1241792", "title": "Azoto totale Kjeldahl", "text": ""}
{"id": "1241801", "revid": "446353", "url": "https://it.wikipedia.org/wiki?curid=1241801", "title": "Lanciere", "text": "Il termine lanciere indica genericamente un soldato che si sposta a piedi o a cavallo, armato principalmente di lancia. In senso pi\u00f9 specifico e prevalente, con \"lanciere\" si indica un particolare tipo di cavalleria che impiega come arma principale la lancia e che, bench\u00e9 sia classificato come appartenente alla categoria della cavalleria leggera, viene utilizzato come forza d'urto e per le azioni di sfondamento.\nLa categoria dei lancieri si diffuse negli eserciti europei a partire dal XVIII secolo, prendedo spunto dai reparti di ulani originari della Polonia; come riflesso di tale origine, come copricapo dei reparti di lancieri veniva sovente adottato la \"czapka\".\nStoria.\nBench\u00e9 cavalieri armati di lancia appaiano gi\u00e0 agli inizi della storia, i lancieri in senso moderno sono stati modellati sugli ulani polacchi subito dopo le guerre napoleoniche. A partire dal 1816 alcuni reggimenti di dragoni leggeri britannici furono convertiti in reggimenti di lancieri. Nel 1872 furono soppressi i lancieri nell'Esercito francese.\nNel 1914 l'Esercito britannico contava sei reggimenti di lancieri, cos\u00ec come il Regio Esercito Italiano, mentre l'Esercito belga ne contava solo cinque. In Portogallo i lancieri costituivano il 2\u00ba reggimento di cavalleria, che era considerato il pi\u00f9 aristocratico di quell'esercito.\nAlcune moderne unit\u00e0 corazzate portano ancora il nome di \"lancieri\" per ragioni storiche ancora oggi.\nNel mondo.\nNell'Esercito Italiano esistono ancora gli storici reggimenti 5\u00ba Lancieri di Novara, 6\u00ba Lancieri di Aosta e 8\u00ba Lancieri di Montebello. Nell'Esercito britannico rimangono il \"9th/12th Royal Lancers\" ed il \"Queen's Royal Lancers\". Nell'Esercito belga resta il \"1/3 Bataillon de Lanciers\". Nell'Esercito Indiano vi sono il \"2nd Lancers (Gardner's Horse)\" ed il \"20th Lancers\" cos\u00ec come unit\u00e0 di lancieri esistono ancora nell'Esercito pakistano. L'Esercito australiano annovera il \"12th/16th Hunter River Lancers\" ed il \"1st/15th Royal New South Wales Lancers\". Nell'Esercito argentino rimane il ricordo dei lancieri nel nome del 2\u00ba reggimento carristi \"Lanceros General Paz\" ed analogamente nell'Esercito cileno rimane nel nome del 5\u00ba reggimento di cavalleria \"Lanceros\". Nell'Esercito colombiano, poi, sono chiamati \"lanceros\" i cadetti del corpo d'\u00e9lite.\nNella Guardia Real spagnola vi sono i lancieri dell'\"escuadr\u00f2n de escolta real\". Mentre nell'Esercito portoghese il \"Regimento de Lanceiros n\u00ba 2\" costituisce il corpo di polizia militare di quell'esercito.\nSenza avere il nome di \"lancieri\" i \"Drag\u00f5es da Independ\u00eancia\", 1\u00ba reggimento di cavalleria dell'Esercito brasiliano, e lo squadrone a cavallo della Guardia nazionale repubblicana portoghese portano la lancia durante le parate a cavallo, cos\u00ec come fanno i reparti di cavalleria da cerimonia di Argentina, Cile, Per\u00f9 e Bolivia."}
{"id": "1241803", "revid": "287204", "url": "https://it.wikipedia.org/wiki?curid=1241803", "title": "Il disco del mondo", "text": ""}
{"id": "1241805", "revid": "1409041", "url": "https://it.wikipedia.org/wiki?curid=1241805", "title": "Giancarlo Dal Forno", "text": "Carriera arbitrale.\nFrequenta e supera il corso per arbitri di calcio organizzato dalla Sezione di Ivrea il 18 marzo 1972. Supera tutte le categorie, approdando alla Commissione Arbitri Nazionale Serie A e B nel 1986. Permane nel massimo \"Organo Tecnico\" solo fino al 1991. In tutto dirige 8 gare di serie A, dopo il debutto avvenuto nel 1989.\nCarriera dirigenziale.\nPer sette stagioni sportive \u00e8 Vice Commissario alla C.A.N. D e per una alla C.A.N. C. Nel 1999, come \"Osservatore Arbitrale\", guadagna la C.A.N. C e poi, dopo tre stagioni sportive, la C.A.N. componente del Settore Tecnico nella stagione 2006-2007, come responsabile degli Ispettori Tecnici.\nIl 19 luglio 2007 viene nominato a sorpresa dal Comitato Nazionale dell'A.I.A., su proposta del Presidente Cesare Gussoni, Commissario della Commissione Arbitri Nazionale Serie C, rimanendo in carica per due anni fino al luglio 2009.\nDal 2008 al 2011 \u00e8 stato Osservatore Arbitrale UEFA.\nNel giugno 2011 viene dismesso dal ruolo di osservatore degli arbitri CAN A. Nel 2011 ha ricevuto dal CONI la Stella di Bronzo al Merito Sportivo.\nPremi e riconoscimenti.\nNella stagione sportiva 1984-1985 viene insignito del titolo di \"migliore arbitro della Serie C\".\nNella stagione sportiva 2006-2007 viene insignito, con il \"Premio Monti\", del titolo di \"migliore osservatore\" della C.A.N.\nVita privata.\nNella vita \u00e8 dirigente d'azienda presso lo studio \"Brevetti GLP\".\n\u00c8 sposato dal 1972 con Maria Pia ed ha un figlio, Paolo, nato nel 1976.\nNel 2006 ha ricevuto dal Presidente della Repubblica Carlo Azeglio Ciampi la Stella di Maestro del Lavoro."}
{"id": "1241814", "revid": "78273", "url": "https://it.wikipedia.org/wiki?curid=1241814", "title": "Repubblica del Riogrande", "text": ""}
{"id": "1241816", "revid": "2519", "url": "https://it.wikipedia.org/wiki?curid=1241816", "title": "Repubblica Piratina", "text": ""}
{"id": "1241820", "revid": "287204", "url": "https://it.wikipedia.org/wiki?curid=1241820", "title": "Piano, Solo", "text": ""}
{"id": "1241824", "revid": "124579237", "url": "https://it.wikipedia.org/wiki?curid=1241824", "title": "Uomo-lucertola di Lee County", "text": "L'Uomo-lucertola della palude minerale di Scape, conosciuto anche come l'Uomo-lucertola di Lee County, \u00e8 un presunto umanoide che sarebbe vissuto nella Contea di Lee (Carolina del Sud) in un arco di tempo compreso tra il 1988 e il 2005.\nDescrizione.\nL'uomo-lucertola \u00e8 descritto come bipede, alto circa due metri e dieci, di corporatura robusta, con occhi rossi che emettono luce e il corpo ricoperto da squame verdi. Ai piedi e alle mani avrebbe tre artigli, che terminerebbero con una parte pi\u00f9 scura.\nAvvistamenti.\nIl primo avvistamento della creatura avvenne il 29 giugno 1988, da parte di Christopher Davis, un giovane diciassettenne della Contea di Lee, che rifer\u00ec di aver incontrato la creatura al ritorno dal lavoro, verso le 14.00. Secondo un cliente abituale, Davis era rimasto bloccato sulla strada per la palude mineraria di Scape, a causa di una gomma bucata, e dopo aver finito di cambiare la ruota, avrebbe udito dei rumori sinistri non molto distanti dalla strada. Alla vista di una creatura squamata non distante dalla macchina, il ragazzo si sarebbe rifugiato all'interno della vettura.\nDavis rifer\u00ec che la creatura avrebbe provato ad afferrare l'automobile per sollevarla, e non riuscendoci si lanci\u00f2 sul tetto, aderendo sopra ad esso. Davis si sarebbe difeso dagli attacchi del mostro, che avrebbe ripetutamente provato a tirarlo fuori dall'auto. Fatto ritorno a casa, lo specchietto sinistro dell'auto risult\u00f2 gravemente danneggiato, e sul tettuccio furono trovati numerosi graffi e scalfitture, uniche prove tangibili del suo presunto incontro con il mostro.\nNel mese successivo, aumentarono i casi di avvistamenti dell'uomo-lucertola, cos\u00ec come strani graffi e scalfitture in molte auto parcheggiate nelle vicinanze della palude.\nIl funzionario di legge della contea fece un rapporto sull'uomo-lucertola accumulando ogni avvistamento credibile e inverosimile; nel contempo furono dichiarate credibili un numero sufficiente di segnalazioni fatte da gente apparentemente affidabile, finch\u00e9 non si pens\u00f2 ad una psicosi collettiva o alla possibilit\u00e0 che si trattasse di un orso di grandi dimensioni.\nDue settimane dopo il primo avvistamento, lo sceriffo effettu\u00f2 diversi calchi di quelle che sembravano essere impronte di piedi con tre dita (alcuni dei quali raggiungevano i 36\u00a0cm di lunghezza), ma quando i biologi non riuscirono ad identificarle vennero spedite all'FBI. Secondo il portavoce del Dipartimento delle Risorse Marine della Carolina del Sud, Johnny Evans, le analisi non avrebbero potuto essere identificate, n\u00e9 scambiate, con quelle di qualsiasi animale conosciuto. Evans inoltre neg\u00f2 la possibilit\u00e0 che i graffi potevano essere stati fatti da una forma sconosciuta di creatura mutata.\nI continui avvistamenti hanno aiutato l'economia locale, attraendo i turisti interessati ad avvistare e fotografare la creatura e cacciatori interessati a rintracciarla, mentre una stazione radiofonica vicina offr\u00ec la ricompensa di di dollari a chiunque fosse riuscito a catturare il mostro vivo. Tuttavia, gli avvistamenti della creatura cominciarono a calare verso la fine dell'estate e l'ultimo avvistamento credibile venne segnalato in luglio.\nIl 5 agosto Kenneth Orr, un aviatore della Shaw Air Force Base, invi\u00f2 un rapporto alla polizia, affermando di avere avuto un incontro diretto con l'uomo-lucertola sulla statale 15, e che sparando alla creatura sarebbe riuscito a ferirla. Orr port\u00f2 alla polizia anche numerose scaglie e una piccola quantit\u00e0 di sangue. Orr ritratt\u00f2 la dichiarazione due giorni dopo, quando venne accusato di aver tenuto la pistola illegalmente e di aver consegnato un rapporto falso alla polizia. Secondo le autorit\u00e0, Orr aveva inventato l'avvistamento e il conseguente attacco per mantenere viva la storia circolante sull'uomo-lucertola.\nAvvistamenti recenti.\nNell'ottobre 2005, una donna di Newberry (Carolina del Sud) ha dichiarato alla polizia di aver avvistato due creature somiglianti all'uomo-lucertola fuori da casa sua. L'ufficiale contattato, Michael Kennedy, apparentemente divertito, rispose alla donna che di tanto in tanto alla creatura piace dare un'occhiata agli umani.\nNella cultura di massa.\nA partire dal luglio del 2005, l'uomo-lucertola \u00e8 stato ripreso nelle pubblicit\u00e0 per promuovere la lotteria nella Carolina del Sud."}
{"id": "1241837", "revid": "767487", "url": "https://it.wikipedia.org/wiki?curid=1241837", "title": "Il lupo (film 2007)", "text": "Il lupo \u00e8 un film del 2007, regia di Stefano Calvagna con protagonista Massimo Bonetti.\n\u00c8 ispirato alle vicende criminali e alla latitanza di Luciano Liboni (1957-2004), detto il \"Lupo\"\nIl film \u00e8 uscito nelle sale cinematografiche il 23 marzo 2007."}
{"id": "1241838", "revid": "125005257", "url": "https://it.wikipedia.org/wiki?curid=1241838", "title": "Massimo Bonetti", "text": "Biografia.\nTra le sue interpretazioni, ricordiamo \"Storia d'amore e d'amicizia\" (1982) \"La piovra\" (1983), nel ruolo del commissario Leo De Maria, il film \"Kaos\" di Paolo e Vittorio Taviani, il film \"Le vie del Signore sono finite\" (1987) come coprotagonista accanto a Massimo Troisi, il film \"Giovanni Falcone\" (1993), in cui recita nel ruolo di Ninni Cassar\u00e0, la serie tv di Rai 3 \"La squadra\", dove dal 2000 al 2007 interpreta da protagonista il ruolo dell'ispettore di polizia Pietro Guerra (morto nell'ultima puntata della serie, andata in onda il 5 dicembre 2007), i film \"Concorso di colpa\" (2005), regia di Claudio Fragasso, \"Per non dimenticarti\" (2006), regia di Mariantonia Avati, e \"Il lupo\" (2007), dove interpreta il protagonista Luciano Liboni, regia di Stefano Calvagna.\nNel 2010 fa il suo esordio alla regia con il film \"Quando si diventa grandi\".\nNel 2011 interpreta il ruolo del carcerato Rocco Liverani nell'undicesima stagione della fiction \"Distretto di Polizia\". Nel 2012 interpreta Francesco Crocco, padre del brigante lucano Carmine Crocco nella miniserie TV \"Il generale dei briganti\" di Paolo Poeti. Nel 2014 prende parte al film No Profit \"Dylan Dog - Vittima degli eventi\" nei panni del misterioso commerciante Hamlin. Nel 2016 \u00e8 nel film \"Il mondo di mezzo\" di Massimo Scaglione.\nPrecedentemente fidanzato con l'attrice Martina Melani, dal 2011 \u00e8 sposato con Giusi Taddei."}
{"id": "1241848", "revid": "320578", "url": "https://it.wikipedia.org/wiki?curid=1241848", "title": "Aram Khachaturyan", "text": ""}
{"id": "1241849", "revid": "1450446", "url": "https://it.wikipedia.org/wiki?curid=1241849", "title": "Belinda Carlisle", "text": "\u00c8 la leader delle Go-Go's, la prima rock and roll band di successo tutta al femminile (dal 1979 fino al 1984 e, di nuovo, dal 2001 al 2013), oltre che cantante solista di notevole successo di vendite, in particolare a cavallo tra gli anni ottanta e gli anni novanta. Nella sua carriera, ha pubblicato 8 album di inediti di studio (l'ultimo nel 2017). Di questi, 3 hanno raggiunto almeno il disco d'oro negli Stati Uniti e 5 hanno ottenuto lo stesso risultato in Gran Bretagna.\nIl suo album di maggior successo, \"Heaven on Earth\", \u00e8 stato vincitore di diversi dischi di platino al di l\u00e0 e al di qua dell'Atlantico. Da esso \u00e8 tratto il classico da cui il long playing prende parte del suo titolo, \"Heaven Is a Place on Earth\", il suo pi\u00f9 grande successo in assoluto. Oltre a esso, sono stati numerosi i suoi singoli che hanno raggiunto i vertici delle classifiche di tutto il mondo; tra questi: \"Mad About You\", \"I Get Weak\", \"Circle in the Sand\", \"Leave a Light On\", \"La Luna\", \"Summer Rain\", \"In Too Deep\", \"Always Breaking My Heart\".\nAi suoi album hanno partecipato, tra gli altri, George Harrison (ex Beatles), Brian Wilson (ex Beach Boys), Lindsey Buckingham dei Fleetwood Mac, Andy Taylor (chitarrista dei Duran Duran), Bryan Adams, Per Gessle (chitarrista dei Roxette), William Orbit, Nick Beggs (bassista dei Kajagoogoo), Pat Smear (chitarrista dei Germs e poi dei Nirvana), Natacha Atlas e Brian Eno. Per Belinda hanno scritto i pi\u00f9 quotati compositori pop rock contemporanei, tra cui Rick Nowels, Diane Warren, Billy Steinberg e Gregg Alexander (New Radicals).\nI primi anni e il periodo con le Go-Go's.\nLa prima avventura della Carlisle nella musica consiste in una breve esperienza come batterista nel gruppo punk The Germs, con lo pseudonimo di Dottie Danger, anche se, a causa di una malattia, Belinda non riuscir\u00e0 mai a suonare dal vivo con la band. Poco dopo aver lasciato The Germs, fonda le Go-Go's (che originariamente si chiamavano The Misfits, cio\u00e8 \u00abI Pesci fuor d'Acqua\u00bb), con un'amica da poco avvicinatasi alla musica, Jane Wiedlin. Insieme alla batterista Gina Shock, alla chitarrista (ex bassista) Charlotte Caffey e alla bassista (ex chitarrista) Kathy Valentine, le Go-Go's diventano uno dei gruppi statunitensi pi\u00f9 famosi dei primi anni ottanta, riescono a far passare la new wave nelle radio popolari americane e diventano la prima band tutta al femminile nella storia del rock ad avere un album al Numero 1, scrivendone anche i testi e la musica e suonando personalmente i propri strumenti.\nLe Go-Go's registreranno altri due album di studio (il secondo dei quali, \"Vacation\", otterr\u00e0 il disco d'oro, grazie alla popolarit\u00e0 della sua title track). \"Head over Heels\", tratta dal terzo album, \"Talk Show\", arriva fino all'11\u00ba posto, ma le ragazze non riusciranno a ripetere l'enorme successo dell'album di debutto, il multi-platino \"Beauty and the Beat\", contenente le hit \"We Got the Beat\" e \"Our Lips Are Sealed\". Ben presto, si crea una spaccatura tra la candida immagine pubblica delle Go-Go's e le loro vere abitudini, che rientrano appieno nella classica triade \u00absesso, droga e rock'n'roll\u00bb. Anni dopo, in un'intervista del 2007, concessa a PlanetOut, la Carlisle ammetter\u00e0 che la band aveva un gran numero di groupies femminili e sia lei che le sue compagne avevano avuto una \"cotta\" per Debbie Harry\nCarriera solista.\n\"Belinda\".\nLe Go-Go's si sciolgono ufficialmente nel 1985 (anno in cui esce il primo omonimo album di Jane Wiedlin) e la Carlisle inizia la carriera solista, pur continuando a collaborare con l'ex Go-Go's Charlotte Caffey. Il primo long playing solista della Carlisle, semplicemente intitolato \"Belinda\", viene pubblicato per l'etichetta storica della band, la I.R.S. Records, nel 1986. Dall'album vengono estratti quattro singoli: la hit estiva \"Mad About You\" (#3 US, numero 1 Canada) (con Andy Taylor alla chitarra); il secondo 45 giri, \"I Feel the Magic\", dal sound black, chiaramente ispirato alla leggendaria casa discografica Motown; il terzo singolo, una cover di \"Band of Gold\", di Freda Payne; e l'ultimo estratto, l'intensa ballad intitolata \"Since You've Gone\". La prima ristampa in CD dell'album, pubblicata dall'etichetta originaria, \u00e8 uno dei primi compact disc mai immessi sul mercato discografico. La seconda ristampa in digitale \u00e8 invece molto pi\u00f9 recente, ed \u00e8 stata realizzata dalla Virgin nel 2003, che ha aggiunto alle 10 tracce originarie 4 bonus remix: 1 \u00abextended\u00bb di \"Mad About You\" e 3 versioni alternative di \"Band of Gold\" (\u00abextended\u00bb, \u00absingle\u00bb e \u00abdub mix\u00bb), la cui versione su singolo, ricantata in duetto con la stessa Payne, gi\u00e0 differiva notevolmente da quella del long playing.\nNello stesso periodo, la Carlisle incide anche due brani per altrettante colonne sonore: \"In My Wildest Dreams\", pezzo di apertura del film \"Mannequin\", e \"Dancing in the City\", dalla pellicola di Whoopi Goldberg, intitolata nell'originale \"Burglar\", ma uscita in Italia come \"Affittasi ladra\".\n\"Heaven on Earth\".\nPer il secondo lavoro solista, l'album \"Heaven on Earth\", del 1987 la Carlisle cambia notevolmente il suo look, passando dal tipico caschetto biondo da California Girl a una lunga acconciatura rosso mogano. Anche lo stile musicale cambia radicalmente, abbandonando il pop soul con influenze anni sessanta del primo disco, in favore di un pop rock pi\u00f9 tipicamente anni ottanta, che diventer\u00e0 il suo marchio di fabbrica. L'album viene pubblicato negli USA per la MCA e nel Regno Unito per la Virgin. Il long playing entra nella Top 5 in Gran Bretagna e in Australia, e riceve la nomination per un Grammy Award. Il produttore dell'intero lavoro, Rick Nowels, aveva gi\u00e0 lavorato con Stevie Nicks e in seguito avrebbe collaborato anche con Madonna.\nDal 33 giri vengono estratti in totale 6 diversi singoli, di cui 5 nel Regno Unito e 4 negli USA. Il primo estratto \u00e8 il brano da cui l'album \"Heaven on Earth\" prende parte del suo titolo, e cio\u00e8 il pi\u00f9 grande successo solista di Belinda, \"Heaven Is a Place on Earth\", che arriva al Numero 1 in vari paesi, tra cui USA, UK, Svezia e Norvegia (il singolo raggiunge il Numero 6 in Italia, mentre il remix dance arriva al Numero 1 anche nella chart dance statunitense). La canzone diventa un grandissimo successo anche nelle radio e sulle emittenti musicali, grazie a un videoclip diretto dall'attrice premio Oscar americana Diane Keaton. Il secondo estratto dall'album, \"I Get Weak\", scritto da Diane Warren, arriva al Numero 2 negli USA ed entra nella Top 10 in UK, anch'esso accompagnato da un video della Keaton. In Italia, il brano entrer\u00e0 in classifica direttamente al Numero 11, riottenendo il piazzamento pi\u00f9 volte, senza mai tuttavia entrare nella Top 10. Il terzo singolo/video dall'LP \u00e8 l'intensa ballata \"Circle in the Sand\", un altro Top 10 negli USA, in UK e in Germania. Poi, a questo punto, la promozione si diversifica a seconda dei paesi: nel Regno Unito, il quarto singolo \"World Without You\" avr\u00e0 un moderato successo, seguito dal quinto singolo, un'altra ballad, uscita nel 1988, \"Love Never Dies...\", che non va per\u00f2 oltre le posizioni pi\u00f9 basse della classifica britannica. Negli USA, il quarto singolo pubblicato sar\u00e0 \"I Feel Free\", una reinterpretazione del classico della band dei Cream, che non riesce a entrare nella Top 40.\n\"Runaway Horses\".\nIl seguito del grande successo di \"Heaven on Earth\" \u00e8 costituito da \"Runaway Horses\", che esce il 3 ottobre del 1989. L'album entra di nuovo nella Top 5 in Australia e in UK, ottenendo il doppio disco di platino in Australia e il disco di platino in UK, ma non riesce a eguagliare questo risultato negli USA. Anche in questo caso, ben 6 i singoli estratti. Il primo 45 giri \u00e8 \"Leave a Light On\", brano di apertura dell'album, che raggiunge il Numero 11 negli USA, il Numero 8 in Svezia e in Svizzera, e diventa un altro Top 5 in UK, Australia, Austria e Italia. La canzone comprende un assolo di slide guitar, eseguito dall'ex Beatles George Harrison, che collabora anche su un altro pezzo del disco, \"Deep Deep Ocean\". Il secondo singolo statunitense, \"Summer Rain\", raggiunge il Numero 30 nella primavera del 1990. Il brano, definito da Belinda il pi\u00f9 difficile da interpretare del suo repertorio fino a quel momento, arriva fino al Numero 6 in Australia, dove da allora \u00e8 diventato un classico, di cui \u00e8 stata realizzata una cover, nel 2004, dal gruppo australiano degli Slinkee Minx. Mentre il successo della Carlisle diminuisce negli USA, la sua popolarit\u00e0 rimane costante in Europa e in Australia. Nel 1990, vengono estratti altri singoli dall'album, tutti pi\u00f9 o meno di successo: l'estiva title track, \"Runaway Horses\", che viaggia ai margini della Top 40 in Australia e in UK, la spagnoleggiante \"La Luna\", Top 20 in Germania e Australia e Top 10 in Svizzera, di cui vengono realizzate diverse cover (dalla band tedesca dei Commercial Club Crew, dal cantante tedesco Maroma, e dal gruppo croato dei Magnetic) e un vero e proprio inno rock, \"(We Want) The Same Thing\", remixata per l'uscita su 45, che diventa l'ennesimo successo da Top 10 in Gran Bretagna. In sordina esce anche la ballata \"Vision of You\", che non entra nella UK Top 40 per un soffio, fermandosi invece al Numero 41; il brano far\u00e0 comunque da promo al tour di successo \"Runaway Live\", la cui registrazione \u00e8 stata distribuita originariamente in VHS e successivamente, da novembre 2001, in DVD. Nel 1993 Jennifer Rush fece una reinterpretazione del brano cantandolo anche in spagnolo.\nNel tardo autunno del 1990, le Go-Go's si riuniscono per un breve tour, a supporto della loro prima raccolta di successi, \"Greatest\", che comprende alcune hit, brani importanti e una nuova versione registrata nuovamente della reinterpretazione di \"Cool Jerk\", che compariva originariamente sul secondo album della band, \"Vacation\". Il tour si caratterizza per la campagna contro le pellicce portata avanti dai membri della band, a supporto della \"PETA-People for the Ethical Treatment of Animals\" (\u00abPersone per il trattamento etico degli animali\u00bb), un'organizzazione per i diritti degli animali. Pi\u00f9 tardi nel corso dell'anno, la Carlisle si unisce al cantante solista degli The Smithereens, Pat DiNizio, cantando sulla ballad del gruppo, \"Blue Period\".\n\"Live Your Life Be Free\".\nNel 1991, Belinda pubblica il suo quarto album di inediti di studio, \"Live Your Life Be Free\". Il disco segna in un certo modo un ritorno alla musica dalle influenze anni sessanta che aveva caratterizzato il suo debutto come solista. Il singolo \"Do You Feel Like I Feel?\", primo estratto per il mercato USA, ma secondo per quello europeo (Numero 29 in UK), viene accompagnato da un video scanzonato, ispirato dal B-movie \"Attack of the 50 Foot Woman\". La title-track, \"Live Your Life Be Free\", mescola influenze anni sessanta con il tipico stile del produttore Rick Nowels, ed \u00e8 accompagnata da un video che enfatizza, con immagini colorate e alla moda, il volto fotogenico della Carlisle. Il brano non otterr\u00e0 i favori del pubblico statunitense, mentre in Europa sar\u00e0 un successo radiofonico e conquister\u00e0 la Top 20 in UK (Numero 12), Italia (Numero 11) e Svezia (Numero 16), ottenendo lo stesso risultato di classifica anche in Australia. I singoli successivi, \"Half the World\", \"Little Black Book\" e \"I Plead Insanity\", diventano successi al di fuori del territorio statunitense. Nonostante \"Live Your Life Be Free\" si riveli, nel complesso, un inaspettato flop negli USA, ottiene comunque successo in Europa (Top 10 nel Regno Unito). \"Little Black Book\" verr\u00e0 utilizzata anche come brano di punta della successiva raccolta, \"The Best of Belinda - Volume 1\"; anche \"I Plead Insanity\" avrebbe dovuto seguire lo stesso percorso, ma la Carlisle non ne proseguir\u00e0 la promozione, poich\u00e9 in avanzato stato di gravidanza.\n\"The Best of Belinda - Volume 1\".\nIl primo periodo solista di Belinda Carlisle si chiude nel 1992, al termine del contratto con la MCA, la sua casa discografica negli USA. Ancora attiva in Europa e in Australia con la Virgin Records, nel 1992 esce la sua prima raccolta di successi, \"The Best of Belinda - Volume 1\", che raggiunge il Numero 1 e ottiene il doppio disco di platino, sia nel Regno Unito che in Australia. Il greatest hits non comprende inediti, ma include invece tutti i singoli tratti da \"Heaven on Earth\", \"Runaway Horses\" e \"Live Your Life Be Free\", omettendo soltanto la ballata \"Love Never Dies...\", ultimo estratto europeo da \"Heaven on Earth\", e i quattro singoli usciti per la sua prima etichetta, la I.R.S., cio\u00e8 \"Mad About You\", \"I Feel the Magic\", \"Band of Gold\" e \"Since You've Gone\", tratti dal suo primo album solista, \"Belinda\"; la collection esclude anche le colonne sonore da lei realizzate fino a quel momento.\n\"Real\".\nIl quinto album di inediti di studio della Carlisle, \"Real\", esce nel 1993, pubblicato su etichetta Virgin sia negli USA che in Europa. Il disco, in cui risalta l'assenza di Rick Nowels alla produzione, rappresenta un momentaneo allontanamento di Belinda dalla formula musicale vincente costituita da un pop rock leggero e orecchiabile, sottolineando invece un ritorno alle origini punk rock delle Go-Go's, a uno stile di musica ancora pi\u00f9 duro di quello degli esordi ufficiali della band, rintracciabile in alcuni demo inseriti nel Greatest Hits \"Return to the Valley of the Go-Go's\", pubblicato dal gruppo l'anno successivo. Persino la copertina dell'album pare allinearsi a questo stile pi\u00f9 crudo e meno rifinito, puntualizzato gi\u00e0 dal titolo stesso dell'LP (\"real\" significa appunto \u00abvero, reale, genuino\u00bb), con una Belinda ritratta senza il suo fedele make-up.\nIl lavoro \u00e8 quasi tutto scritto e co-prodotto dalla stessa Carlisle, assieme alla ex Go-Go's Charlotte Caffey, che ritorna qui ad avere grande spazio, dopo una parziale eclissi nei dischi precedenti, nonostante l'amicizia tra le due colleghe non sia mai venuta meno. In Gran Bretagna, il 33 giri raggiunge il Numero 9, dando vita a due soli singoli, entrambi di successo: il primo estratto, \"Big Scary Animal\", si piazza al Numero 12 in UK, il secondo, \"Lay Down Your Arms\", entra nella Top 30 britannica. Nello stesso periodo, la Carlisle registra anche un nuovo brano per una colonna sonora, \"One by One\", per il film \"The Harvest\" del 1993.\nDopo il terremoto di Northridge del 1994 Belinda e la sua famiglia traslocano in Europa. Verso la fine dell'anno, le Go-Go's si riuniscono un'altra volta, imbarcandosi in un nuovo tour, a supporto di un doppio greatest hits, il citato \"Return to the Valley of the Go-Go's\", contenente tre brani inediti (inclusi anche nella versione singola europea). Uno dei tre nuovi pezzi, il singolo \"The Whole World Lost Its Head\", contiene un paio di versi storici, che testimoniano il mito intramontabile delle Go-Go's: \"Mary ate her little lamb/And punk rock isn't dead\", cio\u00e8 \u00abMaria ha mangiato il suo agnellino e il punk rock non \u00e8 affatto morto\u00bb (il primo dei due versi \u00e8 un gioco di parole basato sull'assonanza con la frase originaria, \"Mary had a little lamb\", vale a dire \u00abMaria aveva un agnellino\u00bb). Anche stavolta, per\u00f2, la band si scioglie s\u00f9bito dopo la fine del tour. Da allora, Belinda ha sempre vissuto in Francia e in Inghilterra.\n\"A Woman and a Man\".\nNel 1995, la Carlisle ritorna nello studio di registrazione e ricomincia a lavorare con Rick Nowels. Nel 1996, nel Regno Unito e in Australia, esce il suo sesto album di inediti, intitolato \"A Woman and a Man\", pubblicato per l'etichetta Chrysalis Records. L'album, che riprende il discorso interrotto con \"Live Your Life Be Free\", riabbracciando la formula vincente del pop rock, con una decisa virata verso il cosiddetto \u00abpop adulto contemporaneo\u00bb, rinvigorisce la sua carriera solista in Europa e le regala diverse nuove hit in formato singolo. Il primo estratto, \"In Too Deep\", entra direttamente al Numero 6, riportando la Carlisle nella Top 10 britannica, per la prima volta dopo sei anni, e davanti a personaggi di spicco del periodo, quali Toni Braxton e C\u00e9line Dion. Anche \"Always Breaking My Heart\", uno di due brani inclusi nel disco scritti e prodotti da Per Gessle, met\u00e0 del duo dei Roxette, entra nella Top 10, piazzandosi al Numero 8. Il lavoro d\u00e0 vita ad altri due successi nel Regno Unito: \"Love in the Key of C\" (Numero 20 in UK) e \"California\" (Numero 31 in UK). L'album raggiunge il Numero 12 in UK, e ottiene il disco d'oro. Visto il grande successo del disco in Gran Bretagna, si decide di pubblicarlo anche negli USA, dove esce, durante l'estate del 1997, per la piccola etichetta Ark21. Nonostante il ritorno al successo in Europa e le comparse promozionali della Carlisle alla televisione e alla radio in America, l'album non riesce a ottenere lo stesso successo in Nord America. Con i primi due singoli estratti, Belinda torner\u00e0 in classifica anche in Australia; in particolare, \"In Too Deep\" conquista un soddisfacente Numero 11 ottenendo il disco d'oro.\nNel 1996, Belinda registra \"I Wouldn't Be Here (If I Didn't Love You)\", per la colonna sonora ufficiale di \"Two If by Sea\", mentre nel 1997, realizza \"I Won't Say (I'm in Love)\" per \"Hercules\", il cartone animato della Walt Disney. La canzone verr\u00e0 inserita nella versione europea della colonna sonora, pubblicata come singolo soltanto in Francia e in Germania, e interpretata, nella versione italiana, intitolata \"Ti vada o no\", da un duo appena nato, costituito dalle due sorelle milanesi Paola &amp; Chiara, che all'epoca avevano da poco trionfato al Festival di Sanremo di quell'anno, nelle sezione delle \u00abNuove Proposte\u00bb. Nessuno di questi brani \u00e8 mai comparso su raccolte di Belinda Carlisle.\n\"A Place on Earth - The Greatest Hits\".\nNel 1999, la Carlisle pubblica il suo secondo greatest hits nel Regno Unito, una doppia raccolta su CD, per la Virgin, dal doppio titolo \"A Place on Earth - The Greatest Hits\", contenente una selezione dei brani gi\u00e0 inseriti sulla prima raccolta \"The Best of Belinda - Volume 1\" del 1992, \"Big Scary Animal\", il primo singolo da \"Real\" del 1993, e i quattro singoli estratti da \"A Woman and a Man\" del 1996. Per l'occasione, Belinda registra anche tre nuove tracce: i singoli \"All God's Children\" (dagli autori del mega successo dell'anno, ovvero \"Believe\" di Cher) e \"A Prayer for Everyone\" (scritta dal fido Rick Nowels, insieme alla citata Marie Claire D'Ubaldo) e il brano \"Feels Like I've Known You Forever\", inserite in chiusura del primo disco, \"The Greatest Hits\". Il secondo disco, propriamente intitolato \"A Place on Earth\", comprende invece una serie di remix editi dei suoi pi\u00f9 grandi successi, unitamente a un paio di lati B, originariamente inediti, mai comparsi sui relativi album. Alcuni dei remix portano la firma di William Orbit, che aveva gi\u00e0 lavorato con Madonna sull'album del 1998, \"Ray of Light\". Il doppio \"A Place on Earth - The Greatest Hits\" ottiene il disco d'oro in Gran Bretagna, piazzandosi al Numero 15.\n\"Voil\u00e0\".\nNel 2007, Belinda Carlisle pubblica il suo settimo album solista, \"Voil\u00e0!\", il suo primo lavoro di studio a lungo respiro in undici anni. Il disco \u00e8 prodotto da John Reynolds ed \u00e8 composto da un mix di canzoni pop e classici francesi, tra cui cover di brani storici di Fran\u00e7oise Hardy e \u00c9dith Piaf. Un'edizione limitata del disco, pubblicata per il lancio promozionale iniziale, contiene quattro bonus tracks, cantate in inglese, tra cui l'unico singolo estratto, \"I Still Love Him\", e un adattamento della celebre \"La vie en rose\". \"Voil\u00e0\" viene pubblicato dalla Rykodisc ed esce nel Regno Unito il 5 febbraio, e negli USA il 6 febbraio del 2007. A Belinda era stato originariamente chiesto di realizzare un nuovo album contenente brani aderenti alla sua classica formula pop rock, ma la cantante si \u00e8 rifiutata, optando invece per la registrazione di questa collection di classici, caratterizzati da uno stile di cui ha dichiarato di essersi \"letteralmente innamorata\", sin da quando si era trasferita in Francia all'inizio degli anni novanta. Una recensione dettagliata dell'album, traccia per traccia, compare sul sito \"Belinda Carlisle - A Place On Earth\" Belinda Carlisle.\nIcon.\nIl 19 marzo 2013 esce il nuovo greatest di Belinda, pubblicato dalla Geffen Label. Oltre le classiche hits del passato, troviamo all'interno dell'album il nuovo singolo \"Sun\", unico brano inedito. La cover del CD \u00e8 affidata ad una vecchia foto scattata dal fotografo Herb Ritts, gi\u00e0 utilizzata nell'inlay dell'album Runaway Horses.\nSuccessivamente, dopo l'imprevedibile successo di Sun in UK, viene pubblicato un secondo singolo intitolato Goodbye Just go.\nWilder Shores.\nDopo dieci anni dall'album francese \"Voil\u00e0\", Belinda pubblica Wilder Shores il 29 settembre 2017.\nUn disco sperimentale dalle sonorit\u00e0 popmantra in cui le tracce racchiudono veri e propri mantra kundalini, arrangiati con sonorit\u00e0 pop tipiche di Belinda.\nIl primo singolo Adi Shakti viene pubblicato in anteprima il 5 agosto dello stesso anno.\nGold.\nRaccolta di singoli uscita nel 2019 che conduce Belinda con un inaspettato successo di vendite all'undicesima posizione della chart inglese, sorpassando grandi nomi del panorama musicale del momento e senza alcun brano in promozione. La raccolta include vecchi successi e nuovi brani.\nCollaborazioni.\nDurante la sua carriera solista, Belinda Carlisle ha avuto l'opportunit\u00e0 di lavorare con numerosi rinomati musicisti, sia degli anni sessanta che della sua generazione. Il chitarrista della formazione originaria dei Duran Duran, Andy Taylor, oltre a suonare sul primo album solista della cantante, \"Belinda\", compare anche nel video del suo primissimo successo, \"Mad About You\". Nello stesso album Lindsey Buckingham dei Fleetwood Mac ha coscritto la traccia \"Since you've gone\". Michelle Phillips (dei The Mamas and The Papas), Chynna Phillips e Carnie Wilson (prima che facessero parte delle Wilson Phillips insieme a Wendy Wilson, sorella minore di Carnie) hanno realizzato i cori per l'album \"Heaven on Earth\". Brian Wilson dei Beach Boys, padre, tra l'altro, di Carnie e Wendy Wilson, ha curato l'arrangiamento e realizzato i cori sul brano \"California\", tratto da \"A Woman and a Man\". Belinda ha cantato dal vivo con i suoi idoli, i Beach Boys, e ha cantato in studio con Freda Payne, quando si \u00e8 trattato di pubblicare su singolo il classico della Payne, \"Band of Gold\". L'ex Beatles George Harrison ha suonato la chitarra sul singolo \"Leave a Light On\" e sul brano \"Deep Deep Ocean\", entrambi contenuti sull'album \"Runaway Horses\". Su questo stesso album Bryan Adams ha realizzato i cori per \"Whatever It Takes\". La Carlisle ha poi realizzato i cori per l'album dei Then Jerico \"Big Area\", sulla traccia intitolata \"What Does It Take?\", e per l'album dei The Smithereens \"11\", sulla canzone intitolata \"Blue Period\", uscita anche come singolo, oltre che per la versione di \"She's on the Zoom\" di Don Henley dalla colonna sonora di \"Vision Quest\" (che comprendeva anche \"Crazy for You\" e \"Gambler\" di Madonna). Infine, Thomas Dolby ha suonato le tastiere in alcuni brani dell'album \"Heaven on Earth\" e Brian Eno ha suonato le tastiere sull'ultimo album della Carlisle, \"Voil\u00e0\". Marie Claire D'Ubaldo ha scritto per lei \"A prayer for everyone\". Con l'avvicinamento ai mantra e con la pubblicazione dell'album Wilder Shores, nel 2020 Belinda pubblica un ulteriore singolo popmantra \"Sat Siri\" in coppia con Donna De Lory, in passato sua corista.\nVita privata e impegno sociale.\nNata in una famiglia di tradizioni profondamente cristiane, Belinda Carlisle ha abbracciato il buddhismo, nella corrente di Nichiren Daishonin.\nBelinda \u00e8 sposata dal 1986 con il produttore cinematografico Morgan Mason, figlio dell'attore James Mason, nonch\u00e9 politico in passato vicino all'area libertaria nell'ambito del Partito Repubblicano dell'era Ronald Reagan. Tuttavia la cantante, proveniente da posizioni anarchiche in giovent\u00f9, nella maturit\u00e0 si \u00e8 sempre mantenuta su posizioni pi\u00f9 prossime al Partito Democratico, appoggiando prima Bill Clinton per poi passare ancor pi\u00f9 a sinistra, con assidue manifestazioni a favore di Bernie Sanders nel suo profilo Twitter. Tra le sue esternazioni pi\u00f9 progressiste si ricorda la sua esposizione pubblica a favore dei matrimoni tra persone dello stesso sesso, allorch\u00e9 la cantante dichiar\u00f2 con orgoglio che il suo unico figlio James Duke era omosessuale fin da minorenne, suscitando per questo la reazione polemica dei conservatori. James Duke si \u00e8 poi lanciato in politica, nel partito democratico, ed \u00e8 noto soprattutto come attivista LGBT.\nBelinda Carlisle \u00e8 vegetariana da anni e si batte per i diritti degli animali; la cantante vive dividendosi tra Bangkok e l'India, dopo anni trascorsi in Francia. In India ha fondato l'associazione Animal Alliance, per la tutela dei diritti degli animali abbandonati."}
{"id": "1241853", "revid": "547034", "url": "https://it.wikipedia.org/wiki?curid=1241853", "title": "This Time (album Melanie C)", "text": "This Time \u00e8 il quarto album della cantautrice britannica Melanie C.\nL'album \u00e8 stato pubblicato il 30 marzo 2007 in Germania, Austria e Svizzera, mentre \u00e8 stato pubblicato invece il 2 aprile in Inghilterra e nel resto del mondo. In Canada \u00e8 stato invece pubblicato l'8 aprile 2008 per l'etichetta EMI. L'album \u00e8 stato scritto e registrato tra la seconda met\u00e0 del 2006 e il 2007 ed \u00e8 stato realizzato tramite l'etichetta della stessa cantante, la Red Girl Records. Nonostante il discreto successo dei singoli estratti, l'album non ha ottenuto un gran successo, pur facendo riscontrare risultati di vendita non deludenti (oltre 200.000 copie vendute). Nell'album \u00e8 inoltre presente una collaborazione con Adam Argyle nella canzone \"Don't Let Me Go\".\nSingoli.\nDall'album sono stati estratti quattro singoli. Per quanto riguarda il singolo apripista, ne son stati scelti due, entrambi pubblicati nel marzo del 2007: uno \u00e8 \"I Want Candy\", cover del brano dei The Strangeloves, colonna sonora di un omonimo film e pubblicato in Italia, Inghilterra, Lettonia e Danimarca, l'altro \u00e8 \"The Moment You Believe\", pubblicato nel resto nell'Europa. Il secondo singolo estratto \u00e8 stato invece per tutta l'Europa \"Carolyna\", nel giugno 2007, mentre il terzo singolo \u00e8 la title track \"This Time\", uscita in Austria, Germania e Svizzera il 12 ottobre 2007. La canzone \u00e8 stata riarrangiata per l'occasione da Peter John Vettese.\n\"Carolyna\" \u00e8 stato scelto anche come singolo apripista per la pubblicazione canadese dell'album, nel marzo 2008, mentre il secondo singolo per il Canada, pubblicato nel giugno del 2008, \u00e8 \"Understand\"."}
{"id": "1241859", "revid": "123486171", "url": "https://it.wikipedia.org/wiki?curid=1241859", "title": "The Moment You Believe", "text": "The Moment You Believe \u00e8 il primo singolo estratto dal quarto album di Melanie C, \"This Time\".\nIl brano \u00e8 stato pubblicato in due date diverse ad esclusione dell'Italia, Inghilterra, Danimarca e Lettonia, in cui il primo singolo pubblicato \u00e8 stato \"I Want Candy\". La prima data \u00e8 il 16 marzo 2007 per la Germania, l'Austria e la Svizzera mentre il 21 marzo \u00e8 stato pubblicato nel resto del mondo. Si tratta di una ballad, scritta dalla stessa cantante insieme a Peter-John Vettese, che ne ha curato anche la produzione, ed \u00e8 stata usata per lo spot pubblicitario del programma \"Nur die Liebe z\u00e4hlt\" nella tv tedesca.\nIl singolo ha avuto un discreto successo in tutta Europa e in particolar modo in Spagna, dove \u00e8 rimasta per due settimane sulla vetta della classifica dei singoli pi\u00f9 venduti.\nIl singolo \u00e8 stato realizzato in due versioni: un semplice singolo a due tracce per la Svizzera e un maxi singolo per il resto dei paesi dove \u00e8 stato pubblicato, contenente varie tracce tra cui la b-side \"Fragile\", che nei paesi in cui \u00e8 uscito \"I Want Candy\" come primo singolo \u00e8 stata pubblicata come b-side del singolo successivo, \"Carolyna\".\nIl video.\nIl video \u00e8 stato girato agli \"Ealing Studios\" il giorno dopo le riprese del singolo parallelo, \"I Want Candy\". \u00c8 stato diretto da Tim Royes e la sua premier \u00e8 stata eseguita il 23 febbraio 2007 sulla rete televisiva VIVA."}
{"id": "1241868", "revid": "1573940", "url": "https://it.wikipedia.org/wiki?curid=1241868", "title": "Hojjatoleslam", "text": "\u1e24ojjatolesl\u0101m (pron: \"Hoggiatolesl\u00e0m\"), in Persiano \u1e24ojjatol-Esl\u0101m o \"\u1e25ojjatol-esl\u0101m wa l-muslim\u012bn\", (), \u00e8 un titolo onorifico che significa \u00abprova dell'Islam\u00bb o \u00abautorit\u00e0 relativamente all'Islam\u00bb. \nQuesto titolo \u00e8 dato ai religiosi sciiti che sono mujtahid. Inizialmente era titolatura propria degli esponenti principali di tale versione dell'Islam ma, a partire dal XIX secolo, \u00e8 stato esteso per tutti i \"mujtahid\", essendo stato coniato quello di Ayatollah per i pensatori di maggiore dottrina. \nOggi, particolarmente in Iran, pu\u00f2 essere dato a qualsiasi religioso, anche a chi non ha il rango di mujtahid.\nFormazione.\nGli studenti dei seminari sciiti (\"\u1e24awza\") cominciano i loro studi imparando fiqh, kal\u0101m, \u1e25ad\u012bth, tafsir, filosofia e letteratura araba. \nQuando infine essi padroneggiano queste materie, possono allora fregiarsi del titolo di \"\u1e24ojjatolesl\u0101m\" e mirare a quello di mujtahid, studiando testi avanzati di \"sa\u1e6d\u1e25\", e frequentando corsi di \"kh\u0101rij\"."}
{"id": "1241870", "revid": "3732", "url": "https://it.wikipedia.org/wiki?curid=1241870", "title": "Jan Karski", "text": "Per la sua opera \u00e8 stato insignito del titolo di Giusto tra le nazioni. Alla sua memoria \u00e8 stato intitolato un premio.\nBiografia.\nNasce a \u0141\u00f3d\u017a nel 1914, cattolico convinto spos\u00f2 una ragazza ebrea. Studi\u00f2 Diritto a Leopoli ,a met\u00e0 degli anni Trenta anche per adempiere il servizio militare, frequent\u00f2 un corso militare di artiglieria. Inizi\u00f2 poi a sviluppare la sua vocazione diplomatica ricoprendo vari incarichi in Germania, Svizzera e Inghilterra. Nel gennaio 1939 era impiegato al ministero polacco per gli affari esterni. Durante la campagna del settembre 1939 fu fatto prigioniero dai sovietici che poi lo consegnarono ai tedeschi. In novembre riusc\u00ec ad evadere durante un trasferimento e, giunto a Varsavia si un\u00ec alla resistenza. A partire dal gennaio 1940 partecip\u00f2 a missioni di collegamento con il governo polacco in esilio in Francia.\nFatto prigioniero dalla Gestapo in Slovacchia nel giugno 1940, la resistenza lo fece nuovamente evadere dall'ospedale di Nowy S\u0105cz. Successivamente partecip\u00f2 alle attivit\u00e0 dell'ufficio di propaganda ed informazione dell'Armia Krajowa (AK), la maggiore organizzazione di resistenza armata polacca durante l'occupazione nazista.\nNell'estate 1942 fu inviato in missione a Londra per aggiornare il generale W\u0142adys\u0142aw Sikorski e gli altri rappresentanti dei partiti politici in esilio sulla situazione in Polonia. Di nuovo in Polonia, si infiltr\u00f2 due volte nel ghetto di Varsavia e raccolse anche informazioni sui campi di concentramento ed i campi di sterminio tedeschi. Nell'autunno 1942 effettu\u00f2 una nuova missione diplomatica in Gran Bretagna e negli Stati Uniti per riferire sullo sterminio degli ebrei da parte dei nazisti sul territorio della Polonia occupata. Il Rapporto Karski venne poi inviato dal generale Sikorski ai governi britannico ed americano, con la richiesta di aiuto per gli ebrei polacchi. \nNel 1943 Karski pot\u00e9 incontrare il ministro degli esteri britannico Anthony Eden ed il presidente degli Stati Uniti Roosevelt, come pure i principali esponenti delle comunit\u00e0 ebraiche dei due paesi. Ai suoi racconti gran parte di loro ebbero una reazione di incredulit\u00e0, simile a quella di Felix Frankfurter, giudice della Corte Suprema degli Stati Uniti, egli stesso ebreo, che gli disse:\nPresent\u00f2 il suo rapporto anche a politici, vescovi, giornalisti ed artisti, ma nessuno si interess\u00f2 veramente a quanto diceva. Nel 1944 scrisse \"La mia testimonianza davanti al mondo. Storia di uno stato segreto\" dedicato allo stato clandestino polacco.\nDopo la guerra rimase negli Stati Uniti dove fu docente per quarant'anni di Scienze politiche all'Universit\u00e0 di Georgetown di Washington. Nel 1982 fu riconosciuto Giusto tra le nazioni dall\u2019istituto israeliano Yad Vashem che lo ha definito \u201cun ebreo cristiano e cattolico praticante\u201d.\nKarski fu uno dei protagonisti del documentario di Claude Lanzmann, \"Shoah\": rilasci\u00f2 una lunga intervista su quello che vide nel Ghetto di Varsavia e raccont\u00f2 agli Alleati per informarli della situazione degli ebrei polacchi durante la guerra.\nLa figura di Jan Karski colp\u00ec lo scrittore francese Yannick Haenel che raccont\u00f2 l'eccezionale vicenda nel libro \"Il testimone inascoltato\".\nDal 2011 \u00e8 ricordato come Giusto al Giardino dei Giusti di Milano."}
{"id": "1241871", "revid": "3689", "url": "https://it.wikipedia.org/wiki?curid=1241871", "title": "Jan Kozielewski", "text": ""}
{"id": "1241872", "revid": "547034", "url": "https://it.wikipedia.org/wiki?curid=1241872", "title": "Criptomusulmani", "text": "Per criptomusulmani si intende tutte quei musulmani che aderiscono segretamente all'Islam professando in pubblico un'altra fede. Con questa parola si designano di solito i musulmani spagnoli durante l'inquisizione (per es. i moriscos) oltre che i musulmani nelle aree a maggioranza cristiana dei Balcani.\nAffine al concetto di criptomusulmani \u00e8 quello di \"criptosunniti\" e \"criptosciiti\", cio\u00e8 minoranze sunnite e sciite che, per sfuggire alle reciproche persecuzioni, in vari tempi e luoghi, trovarono vantaggioso fingere di condividere il credo maggioritario del luogo ove vivevano.\nEsempi storici.\nAlcuni esempi storici includono Ahmad ibn Qasim Al-Hajar\u012b, cripto-musulmano spagnolo del XVI secolo che scrisse un libro in cui racconta come ha organizzato la sua fuga dalla Spagna al Marocco e include anche una confutazione delle opinioni cattoliche su Ges\u00f9 ed i dettagli su come vivevano i cripto-musulmani in Spagna."}
{"id": "1241873", "revid": "3689", "url": "https://it.wikipedia.org/wiki?curid=1241873", "title": "Criptomusulmano", "text": ""}
{"id": "1241874", "revid": "729019", "url": "https://it.wikipedia.org/wiki?curid=1241874", "title": "Organizzazione dei Mojahedin della Rivoluzione Islamica", "text": "L'Organizzazione dei Mojahedin della Rivoluzione Islamica (in iraniano: \"S\u0101zm\u0101n-e Moj\u0101hedin-e Enqel\u0101b-e Esl\u0101mi-e Ir\u0101n\"; in inglese: \"Mojahedin of the Islamic Revolution of Iran Organization\") \u00e8 un partito politico iraniano. \u00c8 stato fondato nel 1979."}
{"id": "1241875", "revid": "1305772", "url": "https://it.wikipedia.org/wiki?curid=1241875", "title": "Silver Ring Thing", "text": "Silver Ring Thing \u00e8 un programma creato nel 1997 da un pastore evangelico di Yuma (Arizona) Denny Pattyn di astinenza sessuale statunitense che incoraggia gli adolescenti a rimanere vergini fino al matrimonio, dal 2004 il programma \u00e8 presente anche nel Regno Unito.\nStoria.\nIspirato da movimenti cristiani conservatori e finanziato anche dal Governo federale degli Stati Uniti fino al 2005 per conquistare l'interesse degli adolescenti, il programma organizza eventi in stile concerto rock/hip hop. Durante gli incontri i partecipanti si impegnano a rispettare l'astinenza sessuale fino al matrimonio, comprando un anello che poi infilano all'anulare della mano sinistra.\nQuest'anello ha inciso il versetto biblico tratto dalla Prima lettera ai Tessalonicesi di San Paolo:\nGli anelli sono il simbolo della loro decisione di rimanere casti, oltre a segnalare ad altri la scelta fatta. L'anello sar\u00e0 poi sostituito dalla fede nuziale.\nIl caso \"Lydia Playfoot\" in Gran Bretagna.\nNel luglio 2007 la corte l'Alta Corte britannica \u00e8 stata chiamata a decidere dalla \"Millais School\" di Horsham (Sussex) sulla legittimit\u00e0 di indossare l'anello durante le lezioni da parte di Lydia Playfoot, un'allieva sedicenne. Secondo la direzione dell'istituto quel cerchietto di metallo, come tutti i gioielli, era un'eccezione imprevista per l'uniforme scolastica al pari del velo delle ragazze di fede islamica o dei braccialetti Kara dei sikh.\nLa sentenza dell'Alta Corte ha accolto la posizione della scuola, ribadendo il divieto."}
{"id": "1241876", "revid": "78273", "url": "https://it.wikipedia.org/wiki?curid=1241876", "title": "Mondo occidentale", "text": ""}
{"id": "1241880", "revid": "110157", "url": "https://it.wikipedia.org/wiki?curid=1241880", "title": "Palestinian Media Watch", "text": "Palestinian Media Watch (PMW) \u00e8 un'organizzazione israeliana fondata nel 1996 per controllare i media e i libri di testo palestinesi in arabo. In particolare, mira ad analizzare la societ\u00e0 palestinese in relazione al terrorismo e all'Islam radicale.\nPalestinian Media Watch documenta e confronta le relazioni pubbliche palestinesi con il mondo occidentale rispetto ai messaggi passati alla popolazione in arabo.\nIl direttore dell'organizzazione \u00e8 Itamar Marcus. Il direttore dell'organizzazione \nIn un article per \"CounterPunch\", PMW \u00e8 descritto come un sito di propaganda di estrema destra. Secondo un articolo di \"Haaretz\" del 2012 Palestinian Media Watch \u00e8 associato all'estrema destra israeliana, e la maggioranza delle informazioni fornite da PMW in relazione alle istigazioni alla violenza palestinesi \u00e8 di natura professionale. L'organizzazione \u00e8 finanziata dalla Michael Cherney Foundation, il cui fondatore \u00e8 un oligarca russo ricercato dall'Interpol per vari crimini e rifugiatosi in Israele ."}
{"id": "1241881", "revid": "1543377", "url": "https://it.wikipedia.org/wiki?curid=1241881", "title": "Pionieri di domani", "text": "Pionieri di domani (\u0631\u0648\u0627\u062f \u0627\u0644\u063a\u062f) \u00e8 un programma televisivo per bambini in onda dal 13 aprile 2007 su \"Al-Aqsa TV\", la televisione ufficiale di Hamas in Palestina. Il programma \u00e8 stato ideato da Hazim Al-Sha'arawi ed \u00e8 condotto dalla giovane Saraa Barhoum che insieme ad alcuni personaggi in costume da mascotte interpreta delle scenette in cui si discute della vita in Palestina, ed in cui interviene telefonicamente il pubblico da casa (tipicamente bambini di circa 9-13 anni).\nIl programma \u00e8 divenuto famoso dopo che Palestinian Media Watch, un'organizzazione che dal 1996 monitora i media e i libri di testo in arabo, ha osservato che \"Farfur\" (\"farfalla\" in arabo) uno dei protagonisti della trasmissione molto simile a Topolino, oltre ad invitare i bambini a pregare e bere latte, affermava la supremazia dell'Islam, chiedeva di detestare Israele e gli Stati Uniti ed indottrinava i piccoli telespettatori con lezioni sulla \"resistenza del Jih\u0101d\". Da quel momento Farfur \u00e8 stato sostituito da un'ape.\nFunzionari israeliani hanno denunciato il programma come deviante ed oltraggioso mentre altri critici (ad es. l'Anti-Defamation League) affermano che promuove antiamericanismo ed antisemitismo.\nIl produttore dello show ha risposto che il programma parla \"dei bambini palestinesi che esprimono i loro sentimenti su quello che vedono.\" Contro il programma si \u00e8 per\u00f2 espressa anche la Palestinian Broadcasting Corporation controllata da al-Fath."}
{"id": "1241883", "revid": "1347902", "url": "https://it.wikipedia.org/wiki?curid=1241883", "title": "Kafir", "text": ""}
{"id": "1241886", "revid": "78273", "url": "https://it.wikipedia.org/wiki?curid=1241886", "title": "Kaffir", "text": ""}
{"id": "1241896", "revid": "1862310", "url": "https://it.wikipedia.org/wiki?curid=1241896", "title": "Fiordi della Groenlandia", "text": "Di seguito \u00e8 riportata la lista dei fiordi della Groenlandia. Sono ordinati secondo il comune di appartenenza (Avannaata, Kujalleq, Qeqertalik, Qeqqata e Sermersooq), poi in ordine alfabetico (secondo il nome groenlandese ove possibile)."}
{"id": "1241904", "revid": "120796033", "url": "https://it.wikipedia.org/wiki?curid=1241904", "title": "Rodney Mullen", "text": "Biografia.\nLargamente riconosciuto come uno degli skater pi\u00f9 influenti della storia, inizia a praticare lo skateboarding il 1\u00ba gennaio del 1977. Lo stesso anno inizia a partecipare alle prime competizioni di skateboard, per poi diventare professionista nel 1980, a soli quattordici anni. Diventa membro attivo del team \"Powell Peralta Bones Brigade\", fondato da Stacy Peralta.\nNel 1989 partecipa al film \"California Skate\" come stuntman per alcune sequenze nelle veci del protagonista Christian Slater.\nNel corso della sua carriera professionistica, ha fondato due aziende produttrici di materiale e vestiario per lo skateboarding: la World Industries nel 1993 e la Almost nel 2002.\nStile.\nMullen ha uno stile unico. \u00c8 solito usare \"trick\" di \"freestyle\" nello \"street\". All'inizio della sua carriera era prevalentemente un freestyler.\nNella sua carriera ha inventato molti \"trick\". Tra i pi\u00f9 noti, sono da citare il \"kickflip\", inventato nel 1983, che consiste nel far fare alla tavola un giro completo di 360 gradi lungo il suo asse maggiore, l'\"heelflip\", il \"kickflip underflip\", l'ollie e il \"360 flip\".\nSponsor.\nMullen ottenne il primo sponsor, \"The Inland Surf Shop\", nel 1977. Attualmente \u00e8 sponsorizzato da Almost, Enjoi, Darkstar, Tensor, Speed Demons, Matix e Globe International.\nCollegamenti esterni.\nSito non ufficiale dedicato a Rodney Mullen"}
{"id": "1241905", "revid": "2224701", "url": "https://it.wikipedia.org/wiki?curid=1241905", "title": "Strada statale 140 del Lago Albano", "text": "La strada statale 140 del Lago Albano o strada statale 140 del Lago Olimpico (SS 140) parte dalla strada statale 7 Via Appia in localit\u00e0 Due Santi, nel comune di Marino, e raggiunge Castel Gandolfo ricalcando il tracciato dell'Olmata del Papa, ovvero della via che percorre il pontefice venendo da Roma alla tenuta di Castel Gandolfo.\nLa strada statale 140 dir del Lago Albano (SS 140 dir) invece parte dalla SS 140 e sottopassa con una grande galleria il monte Cucco e sbuca sul lungolago del lago Albano.\nStoria.\nLa strada statale 140 venne istituita nel 1949 con il seguente percorso: \"Dalla n. 7 presso la localit\u00e0 Olmata, all'abitato di Castel Gandolfo.\""}
{"id": "1241906", "revid": "70873", "url": "https://it.wikipedia.org/wiki?curid=1241906", "title": "Teoria delle variabili nascoste", "text": ""}
{"id": "1241910", "revid": "599013", "url": "https://it.wikipedia.org/wiki?curid=1241910", "title": "Superliga 1995-1996 (Slovacchia)", "text": "L'edizione 1995-96 della Corgo\u0148 Liga vide la vittoria finale dello .\nCapocannoniere del torneo fu R\u00f3bert Semen\u00edk (1.FC Kosice), con 29 reti."}
{"id": "1241911", "revid": "53481", "url": "https://it.wikipedia.org/wiki?curid=1241911", "title": "Vangelo di Didimo Thoma", "text": ""}
{"id": "1241916", "revid": "174925", "url": "https://it.wikipedia.org/wiki?curid=1241916", "title": "Christoffel Plantijn", "text": ""}
{"id": "1241918", "revid": "1874129", "url": "https://it.wikipedia.org/wiki?curid=1241918", "title": "Barwick-in-Elmet", "text": "Barwick-in-Elmet \u00e8 un villaggio situato a 8 chilometri a est di Leeds (West Yorkshire, Inghilterra). \u00c8 uno dei due posti nell'area associato esplicitamente con l'antico regno dell'Elmet insieme a Sherburn-in-Elmet."}
{"id": "1241919", "revid": "110157", "url": "https://it.wikipedia.org/wiki?curid=1241919", "title": "Eichgraben", "text": "Eichgraben \u00e8 un comune austriaco di 4 555 abitanti nel distretto di Sankt P\u00f6lten-Land, in Bassa Austria; ha lo status di comune mercato (\"Marktgemeinde\"). \u00c8 stato istituito nel 1923 per scorporo dal comune di Pressbaum."}
{"id": "1241920", "revid": "1127470", "url": "https://it.wikipedia.org/wiki?curid=1241920", "title": "Frankenfels", "text": "Frankenfels \u00e8 un comune austriaco di 1 956 abitanti nel distretto di Sankt P\u00f6lten-Land, in Bassa Austria; ha lo status di comune mercato (\"Marktgemeinde\")."}
{"id": "1241921", "revid": "767487", "url": "https://it.wikipedia.org/wiki?curid=1241921", "title": "Gerersdorf", "text": "Gerersdorf \u00e8 un comune austriaco di 951 abitanti nel distretto di Sankt P\u00f6lten-Land, in Bassa Austria. Fino al 1950 ha incluso come comune catastale la localit\u00e0 di Prinzersdorf, eretta in quella data a comune autonomo. Sempre nel 1950 Gerersdorf ha inglobato Matzersdorf, gi\u00e0 comune catastale del comune soppresso di Pummersdorf."}
{"id": "1241927", "revid": "339392", "url": "https://it.wikipedia.org/wiki?curid=1241927", "title": "Cardinal Giulio Mazarino", "text": ""}
{"id": "1241928", "revid": "287204", "url": "https://it.wikipedia.org/wiki?curid=1241928", "title": "Hafnerbach", "text": "Hafnerbach \u00e8 un comune austriaco di 1 589 abitanti nel distretto di Sankt P\u00f6lten-Land, in Bassa Austria; ha lo status di comune mercato (\"Marktgemeinde\").\nGeografia fisica.\nIl comune \u00e8 situato nella parte meridionale del Dunkelsteinerwald, nel Mostviertel. La superficie municipale copre 23,21\u00a0km2 di cui il 34,19% \u00e8 ricoperto da boschi.\nIl territorio comunale \u00e8 ripartito nei comuni catastali (\"Katastralgemeinden\") di Doppel bei Rannersdorf, Hafnerbach, Hengstberg, Hoheneggerwald, Korning, Obergraben, Untergraben, Oed bei Korning, Pfaffing, Pielachhaag, Rannersdorf, Sasendorf, Stein-Eichberg, Thal, Weghof, Weinzierl, Wimpassing an der Pielach, W\u00fcrmling e Zendorf.\nStoria.\nNell'antichit\u00e0 l'area era parte della provincia romana del Norico e in loco era situato un cimitero. Trovandosi nell'entroterra austriaco meridionale ha avuto un corso storico che hanno caratterizzato la storia nazionale."}
{"id": "1241929", "revid": "8596", "url": "https://it.wikipedia.org/wiki?curid=1241929", "title": "Lizardo Montero Flores", "text": ""}
{"id": "1241930", "revid": "110157", "url": "https://it.wikipedia.org/wiki?curid=1241930", "title": "Haunoldstein", "text": "Haunoldstein \u00e8 un comune austriaco di 1 117 abitanti nel distretto di Sankt P\u00f6lten-Land, in Bassa Austria."}
{"id": "1241931", "revid": "599013", "url": "https://it.wikipedia.org/wiki?curid=1241931", "title": "Ssc", "text": ""}
{"id": "1241932", "revid": "729019", "url": "https://it.wikipedia.org/wiki?curid=1241932", "title": "Stazione di Portici-Ercolano", "text": "La stazione di Portici-Ercolano \u00e8 una fermata ferroviaria posta sulla linea Napoli-Salerno gestita da RFI. Ubicata sulla costa del comune di Portici, di fronte al porticciolo del Granatello, porta anche il nome di Ercolano poich\u00e9 serve anche l'omonima citt\u00e0, il cui centro si trova a poca distanza da essa.\nStoria.\nIn origine era la stazione terminale della ferrovia Napoli-Portici, la prima linea costruita in territorio italiano, nel Regno delle Due Sicilie sotto la reggenza dei Borbone, inaugurata il 3 ottobre 1839. Nel 1842 fu poi aperto il tronco che da questo scalo proseguiva fino a Torre del Greco e a Castellammare di Stabia, facendo diventare la stazione passante.\nStrutture e impianti.\nIl fabbricato viaggiatori, ristrutturato nel 2007, \u00e8 di epoca successiva all'inaugurazione della linea. La stazione \u00e8 composta da due binari passanti, dopo la chiusura del preesistente scalo merci.\nMovimento.\nLa stazione \u00e8 servita da treni regionali e metropolitani svolti da Trenitalia nell'ambito del contratto di servizio stipulato con la Regione Campania.\nServizi.\nLa stazione dispone di:\nInterscambi.\nFra il 1879 e il 1958 nei pressi della stazione transitava la tranvia Napoli-Portici-Torre del Greco e la relativa diramazione a servizio delle zone di Bellavista e Resina."}
{"id": "1241933", "revid": "174925", "url": "https://it.wikipedia.org/wiki?curid=1241933", "title": "Stud Poker", "text": ""}
{"id": "1241940", "revid": "110157", "url": "https://it.wikipedia.org/wiki?curid=1241940", "title": "Herzogenburg", "text": "Herzogenburg \u00e8 un comune austriaco di 7 738 abitanti nel distretto di Sankt P\u00f6lten-Land, in Bassa Austria; ha lo status di citt\u00e0 (\"Stadtgemeinde\"). Nel 1967 ha inglobato il comune soppresso di Ederding e nel 1971 quelli di Sankt Andr\u00e4 an der Traisen e Gutenbrunn."}
{"id": "1241942", "revid": "110157", "url": "https://it.wikipedia.org/wiki?curid=1241942", "title": "Hofstetten-Gr\u00fcnau", "text": "Hofstetten-Gr\u00fcnau (fino al 1995 Gr\u00fcnau) \u00e8 un comune austriaco di 2 597 abitanti nel distretto di Sankt P\u00f6lten-Land, in Bassa Austria; ha lo status di comune mercato (\"Marktgemeinde\")."}
{"id": "1241943", "revid": "1442080", "url": "https://it.wikipedia.org/wiki?curid=1241943", "title": "Nazionale di calcio a 5 dell'Uruguay", "text": "La nazionale di calcio a 5 dell'Uruguay \u00e8, in senso generale, una qualsiasi delle selezioni nazionali di Calcio a 5 della Asociaci\u00f3n Uruguaya de F\u00fatbol che rappresentano l'Uruguay nelle varie competizioni ufficiali o amichevoli riservate a squadre nazionali.\nSebbene l'origine del futsal possa ricondursi alla terra uruguaiana all'inizio degli anni 1930, la nazionale non ha ottenuto significativi risultati a livello di competizioni internazionali a carattere ufficiale, sorte solo negli anni 1960: l'Uruguay non si \u00e8 mai laureato campione sudamericano n\u00e9 tantomeno iridato, ma ha ottenuto nella sua storia svariati piazzamenti. Questa squadra nazionale \u00e8 stata per lungo tempo, dagli anni 1970 agli anni 1980 in lotta con il Paraguay per rappresentare la seconda forza sudamericana dietro al Brasile. Tra il 1971 ed il 1989 l'Uruguay ha collezionato quattro piazze d'onore ai campionati sudamericani. Nello stesso tempo, ai campionati del mondo organizzati dalla FIFUSA, l'Uruguay ha ottenuto un terzo posto all'esordio nel 1982 battendo la Colombia 2-1 dopo i calci di rigore, ha raggiunto il girone per l'accesso alle semifinali nel 1985 e nel 1988.\nCon l'avvento della FIFA l'Uruguay ha perso parte del proprio valore sportivo: nelle otto edizioni della Coppa America targata CONMEBOL, la \"celeste\" ha raggiunto solo una finale, battuta dal Brasile con il sonoro punteggio di 8-1. Mentre al mondiale ha collezionato due mancate qualificazioni nel 1989 e 1992. L'Uruguay \u00e8 poi tornato ai mondiali in occasione della rassegna spagnola del 1996, ha superato brillantemente il primo turno a pari merito con la selezione italiana, ma \u00e8 stato poi eliminato nel girone di accesso alla semifinale da Brasile e Ucraina. Quattro anni pi\u00f9 tardi ha centrato una nuova qualificazione al mondiale di Guatemala, ma \u00e8 uscita al primo turno con un'unica vittoria ai danni della Thailandia. Nel 2004 infine non si \u00e8 qualificata a causa del quarto posto al campionato sudamericano dell'anno prima."}
{"id": "1241944", "revid": "131358", "url": "https://it.wikipedia.org/wiki?curid=1241944", "title": "Torpedo Mosca", "text": ""}
{"id": "1241945", "revid": "110157", "url": "https://it.wikipedia.org/wiki?curid=1241945", "title": "Inzersdorf-Getzersdorf", "text": "Inzersdorf-Getzersdorf \u00e8 un comune austriaco di 1 531 abitanti nel distretto di Sankt P\u00f6lten-Land, in Bassa Austria. \u00c8 stato istituito nel 1970 con la fusione dei comuni soppressi di Getzersdorf e Inzersdorf ob der Traisen; Getzersdorf era gi\u00e0 stato accorpato a Inzersdorf ob der Traisen nel 1863, ma nel 1919 era tornato autonomo. Capoluogo comunale \u00e8 Inzersdorf ob der Traisen."}
{"id": "1241947", "revid": "110157", "url": "https://it.wikipedia.org/wiki?curid=1241947", "title": "Kapelln", "text": "Kapelln \u00e8 un comune austriaco di 1 389 abitanti nel distretto di Sankt P\u00f6lten-Land, in Bassa Austria; ha lo status di comune mercato (\"Marktgemeinde\"). Istituito nel 1854, nel 1971 ha inglobato il comune soppresso di Thalheim."}
{"id": "1241948", "revid": "22475", "url": "https://it.wikipedia.org/wiki?curid=1241948", "title": "Delage D4", "text": "La D4 era un'autovettura di fascia media prodotta tra il 1933 ed il 1934 dalla Casa automobilistica francese Delage.\nProfilo.\nCon la D4, la Casa di Levallois intendeva rispolverare una fascia di mercato trascurata da troppo tempo, vale a dire quella della vetture intorno al litro e mezzo. Era infatti dal 1921, con l'uscita di produzione della Type AM, che nel listino Delage mancava una vettura di fascia analoga.\nLa D4 and\u00f2 pertanto ad inserirsi alla base della gamma, subito sotto la DS con motore da 2.5 litri. Il resto della gamma era composto nel 1933 da altri due modelli: la D6 con motori da 2.7 e 3 litri e la D8, con motore da 4.1 litri.\nLa D4 era costruita sul telaio da 2837 mm utilizzato anche per altri modelli della Casa. Era equipaggiata da un 4 cilindri da 1481 cm\u00b3 di cilindrata, in grado di erogare una potenza massima di 40 CV a 4200 giri/min. La velocit\u00e0 massima era di circa 100\u00a0km/h.\nIn ogni caso, la D4 non ottenne un gran successo di vendite, poich\u00e9 la concorrenza si era fatta spietata in un settore dove la Delage mancava da anni e nel quale aveva perso molto del suo peso. Il pubblico le prefer\u00ec vetture come la Peugeot 301, che difatti fu venduta pi\u00f9 a lungo e in quantit\u00e0 nettamente superiori.\nPertanto la D4 fu pensionata prematuramente nel 1934."}
{"id": "1241949", "revid": "2057018", "url": "https://it.wikipedia.org/wiki?curid=1241949", "title": "Sport R\u00e9unis de Del\u00e9mont", "text": "Lo Sport R\u00e9unis de Del\u00e9mont (letteralmente \"Sport Riuniti di Del\u00e9mont\") \u00e8 una societ\u00e0 calcistica svizzera con sede nella citt\u00e0 di Del\u00e9mont. Milita in Promotion League, terza serie del campionato svizzero di calcio.\nStoria.\nLa squadra nasce dalla fusione del Football-Club Del\u00e9mont (fondato nel 1905) e dell'Union Sportive Del\u00e9mont-Gare, fondata nel 1907.\nIl club ha occasionalmente militato in Lega Nazionale A (nelle stagioni 1999-2000 e 2002-2003) e gioca nello stadio La Blancherie che ha una capienza di 5.263 spettatori.\nNella stagione 2009-2010 ha sconfitto lo Young Fellows Juventus nelle finali di Prima Lega, ottenendo la promozione in Challenge League. Al termine della stagione 2011-2012 \u00e8 retrocesso nel campionato di Prima Lega Promozione.\nOrganico.\nRosa 2011-2012.\n\"Aggiornata al 22 gennaio 2012\" ."}
{"id": "1241953", "revid": "1718925", "url": "https://it.wikipedia.org/wiki?curid=1241953", "title": "Jason Priestley", "text": "\u00c8 conosciuto principalmente per il ruolo di Brandon Walsh in \"Beverly Hills 90210\", \"teen drama\" degli anni novanta.\nBiografia.\nDebutta nel 1986 nel film \"Il ragazzo che sapeva volare\", in seguito colleziona piccole apparizioni in serie televisive come \"21 Jump Street\", \"MacGyver\" e \"In viaggio nel tempo\". Nel 1990 viene scelto per il ruolo di Brandon Walsh nella serie TV \"Beverly Hills 90210\", diventando assieme al collega Luke Perry idolo di milioni di adolescenti. Interpreta il ruolo di Brandon per ben dieci anni, alternandolo con interpretazioni in \"Tombstone\", \"Amore e morte a Long Island\", \"The Eye - Lo sguardo\". Dopo la fine di \"Beverly Hills 90210\", Priestley ha partecipato a svariati film per la televisione e a serie tv come \"Tru Calling\" dove interpreta Jack Harper, \"Le cose che amo di te\", \"Medium\" e \"Side Order of Life\".\nAppassionato di automobilismo, nel 1999 ha partecipato al primo Gumball 3000 guidando una Lotus Esprit e nel 2002 \u00e8 stato vittima di uno spaventoso incidente durante le Indy Pro Series, riportando gravi ferite facciali e rischiando di perdere l'uso delle gambe. Dopo molti mesi di fisioterapia e una ricostruzione facciale \u00e8 tornato in salute. \u00c8 un grande fan della band Barenaked Ladies, tanto da riuscire a collaborare con loro dirigendo alcuni videoclip e un documentario intitolato \"Barenaked in America\".\nIl 6 luglio del 2007 ha avuto una bambina, Ava Veronica, dalla moglie Naomi; nello stesso anno ha ottenuto la cittadinanza statunitense. Il 9 giugno 2010 \u00e8 diventato nuovamente pap\u00e0 di un bimbo di nome Dashiell Orson. Nei primi anni dopo il 2010 \u00e8 nel cast di due serie televisive, protagonista di \"Call Me Fitz\", serie canadese in cui interpreta Richard \"Fitz\" Fitzpatrick, un donnaiolo che conduce una vita al limite, e personaggio ricorrente in \"Haven\", serie di genere soprannaturale co-prodotta da Stati Uniti e Canada, in cui presta il volto a Chris Brody. Successivamente, dal 2016 al 2021 e stato protagonista con Cindy Sampson di \"Private Eyes\".\nDoppiatori italiani.\nNelle versioni in italiano dei suoi film, Jason Priestley \u00e8 stato doppiato da:"}
{"id": "1241960", "revid": "110157", "url": "https://it.wikipedia.org/wiki?curid=1241960", "title": "Karlstetten", "text": "Karlstetten \u00e8 un comune austriaco di 2 182 abitanti nel distretto di Sankt P\u00f6lten-Land, in Bassa Austria; ha lo status di comune mercato (\"Marktgemeinde\")."}
{"id": "1241961", "revid": "77628", "url": "https://it.wikipedia.org/wiki?curid=1241961", "title": "Emerson Radio Corporation", "text": ""}
{"id": "1241965", "revid": "984922", "url": "https://it.wikipedia.org/wiki?curid=1241965", "title": "Statistik Austria", "text": "La Statistik Austria \u00e8 la designazione per il pubblico dell'istituto nazionale di statistica della repubblica austriaca.\nL'azienda si \u00e8 distaccata dall'ufficio federale grazie alla legge che ha permesso tale scissione, entrata in vigore, in Austria, dal 1\u00ba gennaio del 2000. Tuttavia non \u00e8 una societ\u00e0 indipendente in quanto rimane un'istituzione federale a scopo di lucro di pubblico dominio, della quale lo scopo \u00e8 fornire i servizi di statistica su tutto il territorio federale."}
{"id": "1241966", "revid": "1652635", "url": "https://it.wikipedia.org/wiki?curid=1241966", "title": "Sport Club Kriens", "text": "Lo Sport Club Kriens \u00e8 una societ\u00e0 calcistica svizzera della citt\u00e0 di Kriens. La sua fondazione risale al 1\u00ba luglio 1944.\nStadio.\nLo Sport Club Kriens gioca le partite casalinghe nello stadio Kleinfeld, la cui capienza \u00e8 di circa 5\u00a0100 spettatori.\nOrganico.\nRosa.\n\"Aggiornata alla fine della stagione.\""}
{"id": "1241967", "revid": "1776051", "url": "https://it.wikipedia.org/wiki?curid=1241967", "title": "Nazionale di calcio a 5 di Cuba", "text": "La nazionale di calcio a 5 di Cuba \u00e8, in senso generale, una qualsiasi delle selezioni nazionali di Calcio a 5 della Federazione calcistica di Cuba che rappresenta Cuba nelle varie competizioni ufficiali o amichevoli riservate a squadre nazionali.\nStoria.\nCuba rimase completamente assente dalle competizioni FIFUSA degli anni 1980, la selezione dell'isola caraibica giunge per la prima volta al campionato del mondo nel 1996 quando a Citt\u00e0 del Guatemala nella prima edizione del CONCACAF Futsal Tournament giunge seconda sconfitta 7-3 dagli Stati Uniti, entrambe le formazioni si qualificano alla rassegna iridata dove Cuba, nel difficile girone con Brasile, Belgio e Iran, chiude ultima con nessuna vittoria.\nQuattro anni dopo, nel secondo trofeo continentale, Cuba giunge di nuovo alla finale a San Jos\u00e9 in Costa Rica, ma stavolta sono i padroni di casa ad imporsi per 2-0 laureandosi campioni del nord e centro America, a Cuba rimane la consolazione di una nuova qualificazione ai campionati del mondo del 2000 in Guatemala, dove la squadra caraibica esce di nuovo al primo turno con nessuna vittoria.\nNel 2004 infine, si ripete il medesimo copione di otto anni prima: Cuba giunge in finale ai campionati continentali, ma viene sconfitta dagli Stati Uniti per 2-0 ad Heredia in Costa Rica, la qualificazione al mondiale si conclude con una nuova eliminazione al primo turno per mano di Argentina, Portogallo ed Iran.\nA giugno del 2008 per Cuba continua la maledizione della finale continentale: opposti ai padroni di casa del Guatemala, in un \"Domo Polideportivo\" gremito, le speranze dei cubani si sono infrante sulla maiuscola prestazione dell'estremo difensore guatemalteco Carlos M\u00e9rida, con il Guatemala vittorioso per 5-3 ai tiri di rigore.\nPalmar\u00e8s.\nCampionato mondiale.\nCuba conta cinque partecipazioni alla Coppa del Mondo e altrettante eliminazioni al primo turno. L'unico incontro finora vinto \u00e8 il 10-2 con cui il 30 settembre 2008 la selezione caraibica ha superato le . Fino alla sconfitta del Guatemala per 29-2 contro il Brasile, Cuba ha detenuto il peggior passivo in una gara di una fase finale di Mondiale FIFA per il 18-0 patito dal Brasile nel 1996.\nCampionati CONCACAF.\nNelle sei edizioni a cui ha preso finora parte, Cuba conta quattro piazze d'onore, sconfitta nel 1996 e nel 2004 dagli Stati Uniti, nel 2000 dalla Costa Rica, e nel 2008 dal Guatemala.\nRosa attuale.\nAllenatore: Clemente Reinoso"}
{"id": "1241968", "revid": "110157", "url": "https://it.wikipedia.org/wiki?curid=1241968", "title": "Kasten bei B\u00f6heimkirchen", "text": "Kasten bei B\u00f6heimkirchen \u00e8 un comune austriaco di 1 385 abitanti nel distretto di Sankt P\u00f6lten-Land, in Bassa Austria. Il 1\u00ba gennaio 1972 ha inglobato il comune soppresso di St\u00f6ssing, tornato autonomo nel 1988."}
{"id": "1241971", "revid": "110157", "url": "https://it.wikipedia.org/wiki?curid=1241971", "title": "Kirchberg an der Pielach", "text": "Kirchberg an der Pielach \u00e8 un comune austriaco di 3 207 abitanti nel distretto di Sankt P\u00f6lten-Land, in Bassa Austria; ha lo status di comune mercato (\"Marktgemeinde\")."}
{"id": "1241973", "revid": "110157", "url": "https://it.wikipedia.org/wiki?curid=1241973", "title": "Kirchstetten", "text": "Kirchstetten \u00e8 un comune austriaco di 2 150 abitanti nel distretto di Sankt P\u00f6lten-Land, in Bassa Austria; ha lo status di comune mercato (\"Marktgemeinde\"). Nel 1971 ha inglobato il comune soppresso di Totzenbach."}
{"id": "1241974", "revid": "1305772", "url": "https://it.wikipedia.org/wiki?curid=1241974", "title": "TAP", "text": ""}
{"id": "1241975", "revid": "697352", "url": "https://it.wikipedia.org/wiki?curid=1241975", "title": "Chiesa di San Luca", "text": ""}
{"id": "1241976", "revid": "767487", "url": "https://it.wikipedia.org/wiki?curid=1241976", "title": "Loich", "text": "Loich \u00e8 un comune austriaco di 595 abitanti nel distretto di Sankt P\u00f6lten-Land, in Bassa Austria."}
{"id": "1241977", "revid": "2108263", "url": "https://it.wikipedia.org/wiki?curid=1241977", "title": "Giorgio di Sassonia", "text": "Biografia.\nGiorgio nacque nella capitale sassone, Dresda. Era il secondo figlio del re Giovanni di Sassonia (1801-1873) e di sua moglie Amalia Augusta di Baviera (1801-1877), figlia del re Massimiliano I Giuseppe di Baviera.\nTra il 1849 ed il 1850 frequent\u00f2 per sei mesi l'Universit\u00e0 di Bonn, senza per\u00f2 laurearsi.\nL'11 maggio 1859 Giorgio spos\u00f2 a Lisbona l'infanta Maria Anna Ferdinanda di Braganza (1843-1884), la figlia maggiore sopravvissuta della regina Maria II del Portogallo e del di lei consorte, il re Ferdinando II. Ferdinando era nato principe di Sassonia-Coburgo-Gotha-Koh\u00e1ry.\nGiorgio serv\u00ec sotto il comando del fratello Alberto durante la Guerra austro-prussiana del 1866 e nella Guerra franco-prussiana. Nella riorganizzazione dell'esercito germanico successiva alla prima fase dei combattimenti, Giorgio succedette al fratello nel comando del XII corpo d'armata sassone che, inquadrato nella nuova \"Maasarmee\" (o IV armata), avrebbe guidato con successo alla decisiva battaglia di Sedan e nel successivo assedio di Parigi. Nel 1892, in occasione del suo sessantesimo compleanno, venne nominato Generale Feldmaresciallo. Col tempo divenne sempre pi\u00f9 chiaro che Alberto non avrebbe avuto eredi e quindi si propose di nominare Giorgio erede al trono. Egli succedette ad Alberto come re di Sassonia il 19 giugno 1902, per soli due anni di regno. Mor\u00ec a Pillnitz e venne succeduto dal figlio maggiore Federico Augusto III (1865-1932), che venne deposto nel 1918.\nMatrimonio ed eredi.\nDal matrimonio con Maria Anna del Portogallo nacquero i seguenti figli:"}
{"id": "1241978", "revid": "298229", "url": "https://it.wikipedia.org/wiki?curid=1241978", "title": "Ralph Craig", "text": "Biografia.\nNato a Detroit, nel Michigan, inizi\u00f2 a correre quando era studente universitario. Nel 1910 e nel 1911 vinse le gare di atletica universitarie nazionali. Nel 1912 si qualific\u00f2 nella squadra olimpica ed ottenne due medaglie d'oro nei 100 e 200 metri piani.\nSubito dopo le Olimpiadi si ritir\u00f2 dallo sport. Nel 1948, ai Giochi olimpici di Londra, rappresent\u00f2 gli Stati Uniti come semplice alfiere, portandone la bandiera. Mor\u00ec a Lake George, nello stato di New York nel 1972."}
{"id": "1241980", "revid": "110157", "url": "https://it.wikipedia.org/wiki?curid=1241980", "title": "Maria-Anzbach", "text": "Maria-Anzbach (informalmente anche Maria Anzbach) \u00e8 un comune austriaco di 3 013 abitanti nel distretto di Sankt P\u00f6lten-Land, in Bassa Austria; ha lo status di comune mercato (\"Marktgemeinde\")."}
{"id": "1241981", "revid": "20090", "url": "https://it.wikipedia.org/wiki?curid=1241981", "title": "Armistizio corto", "text": ""}
{"id": "1241985", "revid": "110157", "url": "https://it.wikipedia.org/wiki?curid=1241985", "title": "Markersdorf-Haindorf", "text": "Markersdorf-Haindorf \u00e8 un comune austriaco di 2 081 abitanti nel distretto di Sankt P\u00f6lten-Land, in Bassa Austria; ha lo status di comune mercato (\"Marktgemeinde\")."}
{"id": "1241988", "revid": "767487", "url": "https://it.wikipedia.org/wiki?curid=1241988", "title": "Michelbach (Austria)", "text": "Michelbach \u00e8 un comune austriaco di 903 abitanti nel distretto di Sankt P\u00f6lten-Land, in Bassa Austria; ha lo status di comune mercato (\"Marktgemeinde\")."}
{"id": "1241989", "revid": "1543377", "url": "https://it.wikipedia.org/wiki?curid=1241989", "title": "Delage DI", "text": "La DI era un'autovettura di fascia alta prodotta tra il 1936 ed il 1940 dalla Casa automobilistica francese Delage.\nProfilo.\nCome sostituta della Delage DS, prodotta fino al 1934, fu lanciata nel 1936 la DI, da non confondere con la Type DI degli anni venti, anche se spesso pure il nuovo modello viene spesso indicato come Type DI.\nLa DI fu l'unica Delage concepita e realizzata interamente sotto la gestione Delahaye: infatti, di origine Delahaye erano diversi componenti, primo fra tutti il motore. Con la DI, si intendeva comunque rispolverare la vecchia denominazione del modello degli anni '20, appartenente peraltro ad un'identica fascia di mercato quella compresa tra i 2 ed i 2.5 litri.\nLa prima DI ad essere commercializzata fu la DI-12, che montava un 4 cilindri Delahaye da 2151 cm\u00b3, in grado di erogare una potenza massima di 52 CV a 4200 giri/min.\nAnche il telaio era di origine Delahaye e montava soluzioni tecniche in linea con i tempi, come i quattro freni a tamburo.\nLa DI-12 fu tolta di produzione alla fine del 1938: le subentr\u00f2 la DI-50, equipaggiata da un nuovo motore a 4 cilindri da 2372\u00a0cm\u00b3, della potenza massima di 72 CV. Questo modello fu invece prodotto fino al 1940. Fu l'ultima Delage ad occupare la fascia di mercato riservata alle vetture di cilindrata compresa tra i 2 litri ed i 2.5 litri. Dopo la guerra, sarebbe rimasta in listino solo la D6, che di l\u00ec a poco avrebbe annunciato la chiusura della Casa francese."}
{"id": "1241990", "revid": "110157", "url": "https://it.wikipedia.org/wiki?curid=1241990", "title": "Neidling", "text": "Neidling \u00e8 un comune austriaco di 1 448 abitanti nel distretto di Sankt P\u00f6lten-Land, in Bassa Austria; ha lo status di comune mercato (\"Marktgemeinde\")."}
{"id": "1241993", "revid": "110157", "url": "https://it.wikipedia.org/wiki?curid=1241993", "title": "Neulengbach", "text": "Neulengbach \u00e8 un comune austriaco di 8 169 abitanti nel distretto di Sankt P\u00f6lten-Land, in Bassa Austria, del quale \u00e8 centro maggiore; ha lo status di citt\u00e0 (\"Stadtgemeinde\")."}
{"id": "1241995", "revid": "110157", "url": "https://it.wikipedia.org/wiki?curid=1241995", "title": "Neustift-Innermanzing", "text": "Neustift-Innermanzing (fino al 1893 Neustift bei Altlengbach) \u00e8 un comune austriaco di 1 554 abitanti nel distretto di Sankt P\u00f6lten-Land, in Bassa Austria."}
{"id": "1241996", "revid": "110157", "url": "https://it.wikipedia.org/wiki?curid=1241996", "title": "Nu\u00dfdorf ob der Traisen", "text": "Nu\u00dfdorf ob der Traisen \u00e8 un comune austriaco di 1 738 abitanti nel distretto di Sankt P\u00f6lten-Land, in Bassa Austria; ha lo status di comune mercato (\"Marktgemeinde\"). Nel 1866 ha inglobato i comuni soppressi di Franzhausen e Reichersdorf e nel 1955 quello di Theyern."}
{"id": "1241997", "revid": "2108263", "url": "https://it.wikipedia.org/wiki?curid=1241997", "title": "Federico Augusto III di Sassonia", "text": "Biografia.\nNato a Dresda, Federico Augusto era figlio di re Giorgio di Sassonia e della regina Maria Anna Ferdinanda, infanta di Portogallo. Era inoltre fratello maggiore della principessa Maria Giuseppina di Sassonia. Tra i suoi primi cugini si potevano annoverare (tra gli altri) re Carlo I del Portogallo, l'infante Alfonso di Porto, il principe Guglielmo di Hohenzollern-Sigmaringen e re Ferdinando I di Romania.\nNel 1877 Federico Augusto entr\u00f2 in servizio appena dodicenne nel Reale Esercito sassone con il grado di secondo luogotenente e, data la sua posizione di erede al trono, fece rapidamente carriera, militando nel 100\u00ba Reggimento di granatieri di Sassonia. Promosso tenente nel 1883, capitano nel 1887 e maggiore nel 1889, raggiunse il grado di tenente colonnello nel 1891 ed in quello stesso anno ottenne il comando del 1\u00ba Battaglione di fucilieri del 108\u00ba Reggimento. Promosso colonnello il 22 settembre 1892, ottenne il comando del 108\u00ba Reggimento fucilieri quello stesso giorno.\nIl 20 settembre 1894, a 29 anni, venne promosso maggiore generale ed ottenne il comando della 1\u00aa Brigata di fanteria dell'Esercito sassone n. 45. Nel 1898 giunse ad essere promosso tenente generale, con il comando della 1\u00aa Divisione di fanteria. Nel 1901 venne promosso comandante generale della 1\u00aa Armata del Regno di Sassonia, ma si dimise da tale incarico nel 1904 con la sua ascesa al trono, per occuparsi totalmente degli affari di governo. Nel 1913 venne nominato Feldmaresciallo onorario dell'Imperiale e Reale Esercito dell'Impero austriaco.\nAppassionato alpinista, durante gli anni del suo regno inizi\u00f2, secondo la moda d'inizio Novecento, a promuovere questo sport ed egli stesso scal\u00f2 cime rilevanti come quella del Gro\u00dfglockner sulle Alpi.\nAbdic\u00f2 il 13 novembre 1918 presso il castello di Guteborn, dopo la sconfitta dell'Impero tedesco nella prima guerra mondiale.\nMor\u00ec il 18 febbraio 1932 al castello di Sibyllenort, presso Szczodre, nella Slesia Inferiore, e venne sepolto il 23 febbraio di quello stesso anno nella cattedrale di Dresda.\nMatrimonio e figli.\nFederico Augusto spos\u00f2 l'arciduchessa Luisa d'Asburgo-Toscana, a Vienna, il 21 novembre 1891. La coppia divorzi\u00f2 nel 1903, dopo la nascita dell'ultimo figlio. La causa di questo divorzio fu l'apparente pazzia dell'arciduchessa, che il suocero addirittura voleva far rinchiudere nel manicomio di Sonnenstein e che, dopo la separazione dal marito, venne costretta ad abbandonare il paese.\nIn realt\u00e0 la nascita dei due figli maggiori aveva fatto scalpore nelle corti d'Europa, sollevando dubbi di illegittimit\u00e0. Federico Augusto e Federico Cristiano erano infatti nati entrambi nello stesso anno, nel 1893, ma non erano gemelli. Federico Augusto era nato in gennaio, mentre Federico Cristiano era nato a dicembre.\nDal matrimonio con Luisa di Toscana, Federico Augusto III ebbe i seguenti figli:"}
{"id": "1241999", "revid": "3689", "url": "https://it.wikipedia.org/wiki?curid=1241999", "title": "Hodjatoleslam", "text": ""}
{"id": "1242000", "revid": "110157", "url": "https://it.wikipedia.org/wiki?curid=1242000", "title": "Ober-Grafendorf", "text": "Ober-Grafendorf \u00e8 un comune austriaco di 4 614 abitanti nel distretto di Sankt P\u00f6lten-Land, in Bassa Austria; ha lo status di comune mercato (\"Marktgemeinde\")."}
{"id": "1242003", "revid": "110157", "url": "https://it.wikipedia.org/wiki?curid=1242003", "title": "Obritzberg-Rust", "text": "Obritzberg-Rust \u00e8 un comune austriaco di 2 317 abitanti nel distretto di Sankt P\u00f6lten-Land, in Bassa Austria; ha lo status di comune mercato (\"Marktgemeinde\"). \u00c8 stato istituito nel 1971 con la fusione dei comuni soppressi di Obritzberg e Kleinrust (quest'ultimo istituito per scorporo da Obritzberg nel 1883); capoluogo comunale \u00e8 Obritzberg."}
{"id": "1242005", "revid": "1171882", "url": "https://it.wikipedia.org/wiki?curid=1242005", "title": "Prinzersdorf", "text": "Prinzersdorf \u00e8 un comune austriaco di 1 601 abitanti nel distretto di Sankt P\u00f6lten-Land, in Bassa Austria; ha lo status di comune mercato (\"Marktgemeinde\"). \u00c8 stato istituito nel 1950 per scorporo dal comune di Gerersdorf."}
{"id": "1242006", "revid": "6923", "url": "https://it.wikipedia.org/wiki?curid=1242006", "title": "Graz Linien", "text": "Graz Linien, meglio nota con la sigla GL, (in passato nota come Grazer Verkehrsbetriebe o GVB) \u00e8 un'azienda pubblica austriaca, interamente controllata da Holding Graz, che gestisce parte del trasporto pubblico locale nella citt\u00e0 di Graz, composto da autobus, tram e dalla Schlo\u00dfbergbahn.\nEsercizio.\nOggi l'azienda gestisce 26 autolinee ed 8 tranvie.\nParco aziendale.\nNel 2007 la flotta, riconoscibile dalla livrea bianco-verde con una banda verdina, era costituita da 66 fra tram e tram snodati, 96 autobus (34 dei quali da 15 metri a tre assi), 21 autosnodati e 4 midibus.\nSede legale.\nLa sede \u00e8 a Graz."}
{"id": "1242007", "revid": "767487", "url": "https://it.wikipedia.org/wiki?curid=1242007", "title": "Dora Nelson", "text": "Dora Nelson \u00e8 un film del 1939 diretto da Mario Soldati. Tratto da una pi\u00e8ce di Louis Verneuil, gi\u00e0 filmata in Francia nel 1935 con Elvire Popesco come protagonista.\nTrama.\nL'ex principessa russa Dora Nelson, attrice viziata e moglie dell'industriale Giovanni Ferrari, abbandona il set per seguire un improbabile e misterioso principe, ma \u00e8 solo una beffa organizzata dal suo primo marito, creduto morto in un incidente ferroviario. Il regista del film l'ha intanto rimpiazzata con la modesta operaia Pierina, sosia di Dora, alla quale l'industriale chiede di recitare anche nella vita il ruolo della moglie, per evitare lo scandalo e per non rovinare il fidanzamento della figlia Renata con il giovane Enrico Gabardo. \nIntanto a Cannes, la ex principessa scopre il tranello che le ha teso il suo primo marito redivivo, e torna a casa pentita; ma \u00e8 troppo tardi: la ricomparsa del coniuge rende nulle le seconde nozze, ed il ricco industriale, felicissimo, sposa Pierina, di cui nel frattempo si era follemente innamorato.\nCritica.\nGiuseppe Isani su \"Cinema\" del 25 dicembre 1939: \"Se almeno una volta al mese ci fosse dato di vedere un film dell'eleganza e dell'accuratezza di Dora Nelson, potremmo dichiararci soddisfatti\"."}
{"id": "1242012", "revid": "767487", "url": "https://it.wikipedia.org/wiki?curid=1242012", "title": "Pyhra", "text": "Pyhra \u00e8 un comune austriaco di 3 497 abitanti nel distretto di Sankt P\u00f6lten-Land, in Bassa Austria; ha lo status di comune mercato (\"Marktgemeinde\")."}
{"id": "1242014", "revid": "1458554", "url": "https://it.wikipedia.org/wiki?curid=1242014", "title": "Succinato deidrogenasi", "text": ""}
{"id": "1242016", "revid": "110157", "url": "https://it.wikipedia.org/wiki?curid=1242016", "title": "Rabenstein an der Pielach", "text": "Rabenstein an der Pielach \u00e8 un comune austriaco di 2 513 abitanti nel distretto di Sankt P\u00f6lten-Land, in Bassa Austria; ha lo status di comune mercato (\"Marktgemeinde\")."}
{"id": "1242018", "revid": "1305772", "url": "https://it.wikipedia.org/wiki?curid=1242018", "title": "TFS", "text": ""}
{"id": "1242020", "revid": "767487", "url": "https://it.wikipedia.org/wiki?curid=1242020", "title": "Schwarzenbach an der Pielach", "text": "Schwarzenbach an der Pielach \u00e8 un comune austriaco di 367 abitanti nel distretto di Sankt P\u00f6lten-Land, in Bassa Austria."}
{"id": "1242022", "revid": "110157", "url": "https://it.wikipedia.org/wiki?curid=1242022", "title": "Sankt Margarethen an der Sierning", "text": "Sankt Margarethen an der Sierning \u00e8 un comune austriaco di 1 050 abitanti nel distretto di Sankt P\u00f6lten-Land, in Bassa Austria."}
{"id": "1242024", "revid": "34119", "url": "https://it.wikipedia.org/wiki?curid=1242024", "title": "Indennit\u00e0 di buonuscita", "text": ""}
{"id": "1242031", "revid": "174925", "url": "https://it.wikipedia.org/wiki?curid=1242031", "title": "Psicotico", "text": ""}
{"id": "1242032", "revid": "1865216", "url": "https://it.wikipedia.org/wiki?curid=1242032", "title": "Claude Fran\u00e7ois de Malet", "text": "Biografia.\nPrimi anni.\nNato in una famiglia dell'aristocrazia della Franca Contea, cominci\u00f2 la carriera militare a 17 anni come moschettiere e fu congedato con lo scioglimento del suo reggimento nel 1775. Pronunciatosi a favore della rivoluzione al contrario del fratello realista, venne diseredato dalla famiglia; capo della Guardia nazionale di Dole, partecip\u00f2 alla Festa della Federazione nel 1790 a Parigi e poi serv\u00ec col grado di capitano nel 50\u00ba Reggimento di fanteria dell'Armata del Reno. Congedato nel 1795, riprese servizio due anni dopo come capo di Stato Maggiore della V Divisione militare e poi del generale Championnet nell'Armata delle Alpi nel 1799. Nominato generale il 19 ottobre 1799, combatt\u00e9 in Svizzera nel 1801: Championnet e Mass\u00e9na lo citano con onore in diversi bollettini. Malet si dimostr\u00f2 ostile al Consolato di Napoleone Bonaparte.\nCospiratore repubblicano.\nEsonerato dal servizio attivo, comand\u00f2 il dipartimento militare di Bordeaux e vot\u00f2 contro il Consolato a vita, poi contro l'Impero. Relegato a Les Sables-d'Olonne, la sua opposizione fu ancora pi\u00f9 netta e invano si cerc\u00f2 di conquistarlo con l'onorificenza della Legion d'onore.\nAlla proclamazione dell'impero, Malet mand\u00f2 una lettera di felicitazioni a Napoleone: \u00abCittadino primo Console, noi uniamo i nostri voti a quelli dei francesi che desiderano vedere la loro patria felice e libera. Se un impero ereditario \u00e8 l'unico rifugio contro le fazioni, siate imperatore ma impiegate tutta l'autorit\u00e0 che la vostra suprema magistratura vi d\u00e0 al fine che questa nuova forma di governo sia costituita in modo da preservarci dall'incapacit\u00e0 o dalla tirannia dei vostri successori e che, cedendo una parte cos\u00ec preziosa della nostra libert\u00e0, non ci accada d'incorrere un giorno nel rimprovero dei nostri figli di aver sacrificata la loro\u00bb. Nello stesso tempo diede le dimissioni, scrivendo al generale di divisione Gobert: \u00abHo pensato che quando si \u00e8 stati costretti da circostanze imperiose a dare una tale adesione, occorresse metterci dignit\u00e0 e non somigliare troppo ai ranocchi che richiedono un re\u00bb.\nMesso a disposizione e poi in congedo nel 1805, fu nominato governatore di Pavia e poi di Roma, ma fu cacciato dal principe Eugenio di Beauharnais per propaganda repubblicana e carcerato dal 1807 al 1808.\nMalet appartenne probabilmente ai Filadelfi, una societ\u00e0 segreta repubblicana; \u00e8 certo che ord\u00ec una cospirazione nel 1808, quando l'Imperatore era in Spagna ma, tradito da un complice, fu arrestato con altre 55 persone, incarcerato nel 1809 e poi internato in ospedale, dove mise a punto il suo tentativo di colpo di Stato. Fu inoltre massone, membro della loggia di Niort\nIl colpo di Stato del 1812.\nQui prepar\u00f2 i decreti da sottoporre all'approvazione del Senato nei quali si dichiarava la decadenza del governo militare e l'istituzione di un governo provvisorio. Malet stesso sarebbe stato il comandante militare di Parigi, e il governo sarebbe stato composto dal presidente Carnot, dal generale Moreau, vice presidente, dal maresciallo di Francia Augereau, da Bigonnet, legislatore, dal conte Frochot, prefetto della Senna, da Florent-Guiot, legislatore, da Destutt de Tracy, economista, dal vice ammiraglio Truguet, e dai senatori Volney, Garrat, de Montmorency e de Noailles.\nTutte queste persone erano in realt\u00e0 all'oscuro del solitario piano di Malet, che aveva preparato per ciascun componente del governo una documentazione costituita da istruzioni, decisioni del Senato, proclami, chiusa in dispacci affidati alla custodia di un prete spagnolo, in via Saint-Gilles, presso la caserma della 10\u00aa legione.\nSfuggito alla distratta sorveglianza cui era sottoposto, nella notte fra il 22 e il 23 ottobre Malet, vestito della sua uniforme di generale di brigata, si present\u00f2 alla prigione parigina della Force e, con falsi ordini, ne fece uscire i generali Lahorie e Guidal, annunciando che Napoleone era morto il 7 ottobre davanti a Mosca - di Napoleone, da mesi assente dalla Francia perch\u00e9 impegnato nella campagna di Russia, mancavano da qualche tempo notizie a causa delle difficolt\u00e0 delle comunicazioni \u2013 e che il Senato aveva preso delle misure straordinarie. I tre generali andarono poi nella caserma della Guardia municipale che obbed\u00ec ai loro ordini, imitata dalla 10\u00aa coorte della Guardia nazionale.\nUn distaccamento comandato da Lahorie si diresse all'abitazione del duca di Rovigo, ministro della polizia, e lo condusse in prigione; un altro distaccamento arrest\u00f2 il prefetto di polizia Pasquier, un terzo si diresse all'H\u00f4tel de Ville e prese posizione in piazza de Gr\u00e8ve, mentre i suoi comandanti si facevano consegnare le chiavi della Saint-Jean, la campana a martello dell'H\u00f4tel, chiamarono il prefetto Frochot, e fecero preparare la sala per il governo provvisorio.\nMalet si diresse poi al Quartier generale di Place Vend\u00f4me, che si dichiar\u00f2 pronto a mettersi a sua disposizione, ma prima il generale Hulin gli chiese dei chiarimenti; a quel punto un ufficiale di polizia militare riconobbe Malet, si gett\u00f2 su di lui, lo disarm\u00f2 e lo fece arrestare.\nI generali Malet, Guidal e Lahorie, tradotti il 29 ottobre 1812 davanti a un consiglio di guerra, furono fucilati quello stesso giorno nella piana di Grenelle, oggi un quartiere parigino. Furono giustiziate in tutto dodici persone, fra le quali il colonnello Soulier, l'ingenuo comandante della 10\u00aa coorte, e altri ufficiali trascinati nell'avventura dai loro comandanti."}
{"id": "1242034", "revid": "1498232", "url": "https://it.wikipedia.org/wiki?curid=1242034", "title": "TSR", "text": ""}
{"id": "1242038", "revid": "78273", "url": "https://it.wikipedia.org/wiki?curid=1242038", "title": "Museo delle antichit\u00e0 egizie di Torino", "text": ""}
{"id": "1242040", "revid": "1305772", "url": "https://it.wikipedia.org/wiki?curid=1242040", "title": "Autorun", "text": "L'Autorun o Autoplay (scritti anche AutoRun o AutoPlay) \u00e8 la funzionalit\u00e0 di alcuni Sistemi Operativi di eseguire automaticamente delle operazioni all'inserimento di un'unit\u00e0 rimovibile quale un CD o un DVD. Nei sistemi Microsoft Windows l'autorun \u00e8, invece, limitato per le chiavi USB e non \u00e8 teoricamente possibile, per esempio, installare automaticamente un software.\nUso comune.\nL'AutoRun \u00e8 spesso utilizzato per installare automaticamente un programma, senza che l'utente debba manualmente accedere all'unit\u00e0 e avviare il file di installazione.\nSicurezza.\nL'AutoRun \u00e8 stato pi\u00f9 volte criticato nell'ambito della sicurezza, dato che potrebbe installare automaticamente un software malevolo.\nMicrosoft Windows.\nIn Microsoft Windows l'autorun \u00e8 gestito direttamente da Explorer, che provvede ad analizzare il contenuto dell'unit\u00e0 e ad avviare il programma pi\u00f9 idoneo. Tuttavia, \u00e8 possibile controllare quale contenuto deve essere automaticamente caricato attraverso lo speciale file \"autorun.inf\".\nNella maggior parte delle versioni di Microsoft Windows si pu\u00f2 impedire l'autorun tenendo premuto il tasto \"shift\" mentre si inserisce l'unit\u00e0 esterna.\nAutorun.inf.\nIl file \"autorun.inf\" contiene le istruzioni che il sistema dovr\u00e0 eseguire all'inserimento o al collegamento della periferica. \u00c8 un semplice file di testo con estensione \".inf\", posto nella cartella principale dell'unit\u00e0 di memoria.\nNell'esempio precedente \"\"nomefile.exe\" \u00e8 il nome del file eseguibile e \"icona.ico\"\" \u00e8 il file dell'icona che apparir\u00e0 al posto dell'icona di default in \"Risorse del computer\". Esiste anche la possibilit\u00e0 di dare altre indicazioni (come icon, label, action...).\nSe non viene specificata l'icona sar\u00e0 utilizzata quella di sistema dell'unit\u00e0. Se non si specifica l'etichetta verr\u00e0 usato il nome della periferica.\nNel caso si voglia aprire una pagina Web \u00e8 possibile utilizzare la funzione \"\"start\"; nel caso per\u00f2 non sia installato un browser sul computer dell'utente verr\u00e0 visualizzato un antiestetico errore.\nIn sistemi Windows recenti (da Windows 95 in poi), per evitare l'apparizione di una finestra DOS che viene mostrata usando il precedente metodo, si pu\u00f2 anche usare il comando \"shellexecute\"\". Ad esempio:"}
{"id": "1242041", "revid": "1305772", "url": "https://it.wikipedia.org/wiki?curid=1242041", "title": "TWX", "text": ""}
{"id": "1242045", "revid": "174925", "url": "https://it.wikipedia.org/wiki?curid=1242045", "title": "Mialgie", "text": ""}
{"id": "1242046", "revid": "77358", "url": "https://it.wikipedia.org/wiki?curid=1242046", "title": "Galleria Nazionale dell'Umbria", "text": ""}
{"id": "1242049", "revid": "767487", "url": "https://it.wikipedia.org/wiki?curid=1242049", "title": "Morobbia", "text": "Il Morobbia (o la Morobbia) \u00e8 un fiume del Canton Ticino che nasce nella regione del Passo San Jorio, zona del confine con l'Italia a ridosso della parte superiore del Lago di Como e che sfocia nel fiume Ticino a Giubiasco attraversando la valle a cui d\u00e0 il nome. Le localit\u00e0 attraversate dal fiume sono Sant'Antonio, Pianezzo, Camorino e Giubiasco, frazioni di Bellinzona.\nL'impianto idroelettrico della Morobbia.\nIl 25 ottobre del 1898 il fiume Morobbia viene scelto come possibile fonte energetica per alimentare la citt\u00e0 di Bellinzona. Il 6 luglio del 1900 l'ingegner Fulgenzio Bonzanigo, detto dai bellinzonesi il \"Formiga rossa\" per il suo grande impegno nel lavoro e per il colore dei capelli, presenta il suo primo progetto descrittivo per lo sfruttamento delle acque della Morobbia. Questo primo progetto viene sottoposto ad un esperto, l'ingegner Conrad Zschokke, che non lo giudica idoneo. Fulgenzio Bonzanigo si rimette subito al lavoro e presenta una nuova relazione il 28 ottobre 1900. Questa volta il progetto passer\u00e0 l'esame e verr\u00e0 approvato sia dal Comune di Bellinzona sia dal Gran Consiglio.\nNel progetto sono previste una presa d'acqua in valle, al ponte di Moneda a 621\u00a0m s.l.m. e la camera di carico al Piano dei Cavalli che si trova in territorio di Camorino. Per quanto riguarda l'incanalamento delle acque raccolte (tratto Moneda-Piano dei Cavalli), viene proposta una galleria sotterranea interrotta da due ponti-canale, a tutt'oggi visibili, nella Val Maggina e nella Valle di Verona. Infine, una condotta forzata di 880\u00a0m di lunghezza dovr\u00e0 condurre le acque dal Piano dei Cavalli alla sottostante centrale da costruirsi in territorio di Giubiasco. L'impianto entra in funzione il 1\u00ba gennaio 1903 e dal 15 gennaio dello stesso anno incomincia a produrre regolarmente elettricit\u00e0."}
{"id": "1242056", "revid": "287204", "url": "https://it.wikipedia.org/wiki?curid=1242056", "title": "O.G.C. Nice", "text": ""}
{"id": "1242057", "revid": "183976", "url": "https://it.wikipedia.org/wiki?curid=1242057", "title": "Toulouse F.C.", "text": ""}
{"id": "1242058", "revid": "77358", "url": "https://it.wikipedia.org/wiki?curid=1242058", "title": "Galleria Nazionale di Parma", "text": ""}
{"id": "1242060", "revid": "1318658", "url": "https://it.wikipedia.org/wiki?curid=1242060", "title": "WOS", "text": ""}
{"id": "1242066", "revid": "1318658", "url": "https://it.wikipedia.org/wiki?curid=1242066", "title": "WUZ", "text": ""}
{"id": "1242070", "revid": "78273", "url": "https://it.wikipedia.org/wiki?curid=1242070", "title": "Streptococchi", "text": ""}
{"id": "1242071", "revid": "253269", "url": "https://it.wikipedia.org/wiki?curid=1242071", "title": "Jessica Tuck", "text": "Biografia.\nJessica Tuck ha interpretato il ruolo di Megan Gordon Harrison nella \"soap opera\" \"Una vita da vivere\" dal 1988 al 1992, riprendendo poi il ruolo in forma di spirito il 1993, 1999, e 2004. \u00c8 anche apparsa nel ruolo di Gillian Gray nella serie \"Giudice Amy\" e ha recitato nel film della Disney . \nLa Tuck ha vestito i panni di Nicole Brown Simpson nel film per la televisione \"The O.J. Simpson Story\" e ha avuto un ruolo importante in un film delle gemelle Olsen intitolato \"Billboard Dad\". Dal 2008 al 2014 ha interpretato il ruolo ricorrente di Nan Flanagan nella serie televisiva \"True Blood\".\nRiconoscimenti.\nNel 1992 \u00e8 stata nominata per un Daytime Emmy Award nella categoria \"Outstanding Lead Actress in a Drama Series\" per la sua interpretazione in \"One Life to Live\". Nel 1990 \u00e8 stata nominata nella premiazione Soap Opera Digest Award nella categoria \"Outstanding Female Newcomer: Daytime\" sempre per lo stesso ruolo."}
{"id": "1242072", "revid": "767487", "url": "https://it.wikipedia.org/wiki?curid=1242072", "title": "Libertad (Velvet Revolver)", "text": "Libertad \u00e8 il secondo album in studio dei Velvet Revolver pubblicato in Italia e nel resto d'Europa il 2 luglio 2007, l'uscita negli U.S.A \u00e8 stata posticipata di un giorno.\nIl nome dell'album \u00e8 in spagnolo, che tradotto in italiano significa \"libert\u00e0\". Secondo un'intervista del 2007 di Rolling Stone, insieme con l'album \"Core\" degli Stone Temple Pilots, Libertad \u00e8 l'unico album che il cantante Scott Weiland ha scritto sobrio. \"Libertad\" \u00e8 stato l'ultimo album dei Velvet Revolver con Weiland alla voce: il cantante ha lasciato la band nel mese di aprile 2008. Libertad \u00e8 anche l'ultimo disco della band pubblicato con l'RCA Records."}
{"id": "1242074", "revid": "44939", "url": "https://it.wikipedia.org/wiki?curid=1242074", "title": "Complesso II", "text": ""}
{"id": "1242075", "revid": "34119", "url": "https://it.wikipedia.org/wiki?curid=1242075", "title": "VAX", "text": ""}
{"id": "1242077", "revid": "129558", "url": "https://it.wikipedia.org/wiki?curid=1242077", "title": "Rudolph Koelman", "text": ""}
{"id": "1242084", "revid": "599013", "url": "https://it.wikipedia.org/wiki?curid=1242084", "title": "Vba", "text": ""}
{"id": "1242090", "revid": "599013", "url": "https://it.wikipedia.org/wiki?curid=1242090", "title": "Vca", "text": ""}
{"id": "1242092", "revid": "44939", "url": "https://it.wikipedia.org/wiki?curid=1242092", "title": "Complesso della succinato deidrogenasi", "text": ""}
{"id": "1242093", "revid": "486946", "url": "https://it.wikipedia.org/wiki?curid=1242093", "title": "VDV", "text": ""}
