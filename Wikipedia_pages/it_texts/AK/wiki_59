{"id": "1335760", "revid": "767487", "url": "https://it.wikipedia.org/wiki?curid=1335760", "title": "Annali del Connacht", "text": "Gli Annali del Connacht, che vanno dal 1224 al 1544, vengono da un manoscritto compilato nel XV o XVI secolo almeno da tre diverse persone, forse membri del clan \u00d3 Duibhgeann\u00e1in. \nLa prima sezione, che va dalla morte di re Cathal Crobdearg Ua Conchobair del Connacht, \u00e8 eccezionalmente dettagliata e fornisce un buon resoconto degli eventi che interessarono il Connacht nel XIII secolo e agli inizi del XIV, soprattutto per le famiglie degli \u00d3 Conchobhair e dei Burke. I resoconti diventano via via pi\u00f9 saltuari e frammentari, soprattutto per il XVI secolo. Nonostante ci\u00f2 l'opera \u00e8 un documento di grande valore. Aveva senza dubbio una fonte comune agli \"Annali di Clonmacnoise\", o forse una \u00e8 la parziale copia dell'altra."}
{"id": "1335766", "revid": "1605525", "url": "https://it.wikipedia.org/wiki?curid=1335766", "title": "Il testamento (romanzo)", "text": "Il testamento (\"The Testament\") \u00e8 un romanzo di John Grisham, pubblicato nel 1999. Il libro \u00e8 stato tradotto in trentadue lingue. Nel 2000, \"Il testamento\" (secondo un'indagine della \"Publishing Trends\", rivista anglosassone) ha raggiunto il record mondiale delle vendite, risultando primo in 34 Paesi.\nNarra la storia della contesa giuridica tra gli eredi di un grosso lascito testamentario, in particolare dell'avvocato di una degli eredi.\nTrama.\nTroy Phelan, ricco industriale, si suicida subito dopo aver scritto il suo ultimo testamento, in cui disereda tutti i suoi figli lasciando l'intero patrimonio a Rachel, una figlia illegittima fino ad allora sconosciuta. Josh, il suo avvocato, incarica il collega Nate di partire per il Brasile alla ricerca della donna, che lavora come missionaria tra gli indios. Il lungo viaggio nella natura selvaggia del Pantanal e l'incontro con Rachel serviranno a Nate a dimenticare il suo passato fatto di alcol e droga, a farlo riconciliare con i suoi familiari e con s\u00e9 stesso. Nel frattempo gli altri eredi, dissoluti e indebitati, contestano il testamento in base all'assenza dell'unica beneficiaria. Tornato in Brasile per cercare di concludere un accordo, Nate scopre che lei \u00e8 morta, ma ha lasciato a sua volta un testamento che lo lascia a dirigere un fondo di beneficenza.\nStile.\nI primi due capitoli del romanzo sono narrati in prima persona dal punto di vista di Troy Phelan. Dall'inizio del terzo capitolo, con la morte di Troy, la narrazione passa in terza persona."}
{"id": "1335774", "revid": "123061646", "url": "https://it.wikipedia.org/wiki?curid=1335774", "title": "Chiesa ortodossa bulgara", "text": "La Chiesa ortodossa bulgara (, \"B\u0103lgarska pravoslavna c\u0103rkva\"), ufficialmente il Patriarcato bulgaro (, \"Balgarska patriarshiya\"), \u00e8 una Chiesa cristiana ortodossa autocefala, con 6,5 milioni di fedeli in Bulgaria e un numero di fedeli tra 1,5 e 2,0 milioni nei restanti paesi europei, nelle Americhe e in Australia.\nLa cristianizzazione della Bulgaria.\nQuando nel 864 Boris I di Bulgaria si fece battezzare, l'aristocrazia boiara si rivolt\u00f2 e cerc\u00f2 di ucciderlo per ripristinare il paganesimo. Boris reag\u00ec prontamente e spietatamente; in seguito se ne rammaric\u00f2, attribuendo la sua conversione alle pressioni del clero bizantino. Ricevuta l'epistola del patriarca Fozio, che rimarcava la preminenza della sede di Costantinopoli sulla Chiesa bulgara, non ne tenne conto. Al contrario, nell'866 invi\u00f2 un'ambasceria sia a Ludovico II il Germanico, re dei Franchi, per richiedergli missionari; che al papa Niccol\u00f2 I per chiedere l'autonomia con un patriarca, oltre a una serie di quesiti. Quest'ultimo in un sinodo romano dell'863 aveva scomunicato Fozio e i suoi seguaci a seguito del sinodo costantinopolitano del 861 (ove, tra l'altro, si negava la restituzione dell'Illirico, sottratto a Roma un secolo prima). E Niccol\u00f2 I decise di inviare a Boris i due vescovi Formoso di Porto e Paolo di Populonia, con le risposte ai suoi quesiti, di cui anche Fozio venne a conoscenza.\nLa cosa provoc\u00f2 l'indignazione del patriarca Fozio, che tent\u00f2 di rimediare alla (a suo avviso) mancanza di rispetto di Boris convocando un altro sinodo (867) nel quale:\nLa Chiesa bulgara sotto papa Adriano II.\nIn seguito fu il nuovo imperatore Basilio I (867-886) a deporre Fozio; tuttavia papa Niccol\u00f2 I, che nel frattempo era morto (867), non pot\u00e9 venire a saperlo. Il suo successore, Adriano II (867-872) invi\u00f2 due legati (Marino - in seguito papa col nome di Marino I - e Leone) a Costantinopoli dove Ignazio, ritornato patriarca per ordine di Basilio, indisse un concilio (869-870). All'ultima sessione del concilio prese parte anche un'ambasceria bulgara che cercava di avere da Bisanzio ci\u00f2 che non otteneva da Roma. L\u00ec i legati pontifici reclamavano i diritti sull'Illirico (penisola balcanica), quale proprio territorio canonico, mentre i bizantini lo rivendicavano come antico possedimento del loro impero. La maggioranza orientale dei partecipanti ebbe la meglio: la Chiesa bulgara fu riconosciuta autonoma (870), ma sotto il patrocinio costantinopolitano. Fu Ignazio dunque (cio\u00e8 Costantinopoli) e non Adriano II (cio\u00e8 Roma) ad inviare nuovi preti e consacrare un nuovo vescovo (Giuseppe, 870-877) in Bulgaria. \nLa Chiesa bulgara sotto papa Giovanni VIII.\nPapa Adriano II mor\u00ec nell'872 e gli succedette papa Giovanni VIII, che riprese la politica precedente. Basilio I si era rivolto a Roma pregando papa Giovanni VIII di inviare legati per un concilio di pacificazione definitiva della Chiesa bizantina. Ed il papa inviava due legati a Costantinopoli. Ignazio per\u00f2 era morto: al suo posto i legati trovarono nuovamente come patriarca Fozio. Papa Giovanni venutolo a sapere, promise allora di riconoscere Fozio quale patriarca, a due condizioni:\nLa stragrande maggioranza dei circa 400 vescovi riuniti da Fozio a Costantinopoli per il concilio dell'879-80 non tennero in gran conto queste richieste del papa; di fatto Fozio ne usc\u00ec indenne, anzi ugualmente popolare, tanto da essere salutato come \"pastore sommo\". Anche se per poco: nell'886 veniva di nuovo deposto, morendo esiliato in monastero. Papa Giovanni VIII, diplomaticamente, non present\u00f2 ulteriori pretese, anche perch\u00e9 aveva urgente necessit\u00e0 dell'esercito e della flotta bizantina contro gli Arabi. Fu il (doppio) Concilio stesso che ne usc\u00ec discreditato. Fu l'ultimo ecumenico: pure ignorato da varie Chiese ortodosse, che ne commemorano sette.\nIl contributo di Cirillo e Metodio alla cristianizzazione dei Bulgari.\nCirillo e Metodio erano due fratelli originari di Tessalonica, quindi che conoscevano la lingua slava meridionale, istruiti a Costantinopoli. Furono mandati da Fozio sul finire dell'863 nella Grande Moravia per cristianizzare i sudditi del re Rastislav, dietro sua richiesta. La liturgia bizantina gi\u00e0 si adattava ad essere celebrata nelle lingue pi\u00f9 familiari ai luoghi in cui si celebrava: occorreva solo mettere dare alla lingua slava una forma scritta. Adoperando l'alfabeto greco con l'aggiunta di sei lettere latine od inventate, riprodussero tutta la fonetica slavonica; con questa scrittura, chiamata alfabeto glagolitico, tradussero gran parte dei testi liturgici. \nNell'864 Rastislav dovette sottostare a Ludovico II e alla sua politica missionaria in Moravia, tramite gli arcivescovati franco-germanici di Salisburgo e Passavia: ma questi non sfavor\u00ec i missionari bizantini che, pur essendo appena giunti, gi\u00e0 parlavano la stessa lingua degli indigeni.\nPer cercare nuovi sacerdoti Cirillo e Metodio ripartirono per Costantinopoli via mare salpando da Venezia. L\u00ec furono invitati a Roma da papa Niccol\u00f2 I, che nel frattempo era venuto a conoscenza della loro opera missionaria attraverso il clero franco-germanico. Ma Niccol\u00f2 mor\u00ec durante il loro viaggio, per cui i due fratelli furono accolti da papa Adriano II nell'867 e vennero festeggiati come degli inviati da Dio: regalarono infatti le reliquie di san Clemente papa, trovate da Cirillo nella sua precedente missione tra i Cazari.\nCirillo divenne monaco e mor\u00ec durante il soggiorno romano nell'869; nello stesso anno Metodio fu ordinato prete e reinviato in Moravia come vescovo. Nominato poi arcivescovo della Moravia e della Pannonia, sotto la spinta del re del luogo Kocel, fu fatto titolare di Sirmio (l'attuale Sremska Mitrovica). Il papa di fatto dette scacco al Patriarcato bizantino ed alla Chiesa bavarese dando un implicito \"placet\" alla costituzione della chiesa nazionale slava. \nQuando per\u00f2 Metodio giunse in Pannonia vi trov\u00f2 come re Svatopluk, alleato dei Franchi che avevano deposto Rastislavo. Metodio fu arrestato e condannato nell'870 e rest\u00f2 in carcere per due anni; finch\u00e9 fu rimesso in libert\u00e0 per insistenza papale. Gli venne per\u00f2 proibito di adoperare la lingua slava nella liturgia fuorch\u00e9 nella predicazione. \nNell'880 Metodio si rec\u00f2 a Roma, onde contrastare le accuse dei suoi avversari: ed il suo lavoro fu riconosciuto e approvato da papa Giovanni VIII. Ma veniva ugualmente screditato da Vichingo, vescovo di Nitra. Nell'881-882 torn\u00f2 a Costantinopoli, per cercare forse l'appoggio politico ed ecclesiale - dopo quasi venti anni - anche da Fozio.\nLa cristianizzazione operata in Bulgaria dal \"santo settenario\".\nMetodio, ritornato poi in Moravia e sentendosi vicino alla morte, nomin\u00f2 Gorazd suo successore e indic\u00f2 altri suoi quattro discepoli come future guide della nascente chiesa slava (questo gruppo - Gorazd e i quattro discepoli, insieme ai loro due fondatori Cirillo e Metodio - fu chiamato poi dalla tradizione \"il santo settenario\"). Metodio mor\u00ec nell'885 a Velehrad, ma Gorazd non pot\u00e9 subito sostituirlo poich\u00e9 costretto a rifugiarsi altrove dall'opposizione crescente del vescovo Vichingo di Nitra, ormai con l'appoggio del re Sv\u00e4topluk e del nuovo papa Stefano V. \nLa liturgia slava cos\u00ec, nata in Moravia, trov\u00f2 il suo sviluppo nella Bulgaria: questa nazione dunque si trov\u00f2 a dare i natali a tutta la letteratura slava. Accolto con gioia da Boris, il \"santo Settenario\" elabor\u00f2 un piano dettagliato per la slavizzazione della Bulgaria che allora si reggeva sull'instabile equilibrio tra slavi danubiani e bulgari turanici. Tra i rifugiati in Bulgaria c'era il prete Clemente che divenne, sotto il re Simeone nell'893, il primo fra gli slavi a ricevere l'episcopato.\nL'autocefalia ed il patriarcato dell'impero bulgaro.\nClemente concentr\u00f2 la sua attivit\u00e0 missionaria ad Ocrida, che divenne, grazie a lui e a Boris, la principale citt\u00e0 della cultura slava. Naum e Angelario, compagni di Clemente, si stabilirono vicino a Preslav, dove fondarono un'altra scuola di letteratura paleoslava, mentre imperversava la guerra dell'894-896.\nDurante il concilio di Preslav dell'893, l'impero bulgaro adott\u00f2 l'alfabeto glagolitico e l'antico slavo ecclesiastico, nella variante bulgara, come lingua ufficiale della chiesa e dello stato ed espulse il clero bizantino. Quindi dopo tale data l'antico slavo ecclesiastico divenne la terza lingua ufficiale, dopo il greco ed il latino, riconosciuta dalle Chiese ed utilizzata durante le funzioni religiose e nella letteratura cristiana.\nIl riconoscimento nell'870 (al Concilio di Costantinopoli IV) dell'autonomia della Chiesa bulgara e poi nel 927 del patriarcato bulgaro da parte di Costantinopoli, dopo che la stessa si era pure dichiarata autocefala nel 919, con l'arcivescovo Leonzio (917-927), farebbe della Chiesa cristiana bulgara la pi\u00f9 antica Chiesa ortodossa slava autocefala, nonch\u00e9 il primo nuovo patriarcato ad aggiungersi alla Pentarchia (Patriarcati di Roma, Costantinopoli, Alessandria, Antiochia e Gerusalemme) ed alla Chiesa apostolica autocefala georgiana (esterna all'Impero). Senza per\u00f2 il riconoscimento romano. Seguita poi nel 1346 dal patriarcato serbo (gi\u00e0 Chiesa autocefala dal 1219). Anche se solo fino alla soppressione di entrambi da parte di Costantinopoli, alla vigilia della V guerra russo-turca. \nDopo la fuga del 972 da Preslav e lo spostamento della sede ad Ocrida nel 990 (col patriarca Filippo), nel 1018 il patriarcato fu infatti ridotto ad arcivescovato (col patriarca David), ma l'autocefalia fu mantenuta (coll'arc. Giovanni I). Risorto a Tarnovo nel 1186 e riconosciuto nel 1235 dal sinodo di Lampsaco (col patriarca Gioaccino), il patriarcato fu poi ancora eliminato nel 1393, col patriarca Eutimio. Finch\u00e9 anche l'Arcivescovato di Ocrida (coll'arc. Arsenio II) venne poi soppresso nel 1767 dal Sultano Mustaf\u00e0 III, a vantaggio del patriarca di Costantinopoli.\nAutocefalia e patriarcato del moderno stato bulgaro.\nNel XIX secolo la Chiesa ortodossa bulgara riproclama la sua autocefalia (1872-1945) come esarcato istituito nel 1870 da un \"firmano (\"decreto) di Abdul Aziz, contro il parere patriarcale, dopo che i sudditi bulgari del Sultano tentarono di separare i territori e le popolazioni bulgare dall'unica \"nazione\" cristiana all'interno dell'Impero ottomano sotto il controllo del Patriarca ecumenico. Tra i motivi di conflitto c'erano le regole che impedivano l'uso dello slavo ecclesiastico nelle parrocchie bulgare. Il decreto stabiliva che i bulgari sarebbero stati governati da un esarca bulgaro residente ad Istanbul: circostanza che comport\u00f2 una violazione della legge canonica per il Patriarcato stabilendo due distinte organizzazioni ecclesiastiche nello stesso territorio. Per far fronte alla situazione, nel 1872 il patriarca Antimo VI convoc\u00f2 un Concilio a Costantinopoli, che condann\u00f2 questo principio nazionale o etnico nell'organizzazione della Chiesa, una dottrina nota come filetismo, e scomunic\u00f2 come scismatico il primo esarca bulgaro Antimo I (1872-77). Che nel 1879 divenne pure presidente della nuova Assemblea nazionale bulgara, secondo la nuova costituzione. La Chiesa bulgara venne considerata scismatica dalla maggioranza delle Chiese ortodosse, il che port\u00f2 a una rottura con la Chiesa ortodossa serba e un raffreddamento delle relazioni con la Chiesa greco-ortodossa. Ma nel 1879, dopo il trattato russo-turco, il sultano Abdul Amid II emise un altro decreto che sanc\u00ec l'autonomia delle terre bulgare nell'Impero turco.\nIl filetismo, \u00e8 una dottrina che sistematizza ci\u00f2 che \u00e8 prassi corrente circa i rapporti tra le Chiese ortodosse: quando una nazione conquista l'indipendenza politica, anche la sua Chiesa nazionale acquisisce l'autocefalia. Tale prassi ecclesiologica, oggi pur diffusa e consolidata, non \u00e8 neppure un articolo di fede ufficialmente professato. Tanto \u00e8 vero che il Patriarcato di Mosca tuttora lo disconosce (v. Ucraina e Bielorussia). L'autocefalia della Chiesa bulgara sar\u00e0 riconosciuta dal Patriarcato di Costantinopoli solo nel 1945. \nNel 1953, oltre alla doverosa autocefalia nazionale, viene riconcesso anche il patriarcato, sottraendo quindi territorio a quello patriarcale di Costantinopoli. Un patriarcato nazionale, come quelli della Serbia e della Romania, non accontentandosi del normale esarcato. Ma i patriarcati storici sono sovranazionali, come gli imperi. A parte la necessit\u00e0 dei riconoscimento conciliare, cio\u00e8 da parte di tutti e non solo del relativo Patriarcato. Rendendolo nazionale si mette in crisi lo stesso istituto patriarcale. \nNel 1992 con la fine del regime comunista sorsero all'interno della Chiesa dissensi nei confronti del patriarca Massimo. Nel 1996 avviene uno Scisma con la nascita dal \"Sinodo Alternativo di Bulgaria\" sostenuto anche dal governo bulgaro, fino al 2002, quando viene approvato un decreto (..) che riconosce quella ufficiale come l'unica chiesa ortodossa bulgara, mentre il sinodo alternativo si sfalda progressivamente restando nel 2012 con soli due vescovi.\nAttualmente la Chiesa Ortodossa bulgara \u00e8 in comunione con le altre Chiese ortodosse, ed il suo patriarcato riconosciuto sia dal Patriarcato di Russia che dal Patriarcato ecumenico di Costantinopoli, oggi in conflitto territoriale. Ma non da Roma, per la quale tutti i nuovi patriarcati nazionali (de facto) sono comunque abusivi (de jure). Anche se favorevole all'autocefalia di ogni Chiesa nazionale. Capo della Chiesa bulgara \u00e8 il patriarca Neofito, in precedenza arcivescovo di Ruse, eletto dal Santo Sinodo il 24 febbraio 2013.\nPresenza in Italia.\nLa Chiesa ortodossa bulgara \u00e8 presente in Italia con due parrocchie a Roma e Milano. La prima \u00e8 intitolata ai santi Cirillo e Metodio ed \u00e8 retta dallo ieromonaco Kliment Bobchev, la seconda, dedicata a sant'Ambrogio, \u00e8 retta da Ivalin Slavov. Queste due realt\u00e0 dipendono dalla Metropolita per l'Europa occidentale e meridionale con sede a Berlino. Vescovo vicario per l'Italia \u00e8 Thion.\nOrganizzazione ecclesiastica.\nLe circoscrizioni ecclesiastiche ortodosse in Bulgaria sono le seguenti:\nEsistono due circoscrizioni ecclesiastiche fuori dalla Bulgaria e che dipendono dal patriarcato di Sofia:\nLista dei patriarchi di Bulgaria.\nStoricamente, l'attuale patriarcato di Bulgaria, attivo dal 1953, \u00e8 il terzo patriarcato bulgaro. I due precedenti patriarcati furono istituiti in occasione dell'istituzione del primo e del secondo impero bulgaro:\nElenco dei patriarchi:"}
{"id": "1335777", "revid": "287204", "url": "https://it.wikipedia.org/wiki?curid=1335777", "title": "Parco nazionale di Patvinsuo", "text": "Il parco nazionale di Patvinsuo comprende una vasta zona palustre che si estende tra Lieksa e Ilomantsi, in Finlandia. Vi nidificano cigni, gru e altri uccelli, ed \u00e8 possibile avvistare orsi e altri mammiferi.\nIl parco preserva l'ambiente di una tipica palude finlandese.\nFauna.\nLa fauna \u00e8 caratterizzata dai tipici grandi mammiferi del Nord Europa: orsi bruni, lupi, linci, alci e renne. Sono presenti anche diversi animali di taglia pi\u00f9 piccola, come ghiottoni, lepri artiche, ermellini, volpi, donnole, scoiattoli rossi e molti altri."}
{"id": "1335778", "revid": "133248", "url": "https://it.wikipedia.org/wiki?curid=1335778", "title": "La Cronaca degli Scoti", "text": ""}
{"id": "1335781", "revid": "62898", "url": "https://it.wikipedia.org/wiki?curid=1335781", "title": "Stream ripper", "text": ""}
{"id": "1335782", "revid": "1318658", "url": "https://it.wikipedia.org/wiki?curid=1335782", "title": "Ruunaa", "text": "L'area ricreativa di Ruunaa si trova a 30\u00a0km a nord-est della citt\u00e0 di Lieksa, in Finlandia. \nQuest'area vanta 38\u00a0km di corsi d'acqua, con sei tratti di rapide, e inoltre ampie zone selvagge e incontaminate. Ruunaa \u00e8 gestita dall'Ente parchi e foreste finlandese, che ogni anno ripopola le acque dell'area con oltre 6000\u00a0kg di pesce."}
{"id": "1335784", "revid": "486946", "url": "https://it.wikipedia.org/wiki?curid=1335784", "title": "Cannoli", "text": ""}
{"id": "1335785", "revid": "2006415", "url": "https://it.wikipedia.org/wiki?curid=1335785", "title": "Diddy Kong", "text": "Diddy Kong \u00e8 un personaggio dei videogiochi della serie \"Donkey Kong\", ed \u00e8 amico e spalla di Donkey Kong, gorilla protagonista insieme a lui della serie \"Donkey Kong Country\" in cui egli fa il suo debutto.\n\u00c8 un esemplare di scimmia ragno che vive con Donkey Kong nella Giungla Kongo. Indossa un berretto rosso, su cui vi \u00e8 il logo della Nintendo, ed una t-shirt rossa raffigurante due stelle gialle stilizzate.\nStoria.\nEsso \u00e8 stato creato inizialmente dalla Rare come versione aggiornata di Donkey Kong Jr. nello sviluppo del gioco \"Donkey Kong Country\" (1994). La Nintendo, non gradendo i cambiamenti radicali fatti alla figura di Donkey Kong Jr. ha imposto la ridenominazione del personaggio. Il nuovo nome attribuito al personaggio della saga \u00e8 \"Diddy Kong\" (dal termine gergale \"diddy\" = piccolo)."}
{"id": "1335787", "revid": "181699", "url": "https://it.wikipedia.org/wiki?curid=1335787", "title": "Amore senza fine", "text": "Amore senza fine (\"Endless Love\") \u00e8 un film del 1981 diretto da Franco Zeffirelli e interpretato da Brooke Shields e Martin Hewitt. Il film \u00e8 basato sul romanzo omonimo di Scott Spencer.\nTrama.\nLa quindicenne Jade e il diciassettenne David si conoscono e si innamorano. Il loro amore per\u00f2 \u00e8 ostacolato dalle rispettive famiglie, soprattutto dal padre di lei, che allontana David per permettere alla figlia di terminare gli studi con tranquillit\u00e0. Ma la grande passione di David lo porta a dar fuoco alla casa della sua amata, reato per il quale viene condannato a cinque anni in manicomio. Uscito dopo soli due anni per buona condotta, parte per New York alla ricerca di Jade, andando contro le disposizioni di legge che lo costringono a non lasciare la citt\u00e0. Una volta in citt\u00e0 viene riconosciuto da Hugh, il padre di Jade, che nell'inseguirlo perde la vita in un incidente. Ma quando i due amanti si rincontrano e il loro amore riaffiora, a ostacolarli, stavolta, sono i fratelli di lei, che accusano il ragazzo della morte del padre. David finisce in carcere e a Jade non resta che aspettare il suo amore senza fine.\nProduzione.\nBasato sul romanzo omonimo del 1979 di Scott Spencer, il film \u00e8 diretto da Franco Zeffirelli e scritto da Judith Rascoe. Il film ha per protagonisti Brooke Shields e Martin Hewitt. Il film \u00e8 stato anche il debutto cinematografico di Hewitt, Tom Cruise, Jami Gertz, Jeff Marcus e Ian Ziering. Il film \u00e8 stato girato nel 1980 in location a Chicago, New York City e Long Island.\nL'attrice Shirley Knight aveva proposto a Zeffirelli di assegnare il ruolo di Jade a Jodie Foster, considerando Brooke Shields, allora solo quattordicenne, troppo inesperta per il film.\nLa MPAA ha assegnato il taglio iniziale di \"Amore senza fine\" una valutazione X. Il regista Franco Zeffirelli ha successivamente realizzato diversi tagli nelle scene d'amore tra Brooke Shields e Martin Hewitt per ottenere una valutazione inferiore. Il film \u00e8 stato ripresentato alla MPAA cinque volte prima di essere premiato con una valutazione R.\nColonna sonora.\nLa colonna sonora originale \u00e8 stata composta da Jonathan Tunick. Il tema principale del film, scritto da Lionel Richie ed interpretato da Richie e Diana Ross \u00e8 chiamato \"Endless Love\" e divenne la hit numero 1 della \"Billboard\" Hot 100. Inoltre \u00e8 stato il singolo pi\u00f9 venduto nella carriera della Ross. La rivista Billboard lo ha scelto come \"Il miglior duetto di tutti i tempi\" nel 2011, a 30 anni dal suo debutto. Rimase per nove settimane al numero 1 e ricevette nomination ai Premi Oscar e ai Golden Globe come \"Migliore canzone\", insieme a cinque nomination ai Grammy Award. La colonna sonora ha raggiunto il nono posto nella Billboard Top 200 ed \u00e8 stata certificata disco di platino. Ha anche presentato un secondo duetto tra Ross e Richie, \"Dreaming of You\", che ha ricevuto una notevole quantit\u00e0 di airplay ma non \u00e8 mai stato pubblicato come singolo.\nDistribuzione.\nLa prima del film ha avuto luogo il 16 luglio 1981, al Ziegfeld Theatre di New York City. \nAccoglienza.\nBotteghino.\nNonostante la pessima critica, il film ha avuto un discreto successo al botteghino. Ha incassato 4.163.623 di dollari nel suo weekend di apertura e ha incassato in totale 31.184.024 di dollari, diventando il ventiduesimo film con il pi\u00f9 alto guadagno nazionale nel 1981. A livello internazionale, il film ha incassato ulteriormente 1.308.650 di dollari portando il suo totale mondiale lordo a 32.492.674 di dollari.\nCritica.\nIl film ha ricevuto recensioni per lo pi\u00f9 negative, con critiche che lo paragonavano sfavorevolmente al romanzo. Spencer non lo apprezzava e riteneva che i realizzatori non avessero capito il senso del libro che mostrava i pericoli dell'amore ossessivo. Roger Ebert ha paragonato il film in modo sfavorevole al romanzo, descrivendo Martin Hewitt come un e criticando la narrazione, sebbene abbia giudicato con favore la performance di Brooke Shields. Janet Maslin del \"The New York Times\" ha scritto: \"Ci sono due tipi di persone che vedranno \"Amore senza fine\" - coloro che hanno letto il romanzo riccamente fantasioso su cui si basa il film e quelli che non lo hanno letto. Sar\u00e0 sgomento nel primo campo, ma potrebbe non essere nulla oltre allo sconcerto nel secondo.\"\nLo storico del cinema Leonard Maltin sembrava essere d'accordo, definendo il film un \"esempio da manuale di come fare tutto sbagliato in un adattamento letterario.\"\nNel 2014, Scott Spencer, l'autore del romanzo su cui \u00e8 basato il film, ha scritto: \"Sono stato francamente sorpreso dal fatto che qualcosa di cos\u00ec tiepido e convenzionale sarebbe stato modellato dal mio romanzo sulla gloriosa violenza distruttiva dell'ossessione erotica\". Spencer descrisse il film come un lavoro \"pasticciato\" e scrisse che Franco Zeffirelli aveva \"egregiamente e ridicolmente frainteso\" il romanzo.\nA partire da dicembre 2018, \"Amore senza fine\" detiene una valutazione del 29% su Rotten Tomatoes basata su 17 recensioni. Il film ha attualmente un punteggio di approvazione del 16% su Rotten Tomatoes basato su 93 recensioni.\nRemake.\nIl 14 febbraio 2014 \u00e8 stato distribuito nelle sale cinematografiche statunitensi \"Un amore senza fine\", rifacimento del film di Zeffirelli diretto da Shana Feste. Il film ha per protagonisti Alex Pettyfer e Gabriella Wilde."}
{"id": "1335789", "revid": "125649842", "url": "https://it.wikipedia.org/wiki?curid=1335789", "title": "Lex Aquilia", "text": " \nLa Lex Aquilia, come definisce Ulpiano, \u00e8 un plebiscito fatto votare da un tribuno della plebe di nome Aquilio nel 286 a.C., e provoc\u00f2 il superamento di tutte le leggi precedenti comprese la legge delle XII Tavole. La Lex Aquilia \u00e8 la prima legge scritta in materia del risarcimento del danno di propriet\u00e0 del \"dominus\".\nEt\u00e0 della legge.\nL'anno a cui si fa risalire l'emanazione della Lex Aquilia ha fatto sorgere dei problemi da parte della giurisprudenza. Per individuare l'anno preciso bisogna innanzitutto vedere in che anni \u00e8 vissuto il tribuno della plebe Aquilio. Di Aquilio c'era Aquilio Gallo del 182 a.C., un tribuno della plebe di nome Giulio Aquilio nel 200 a.C., e Aquilio nel 286 a.C.\nMa non basta questo per individuare l'et\u00e0 della legge, guardando al tenore letterale della legge, vediamo che nel primo capitolo si fa riferimento al proprietario come Erus e al terzo capitolo si fa riferimento al dominus come proprietario.\nMa anche questo risulta insufficiente, resta da guardare la storia romana, visto che la Lex Aquilia non \u00e8 altro che il risultato del conflitto tra patrizi e plebei, vediamo che intorno al 286 a.C. sono scoppiati 2 conflitti, il primo prima di questa data (intorno al 290 a.C.) era il Conflitto degli Ordini e poi dopo la emanazione della Lex Aquilia, quindi si pu\u00f2 fissare la data della Lex Aquilia al 286 a.C.\nLa legge.\nLa Lex Aquilia \u00e8 suddivisa in tre capitoli:\nI Capo.\nIl primo capitolo fa riferimento al \"damnum\" derivante dalla perdita totale ed irreversibile delle res materiali come gli schiavi e i pecudes. Infatti, gli schiavi sono uguali agli animali che possono essere raggruppati in gregge (Gregatim habetur) o in pascolo (sono esclusi gli animali feroci e i cani).\nLa pena viene fissata nel risarcimento del danno fissato nel massimo valore che aveva la res nell'ultimo anno.\nII Capo.\nIl secondo capitolo fa riferimento alla figura dell'adstipulator, cio\u00e8 quell'intermediario di nomina ufficiale, abilitato a richiedere la summa aestimatio al \"\"nexus\" (debitore). Questo capitolo disciplina il caso in cui l'adstipulator venga meno agli obblighi assunti dall'assunzione dell'incarico, come, ad esempio, il caso in cui l'adstipulator vada a riscuotere la summa, ma la perde o scappa con la summa riscossa.\nIntanto viene provocato un damnum, cio\u00e8 una lesione arrecata al patrimonio dello stipulator, derivante dalla mancata riscossione della summa da parte dell'adstipulator.\nLa pena che spetter\u00e0 all'adstipulator vi sar\u00e0 nel caso in cui vi \u00e8:\nIn questo capitolo si sanziona anche il \"fraus\"\", cio\u00e8 la violazione del dovere di lealt\u00e0 che l'adstipulator ha assunto come contenuto del proprio impegno. Il secondo capitolo \u00e8 l'unico che non \u00e8 stato attuato, perch\u00e9 la giurisprudenza ha visto che era pi\u00f9 tutelato con la disciplina dell'actio mandati.\nIII Capo.\nIl terzo capitolo fa riferimento al damnum derivante dalle conseguenze di azioni qualificate previste come conseguenza di un comportamento. Si fa riferimento inoltre alle res immateriali come le opere dell'ingegno e le opere letterarie, che sono state distrutte ma possono essere duplicate attraverso le copie.\nLe azioni previste sono:\nIl risarcimento sar\u00e0 fissato nel massimo valore della cosa negli ultimi 30 giorni.\nAestimatio damni.\nL'aestimatio damni non \u00e8 altro che stimare il danno subito dalla res, vi \u00e8 una disciplina tra i vari capitoli:\nPer\u00f2 la stima del danno non viene fatta solo in base alla perdita economica del valore, ma in base al danno che ne risulta per il padrone della perdita. La stima viene fatta secondo il prezzo comune e viene fatta al massimo valore della res nell'ultimo anno o negli ultimi 30 giorni"}
{"id": "1335790", "revid": "1543377", "url": "https://it.wikipedia.org/wiki?curid=1335790", "title": "Versiera", "text": "In geometria, la versiera \u00e8 una curva del piano, costruibile sinteticamente attraverso procedimenti geometrici elementari ed esprimibile analiticamente mediante una funzione razionale. La versiera \u00e8 caratterizzata da una forma a campana, simile a quella della distribuzione gaussiana.\nAttribuita a Maria Gaetana Agnesi, che la descrisse in \"Istituzioni analitiche ad uso della giovent\u00f9 italiana\" (1748), in realt\u00e0 era gi\u00e0 stata studiata da Pierre de Fermat nel 1666 e da Guido Grandi nel 1703. Il nome attribuito da Grandi alla curva era \"versoria\" e derivava dall'omonimo termine latino che indicava la corda legata all'estremit\u00e0 di una vela, utilizzata per le virate. Fu Maria Gaetana Agnesi a introdurre il nome \"versiera\".\nIl traduttore inglese del libro della Agnesi intese \"versiera\" come abbreviazione di \"avversiera\", che significa strega, ovvero \"avversaria di Dio\", e denomin\u00f2 la curva \"witch of Agnesi\" (strega di Agnesi), nome con il quale \u00e8 conosciuta in numerose lingue.\nCostruzione.\nData una circonferenza di centro formula_1 e di raggio formula_2 e una retta formula_3 parallela all'asse formula_4 di equazione formula_5 tangente al cerchio nel punto formula_6, e un fascio di rette passanti per l'origine degli assi, la versiera \u00e8 il luogo dei punti formula_7 che hanno: come ascissa, l'ascissa del punto formula_8 di intersezione di una generica retta del fascio con la tangente formula_3; come ordinata, l'ordinata del punto formula_10 di intersezione della stessa retta del fascio con la circonferenza.\nEquazione.\nApplicando la costruzione sopra descritta, l'equazione cartesiana della curva \u00e8:\nL'equazione parametrica \u00e8 invece:\ndove formula_13 \u00e8 l'angolo formato dalla retta del fascio con l'asse delle ordinate.\nUna parametrizzazione che fa uso solo di funzioni algebriche \u00e8 la seguente:\nPropriet\u00e0.\nPer formula_15, l'equazione diventa\nche \u00e8 la derivata dell'arcotangente.\nL'area racchiusa tra la versiera e l'asse delle ascisse vale formula_17, ovvero il quadruplo dell'area del cerchio utilizzato nella costruzione.\nRuotando la curva attorno all'asse delle ascisse si ottiene una superficie a forma di fuso il cui volume vale formula_18.\nApplicazioni.\nLa versiera trova applicazione in fisica nella descrizione di alcuni fenomeni di risonanza: un atomo o, pi\u00f9 in generale, una molecola, sono sistemi microscopici dotati, per dinamica interna, di stati stazionari di equilibrio. Gli atomi e le molecole, in condizioni ordinarie, si trovano in equilibrio termodinamico, in stati stabili, ossia negli stati a minor contenuto energetico. Se un atomo viene colpito da una radiazione elettromagnetica monocromatica, ossia se esso \u00e8 perturbato esternamente da una forza periodica armonica, allora, come tutti i sistemi dinamici in equilibrio, o in situazioni prossime all'equilibrio, esso reagisce assorbendo, eccitandosi, ossia portandosi in uno stato a maggior contenuto di energia, e, successivamente, emettendo l'energia assorbita, diseccitandosi e riportandosi allo stato pi\u00f9 stabile possibile; nel caso che la perturbazione apporti energia in forma elettromagnetica, l'atomo riemette, in condizioni di risonanza, tale energia radiante nella medesima forma: secondo l'ipotesi quantistica di Planck, la risonanza ideale avviene con uno scambio di energia corrispondente esattamente al salto energetico subito dall'atomo, ossia in corrispondenza di una frequenza di risonanza univocamente determinata.\nTuttavia, in condizioni reali, per la presenza di altri effetti pi\u00f9 sottili, dovuti, in parte, alla presenza di altri atomi, lo spettro di radiazione non \u00e8 semplicemente monocromatico, cio\u00e8 non presenta una distribuzione di Dirac, ma, piuttosto, esibisce una distribuzione di frequenze avente una certa larghezza di banda, con un profilo di intensit\u00e0 dipendente dalla frequenza della radiazione stessa; la relazione tra l'intensit\u00e0 della radiazione emessa (o assorbita) e la frequenza di oscillazione della radiazione medesima, in certe circostanze, \u00e8 data dalla funzione \"versiera di Agnesi\".\nLa funzione di Agnesi, nell'ambito degli studi sugli spettri atomici e molecolari, \u00e8 chiamata funzione lorentziana o distribuzione di Lorentz; la lorentziana di assorbimento (e di emissione) ha il massimo in corrispondenza della lunghezza d'onda (e quindi della frequenza) della luce incidente per la quale si avrebbe la risonanza idealmente monocromatica, cio\u00e8 in corrispondenza della ideale distribuzione di Dirac ; rispetto a tale massimo, il profilo di Lorentz \u00e8 simmetrico.\nDiversi fenomeni fisici causano allargamenti di riga di tipo lorentziano: nel caso in cui nessuno di essi sia di entit\u00e0 trascurabile, cio\u00e8 qualora le \"larghezze\" dei vari profili lorentziani siano confrontabili, la loro convoluzione \u00e8 un profilo matematico ancora di tipo lorentziano, con larghezza pari alla somma delle larghezze dei singoli profili. \nVi sono ulteriori circostanze fisiche per le quali la risonanza tra atomi e radiazione elettromagnetica mostra un allargamento di riga con profilo gaussiano. Anche in questo caso, se sono significativi diversi fenomeni fisici, ciascuno dei quali determina un allargamento di riga di tipo gaussiano, la loro convoluzione ha ancora un profilo gaussiano, ma con \"larghezza\" pari alla radice quadrata della somma dei quadrati delle singole larghezze gaussiane.\nIn generale, la larghezza di riga di un atomo \u00e8 dunque l'integrale di convoluzione tra un profilo gaussiano ed un profilo lorentziano ( o \"di Agnesi\"); tale profilo di convoluzione \u00e8 noto come integrale di Voigt, ed \u00e8 una trascendente superiore. Se, infatti, le larghezze , rispettivamente, della lorentziana \"risultante\" e della gaussiana \"risultante\" da convolvere , sono confrontabili, allora l'integrale di Voigt non \u00e8 esprimibile in forma chiusa, cio\u00e8 non \u00e8 rappresentabile analiticamente in termini finiti di sole funzioni elementari. Se invece una delle due curve \u00e8 molto pi\u00f9 larga dell'altra, allora l'integrale di Voigt si approssima con il profilo pi\u00f9 largo, in quanto quello pi\u00f9 stretto, nell'integrale di convoluzione, si comporta , al limite, approssimativamente, come una delta di Dirac.\nLa funzione di Agnesi appare anche in contesti di fisica o di ingegneria differenti dallo studio o dall'applicazione tecnologica degli spettri atomici e molecolari: in tali ambiti \u00e8 chiamata, ancora una volta, funzione di Lorentz.\nIn statistica, la distribuzione di una variabile casuale di Cauchy \u00e8 espressa da una versiera."}
{"id": "1335792", "revid": "118834", "url": "https://it.wikipedia.org/wiki?curid=1335792", "title": "Ifigenia (De La Cruz)", "text": ""}
{"id": "1335794", "revid": "1543377", "url": "https://it.wikipedia.org/wiki?curid=1335794", "title": "\u00c4n\u00e4k\u00e4inen", "text": "\u00c4n\u00e4k\u00e4inen \u00e8 il nome di un lago (e della circostante regione geografica) situato nel territorio comunale di Lieksa nella Carelia Settentrionale in Finlandia.\nIl lago ha un'estensione di 26,31 ettari.\nIl lago \u00e8 compreso in una riserva di pesca statale attraversata dal Sentiero dell'Orso. L'Ente Parchi e Foreste tiene sotto controllo la quantit\u00e0 di pesce presente in tre laghi della riserva.\nAvvenimenti storici.\nLa zona di \u00c4n\u00e4k\u00e4inen fu teatro di feroci scontri durante le prime settimane della guerra d'inverno, nel dicembre del 1939. Qui, i soldati finlandesi riuscirono a mantenere le loro posizioni, lasciando sul campo molti combattenti sovietici. Per fermare l'avanzata dei carri armati nemici, le truppe finlandesi costruirono grandi barricate di roccia, e nel 1940, al riaccendersi della guerra, le barriere furono rafforzate con rocce ancora pi\u00f9 grandi."}
{"id": "1335805", "revid": "729019", "url": "https://it.wikipedia.org/wiki?curid=1335805", "title": "Otite media", "text": "L'otite media \u00e8 un'infiammazione dell'orecchio medio, o una infezione dell'orecchio medio.\nSi verifica nella zona tra la membrana timpanica e l'orecchio interno.\nSintomatologia.\nI sintomi e i segni clinici che si riscontrano sono: dolore, febbre, vomito, ipoacusia, senso di occlusione, otorrea verso il concludersi del processo infettivo.\nEziologia.\nIl raffreddore, la causa pi\u00f9 comune negli infanti, si estende in alto lungo la tuba di Eustachio, condotto che collega la parte posteriore del naso all'orecchio medio. Questo condotto pu\u00f2 essere ostruito dall'infiammazione o dall'ingrossamento delle adenoidi, spesso associato alle infezioni del naso e della gola. Di conseguenza, il liquido prodotto dall'infezione, insieme al pus nel caso di infezioni batteriche, non defluisce attraverso il condotto, accumulandosi nell'orecchio medio. I bambini hanno diverse caratteristiche che facilitano l'insorgenza della malattia come il diametro pi\u00f9 piccolo dell'orecchio, larghezza, lunghezza e angolazione orizzontale ridotte della tuba di Eustachio.\nFattori di rischio.\nFumo passivo.\nIn et\u00e0 pediatrica l'abitudine ad utilizzare il ciuccio \u00e8 strettamente correlata ad otiti medie recidivanti .\nComplicanze.\nLe rare complicanze che si possono manifestare sono di due tipi: endotemporali e quelle endocraniche.\nFra le prime rientrano le labirintiti, la petrosite, e la paralisi del nervo faciale.\nNelle seconde ritroviamo ascessi, encefaliti e la leptomeningite, tromboflebiti del seno mascellare.\nTerapia.\nIl trattamento prevede:\nIn pediatria una possibile terapia \u00e8 il Politzer crenoterapico."}
{"id": "1335819", "revid": "226458", "url": "https://it.wikipedia.org/wiki?curid=1335819", "title": "Web Coverage Service", "text": "Il Web Coverage Service (WCS) \u00e8 uno standard Open Geospatial Consortium che definisce un'interfaccia per lo scambio dei dati geospaziali sul web. WCS fornisce i dati disponibili insieme alle loro descrizioni dettagliate; permette richieste complesse per questi dati e restituisce i dati con relativa semantica di origine (anzich\u00e9 le immagini) in modo da essere interpretato, estrapolato, ecc. e non solo disegnato. Questo servizio \u00e8 l'alternativa al Web Feature Service (WFS), che restituisce i dati vettoriali, e al Web Map Service (WMS) che produce una immagine digitale.\nWCS fornisce tre funzioni: \"GetCapabilities\", \"GetCoverage\" e \"DescribeCoverage\".\nGetCapabilities.\nIl funzionamento di GetCapabilities restituisce un documento XML che descrive il servizio e le descrizioni sommarie delle raccolte di dati da cui i client possono chiedere i contenuti. I client generalmente lanciano GetCapabilities e memorizzano il relativo risultato per l'uso durante una sessione, o riutilizzarla per le sessioni multiple. Se GetCapabilities non pu\u00f2 restituire le descrizioni dei relativi dati disponibili, sono usate le informazioni da una fonte separata del catalogo di immagine.\nGetCoverage.\nIl servizio di GetCoverage di WCS \u00e8 utilizzato normalmente dopo GetCapabilities e le risposte di DescribeCoverage che hanno definito se le richieste sono permesse e che dati sono disponibili. Il funzionamento di GetCoverage restituisce un riempimento (cio\u00e8 valori o propriet\u00e0 di un insieme delle posizioni geografiche), impacchettato in una disposizione ben nota di formato. La relative sintassi e semantica sopportano una certa rassomiglianza alle richieste di WMS \"GetMap\" e di WFS \"GetFeature\", ma parecchie estensioni supportano la restituzione e la ricerca di immagini invece che mappe statiche e \"feature\" discrete.\nDescribeCoverage.\nIl funzionamento di DescribeCoverage restituisce ai client una descrizione completa di uno o pi\u00f9 riempimenti serviti da un server particolare di WCS. Il server risponde con un documento di XML che ampiamente descrive i riempimenti identificati."}
{"id": "1335821", "revid": "19580", "url": "https://it.wikipedia.org/wiki?curid=1335821", "title": "Patvinsuo National Park", "text": ""}
{"id": "1335823", "revid": "3732", "url": "https://it.wikipedia.org/wiki?curid=1335823", "title": "Timone (disambigua)", "text": ""}
{"id": "1335825", "revid": "1543377", "url": "https://it.wikipedia.org/wiki?curid=1335825", "title": "Witta di B\u00fcraburg", "text": "Biografia.\nDopo la creazione da parte di Bonifacio del vescovato di B\u00fcraburg nei pressi di Fritzlar nel 741, Witta fu il suo primo e unico vescovo. Dopo la sua morte nel 747 nessuno prese il suo posto come vescovo e Lullo, arcivescovo di Magonza, un\u00ec le due sedi nel tentativo di avere il massimo controllo possibile sugli sforzi missionari nell'est.\nFu lui ad assistere san Bonifacio, insieme al vescovo san Burcardo, nella consacrazione a vescovo di san Villibaldo nell'ottobre del 741. \nCulto.\nWitta fu sepolto nella cappella di san Sturmio, usata in seguito da Lullo (769) come centro per la nuova e influente abbazia benedettina di Hersfeld.\nWitta viene festeggiato il 26 ottobre."}
{"id": "1335834", "revid": "1683880", "url": "https://it.wikipedia.org/wiki?curid=1335834", "title": "Primeira Divis\u00e3o 1995-1996", "text": "La Primeira Divis\u00e3o 1995-1996 \u00e8 stata la 58\u00aa edizione della massima serie del campionato portoghese di calcio e si \u00e8 conclusa con la vittoria del , al suo quindicesimo titolo.\nCapocannoniere del torneo \u00e8 stato Domingos () con 25 reti."}
{"id": "1335835", "revid": "119132879", "url": "https://it.wikipedia.org/wiki?curid=1335835", "title": "Boris I di Bulgaria", "text": "Nell'864 si convert\u00ec al Cristianesimo, in cambio della pace con l'Impero bizantino. Ma cerc\u00f2 di mantenere la Chiesa ortodossa bulgara il pi\u00f9 indipendente possibile dal Patriarcato di Costantinopoli.\nQuando nel 864 si fece battezzare, l'aristocrazia boiara si rivolt\u00f2 e cerc\u00f2 di ucciderlo per ripristinare il paganesimo. Boris reag\u00ec prontamente e spietatamente; in seguito se ne rammaric\u00f2, attribuendo la sua conversione alle pressioni del clero bizantino. Ricevuta l'epistola del patriarca Fozio, che rimarcava la preminenza della sede di Costantinopoli sulla Chiesa bulgara, non ne tenne conto. Al contrario, nell'866 invi\u00f2 un'ambasceria sia a Ludovico II il Germanico, re dei Franchi, che al papa Niccol\u00f2 I per richiederne missionari. Per cui il papa invi\u00f2 a Boris i due vescovi Formoso di Porto e Paolo di Populonia, con le risposte ai quesiti religiosi da lui inviati. \nLa cosa provoc\u00f2 l'indignazione del patriarca Fozio, che tent\u00f2 di rimediare alla (a suo avviso) mancanza di rispetto di Boris convocando un sinodo (867) a Costantinopoli. In seguito fu il nuovo imperatore Basilio I (867-886) a deporre Fozio, scomunicato a Roma da papa Niccol\u00f2 I nell'863, dopo il suo sinodo dell'861. Il suo successore, Adriano II (867-872) invi\u00f2 due legati (Marino - in seguito papa - e Leone) a Costantinopoli dove Ignazio, ritornato patriarca per ordine di Basilio, indisse un concilio (869-870). All'ultima sessione del concilio prese parte anche un'ambasceria bulgara che cercava di avere da Bisanzio ci\u00f2 che non otteneva da Roma. L\u00ec i legati pontifici reclamavano i diritti sull'Illirico (penisola balcanica), quale proprio territorio canonico sottratto un secolo prima, mentre i bizantini lo rivendicavano come antico possedimento del loro impero. La maggioranza orientale dei partecipanti ebbe la meglio: la Chiesa bulgara fu riconosciuta autonoma (870), ma sotto il patrocinio costantinopolitano. Fu Ignazio dunque (cio\u00e8 Costantinopoli) e non Adriano II (cio\u00e8 Roma) ad inviare nuovi preti e consacrare un nuovo vescovo per la Bulgaria. Ed inutili furono le successive proteste romane.\nBoris si destreggi\u00f2 tra le popolazioni dell'area balcanica, riuscendo a consolidare il dominio dei Bulgari, ma favorendo la pace con l'Impero. Durante il suo regno i santi Cirillo e Metodio di Tessalonica introdussero l'alfabeto glagolitico e curarono la traduzione slava dei testi sacri.\nNell'889 abdic\u00f2 a favore del figlio Vladimiro, ritirandosi in monastero. Ma quando questi, contrario a Costantinopoli, tent\u00f2 di restaurare il paganesimo (893), Boris torn\u00f2, lo depose e mise sul trono il terzo figlio, Simeone I, che aveva inviato a studiare presso l'Universit\u00e0 di Costantinopoli in vista di una carriera ecclesiastica."}
{"id": "1335837", "revid": "6923", "url": "https://it.wikipedia.org/wiki?curid=1335837", "title": "Chiesa di Paateri", "text": "La chiesa di Paateri (in finlandese \"Paaterin kirkko\") \u00e8 una chiesa luterana costruita nel 1991 nell'area naturale di Paateri, una regione situata nei pressi del lago Vuonisj\u00e4rvi, all'interno della citt\u00e0 finlandese di Lieksa.\nLe pareti ed il pavimento sono in legno di pino russo, mentre gli enormi portali sono stati intagliati da cedri canadesi. L'altare \u00e8 stato ricavato da un ceppo che un tempo apparteneva al pi\u00f9 grande abete della Finlandia.\nAttigua alla chiesa vi \u00e8 la galleria presso la residenza studio di Eva Ryyn\u00e4nen, un'artista apprezzata per le sue sculture in legno. Nata nel 1915, la Ryyn\u00e4nen inizi\u00f2 a dedicarsi alla scultura appena adolescente e negli anni settanta si era affermata come scultrice in tutta la Finlandia. Questa isolata tenuta, circondata da pini, \u00e8 la casa dove il marito dell'artista, Paavo, ha trascorso l'infanzia."}
{"id": "1335845", "revid": "1543377", "url": "https://it.wikipedia.org/wiki?curid=1335845", "title": "Wecta", "text": "Wecta (\"W\u00e6gd\u00e6g\" e \"Vegdagr\") \u00e8 un figlio di Odino (\"Woden\"), menzionato nella \"Cronaca anglosassone\" e nella \"Historia Brittonum\" come capotrib\u00f9 juto che regn\u00f2 sulla Sassonia orientale (in Germania). \nViene considerato una figura leggendaria, anche se nelle genealogie anglosassoni viene indicato come antenato dei sovrani del Kent Hengest e Horsa, oltrech\u00e9 di quelli di Deira e Northumbria, tra cui Aella e Edvino.\nAppare anche nel \"Prologo dell'Edda in Prosa\" come \"Vegdeg\"."}
{"id": "1335846", "revid": "767487", "url": "https://it.wikipedia.org/wiki?curid=1335846", "title": "Primeira Divis\u00e3o 1996-1997", "text": "La Primeira Divis\u00e3o 1996-1997 \u00e8 stata la 59\u00aa edizione della massima serie del campionato portoghese di calcio e si \u00e8 conclusa con la vittoria del , al suo sedicesimo titolo.\nCapocannoniere del torneo \u00e8 stato M\u00e1rio Jardel () con 30 reti."}
{"id": "1335847", "revid": "4711", "url": "https://it.wikipedia.org/wiki?curid=1335847", "title": "Newells Old Boys", "text": ""}
{"id": "1335857", "revid": "767487", "url": "https://it.wikipedia.org/wiki?curid=1335857", "title": "Wihtgils", "text": "Wihtgils (V secolo) fu un semi-leggendario capotrib\u00f9 juto menzionato dalla \"Cronaca anglosassone\" (e dalla \"Historia Brittonum\"), secondo cui era padre di Hengest e Horsa: \"Anno Domini 449 [...] I loro capi erano due leader, Hengest e Horsa; figli di Wihtgils figlio di Witta figlio di Wecta figlio di Woden\"."}
{"id": "1335861", "revid": "339392", "url": "https://it.wikipedia.org/wiki?curid=1335861", "title": "Festa del SS. Salvatore della Trasfigurazione", "text": ""}
{"id": "1335863", "revid": "1683880", "url": "https://it.wikipedia.org/wiki?curid=1335863", "title": "Primeira Divis\u00e3o 1997-1998", "text": "La Primeira Divis\u00e3o 1997-1998 \u00e8 stata la 60\u00aa edizione della massima serie del campionato portoghese di calcio e si \u00e8 conclusa con la vittoria del , al suo diciassettesimo titolo.\nCapocannoniere del torneo \u00e8 stato M\u00e1rio Jardel () con 26 reti."}
{"id": "1335867", "revid": "253269", "url": "https://it.wikipedia.org/wiki?curid=1335867", "title": "Il mondo perduto (film 2001)", "text": "Il mondo perduto (\"The Lost World\") \u00e8 un film per la televisione del 2001 basato sull'omonimo romanzo di Arthur Conan Doyle, diretto da Stuart Orme e sceneggiato da Adrian Hodges. Bob Hoskins interpreta il professor Challenger.\nQuesto film \u00e8 stato prodotto dalla BBC e trasmesso sul canale BBC 1 nel Regno Unito e su A&amp;E Network negli Stati Uniti. All'inizio questo film era consistito da due episodi di 75 minuti, per il Regno Unito, trasmessi rispettivamente il 25 e 26 dicembre 2001, negli Stati Uniti invece furono trasmessi il 6 e 7 ottobre 2002.\nTrama.\nViaggiando presso le regioni remote della foresta tropicale dell'Amazzonia, il professor Challenger cattura uno strano animale che risulta essere uno pterosauro preistorico. Durante una conferenza al Museo di Storia Naturale di Londra, ammette di aver ucciso l'animale personalmente. Il conferenziere, professore Summerlee lo congeda come una beffa intelligente, facendolo deridere. John Roxton, un ambizioso cacciatore, ed Edward Malone, celebre romanziere e giornalista, sono affascinati dall'idea di visitare quelle regioni e quindi annunciano la loro volontaria per la spedizione insieme a Challenger.\nSulla barca, il professore mostra, ad uno Summerlee sarcastico e ai suoi membri di spedizione, una mappa, disegnata da un certo Padre Mendoz, che fin\u00ec nel remoto mondo perduto, un'area non segnata sulle carte geografiche del Brasile dove Challenger sostiene che ci vivano delle sconosciute creature. Vi si trova, pi\u00f9 notevolmente, un altopiano che isolerebbe apparentemente gli abitanti della zona con il mondo perduto. Al suo arrivo, Roxton comincia ad amoreggiare con Agnes, la nipote del Reverendo Theo Kerr, un religioso lunatico che dissente dalle teorie del professore Challenger sull'evoluzionismo.\nLa spedizione riesce a trovare l'altopiano. Attraversando un ponte di un tronco d'albero, la squadra entra nel mondo perduto del Sudamerica, ad eccezione del Reverendo che spinge improvvisamente il tronco in una crepa profonda, lasciando cos\u00ec la squadra arenata. Nella giungla, Edward fa amicizia con un Hypsilophodonte, e la squadra rimane sbalordita dall'arrivo di un Iguanodonte e di uno Pterosauro che attacca e ferisce Sumerlee.\nIl gruppo si ritira nella foresta, dove Edward rimane spaventato dall'apparizione di un uomo-scimmia. Nel mezzo della notte, mentre loro sono raggruppati attorno al fuoco, vengono attaccati da un grande carnivoro che viene identificato pi\u00f9 tardi da Summerlee come un Allosauro. Scappando arrivano ad un lago che Malone battezza con il nome di \"Gladis\" mentre Roxton ed i professori rimangono sulla spiaggia. Edward ed Agnes camminano lungo la spiaggia finch\u00e9 non riappare l'Allosauro dalla foresta. L'animale per\u00f2 precipita in una buca, dove finisce ucciso da due punte di legno.\nDopo la loro fuga, scoprono che Challenger e Summerlee sono stati rapiti dagli uomini-scimmia, che li portano in una camera sacrificale dove vengono messi su di un foglio spesso di pietra coperta di sangue. Il sole traspare una fessura e le bestie mettono la testa di Summerlee in un incavo sul piatto di pietra, per fracassare la sua testa con una grande pietra. Roxton, per\u00f2, arriva in tempo e riesce a salvare i due professori sparando sulle bestie. Challenger tenta di salvare le creature liberando il figlio di un capo indiano. La trib\u00f9 riconosce Challenger come Padre Mendoz, l'uomo che ritornando dall'isola stese una mappa dell'area. All'inizio la trib\u00f9 indiana pensa che questi visitatori siano dei diavoli, ma poi furono ben accolti nel villaggio nel quale arrivarono passando attraverso una caverna che era il loro unico percorso per uscire dall'altopiano. I due gruppi cooperano molto bene insieme, con Challenger che siede vicino al capo, e Roxton che si sposa con la figlia del patriarca. Comunque, la presenza degli uomini-scimmia disturba le persone della trib\u00f9 ma, con la protezione del professore Challenger, rimangono rinchiusi in gabbie di legno.\nSuccessivamente, due Allosauri attaccano il villaggio richiamati con degli strani versi dagli uomini-scimmia. Dopo aver provocato morte e distruzione, il primo Allosauro viene ucciso da Roxton ma il secondo, pi\u00f9 grande Allosauro, uccide il capo. Con un atto della gentilezza, Agnes e Malone liberano gli uomini-scimmia che fuggono di nuovo nella giungla. Un uomo-scimmia, per\u00f2, si ritrova un coltello fra le mani coltello tenendo d'occhio Roxton. Edward Malone riesce ad uccidere anche il secondo dinosauro, dopodich\u00e9 raggiunse il capo ormai ridotto in fin di vita; infatti muore fra le braccia del proprio figlio che biasima gli intrusi bianchi. Durante l'attacco, Summerlee decide di far esplodere il passaggio dell'altopiano che rende impraticabile il loro unico percorso di fuga. La squadra riesce a fuggire mentre Roxton rimane indietro per fermarli. L'uomo-scimmia col coltello pugnala Roxton, e rimane su di un tumulo roccioso, ringhiando. Fuori, il Reverendo tenta di rendere impraticabile il passaggio al mondo perduto, minacciando, inoltre, di uccidere tutti di coloro che sarebbero passati e sigillando di nuovo l'unica via della caverna. Inizia una lotta contro Summerlee, che si conclude con uno sparo accidentale nel torace ai danni del Reverendo.\nGli esploratori ritornano a Londra, dove Challenger mostra al mondo un piccolo Pterosauro vivo, che fugge dal museo. Edward ne approfitta nel confessare il suo amore per Agnes nella grande sala del museo. Nella scena finale, Roxton \u00e8 mostrato vivo e vegeto, insieme alla sua sposa Maree.\nProduzione.\nIl film \u00e8 stato girato in Nuova Zelanda, fra: Flock Hill, Nelson, la Riserva Termale di Waiotapu e West Coast."}
{"id": "1335874", "revid": "1683880", "url": "https://it.wikipedia.org/wiki?curid=1335874", "title": "Primeira Divis\u00e3o 1998-1999", "text": "La Primeira Divis\u00e3o 1998-1999 \u00e8 stata la 61\u00aa edizione della massima serie del campionato portoghese di calcio e concluso con la vittoria del , al suo diciottesimo titolo.\nCapocannoniere del torneo \u00e8 stato M\u00e1rio Jardel () con 36 reti."}
{"id": "1335875", "revid": "71433", "url": "https://it.wikipedia.org/wiki?curid=1335875", "title": "Conspiracy - Soluzione Finale", "text": ""}
{"id": "1335877", "revid": "363629", "url": "https://it.wikipedia.org/wiki?curid=1335877", "title": "Vampyroteuthis infernalis", "text": "Vampyroteuthis infernalis, conosciuto comunemente come calamaro vampiro, \u00e8 un mollusco cefalopode degli oceani temperati e tropicali, unica specie oggi vivente dell'ordine dei Vampyromorphida.\nHabitat e distribuzione.\nIl calamaro vampiro \u00e8 un esempio estremo di un cefalopode adattatosi a vivere a grandi profondit\u00e0: risiede nella zona afotica (cio\u00e8 senza luce) a profondit\u00e0 di 600-900 metri o pi\u00f9. All'interno di questa fascia della vita marina vi \u00e8 un habitat conosciuto come zona ad ossigenazione minima (in inglese, \"oxygen minimum zone\" o \"OMZ\"), in cui l'ossigeno disciolto \u00e8 insufficiente a sostenere il metabolismo aerobico nella maggior parte degli organismi. Il calamaro vampiro riesce per\u00f2 a respirare normalmente in questa fascia, fino a un livello di saturazione d'ossigeno del 3% appena.\nCi\u00f2 \u00e8 frutto di determinati adattamenti radicali. Tra tutti i cefalopodi propri delle grandi profondit\u00e0, il metabolismo del calamaro vampiro \u00e8 il pi\u00f9 lento. Nel suo sangue, di colore blu, l'emocianina (che nei cefalopodi sostituisce l'emoglobina) trasporta l'ossigeno pi\u00f9 efficientemente che in altri cefalopodi, e lo assistono in questo anche branchie di grande superficie.\nPur avendo una muscolatura debole, i calamari vampiri mantengono l'agilit\u00e0 e l'assetto tramite sofisticati statocisti (organi di bilanciamento simili all'orecchio interno umano) e i loro tessuti ricchi di ammonio si avvicinano perfettamente alla densit\u00e0 dell'acqua circostante.\nAlle profondit\u00e0 meno spinte del suo areale verticale, la luce che arriva dall'alto \u00e8 paragonabile alla luce del cielo al crepuscolo e permette agli occhi sensibili dei predatori di distinguere le sagome di altri animali soprastanti. Per proteggersi, il calamaro genera una propria luce bluastra (bioluminescenza) secondo una strategia chiamata controilluminazione.\nDa parte loro, i grandi occhi del calamaro vampiro rilevano luci tenuissime. Un paio di fotorecettori sono collocati sulla parte superiore della testa, forse per allertare l'animale in caso di movimenti pi\u00f9 in alto.\nCome molti cefalopodi abissali, il calamaro vampiro non possiede la sacca dell'inchiostro. Se minacciato, emette invece dalle punte dei tentacoli una nuvola appiccicosa di muco bioluminescente bluastro, che pu\u00f2 durare quasi dieci minuti e permette al calamaro vampiro di scomparire nell'oscurit\u00e0 anche senza allontanarsi troppo. D'altronde, questa difesa viene usata solo in casi estremi, perch\u00e9 la rigenerazione del muco \u00e8 impegnativa dal punto di vista metabolico.\nDescrizione.\nL\u2019animale \u00e8 lungo al massimo 30\u00a0cm in totale - di cui 15\u00a0cm per il corpo gelatinoso, di colore variabile tra il rosso chiaro e il nero, a seconda della posizione e dell'illuminazione - il calamaro vampiro non \u00e8 certo pericoloso per gli esseri umani.\nUna membrana, internamente nera, unisce i suoi otto tentacoli, ciascuno munito di file di cirri carnosi; solo la parte distale (terminale) dei tentacoli possiede ventose.\nAll'interno della tunica esistono due tasche nelle quali si nascondono i \"filamenti velari\" tattili che hanno funzioni analoghe ai due tentacoli maggiori dei veri calamari, ma hanno una posizione diversa e corrispondono invece a una coppia di tentacoli degli antenati dei polpi, non pi\u00f9 presente nei polpi attuali. I filamenti velari sono pi\u00f9 lunghi degli altri tentacoli, ma possono essere anche ritratti nelle relative tasche.\nGli occhi limpidi, globulari, rossi, o talvolta blu secondo l'illuminazione, sono in proporzione i pi\u00f9 grandi nel regno animale - 2,5\u00a0cm di diametro.\nGli adulti maturi hanno una coppia di pinne a forma di orecchie che sporgono sul dorso e servono come mezzo principale di propulsione. I calamari vampiri sembrano \"battere le ali\" nell'acqua.\nIl becco \u00e8 bianco come l'avorio.\nFotofori, fotorecettori e cromatofori.\nIl calamaro vampiro \u00e8 coperto interamente di organi luminosi detti fotofori. L'animale ha un grande controllo su tali organi, che possono disorientare gli aggressori con lampi di luce di durata variabile da una frazione di secondo a diversi minuti. Anche l'intensit\u00e0 e la dimensione dei fotofori pu\u00f2 essere modulata.\nI fotofori si presentano come dischetti bianchi e sono pi\u00f9 grandi e pi\u00f9 complessi sulla punta dei tentacoli e alla base delle pinne.\nSul capo ci sono anche due grandi macchie bianche che erano state credute all'inizio due grandi fotofori. Si \u00e8 scoperto che sono invece due fotorecettori.\nI cromatofori (organi pigmentati) comuni alla maggior parte dei cefalopodi sono presenti ma non efficienti nei calamari vampiri, che ne trarrebbero poco vantaggio nelle profondit\u00e0 oscure in cui vivono.\nDimorfismo sessuale.\nLe femmine sono un po' pi\u00f9 grandi dei maschi.\nSviluppo.\nBen poco di specifico si sa sull'ontogenesi del calamaro vampiro.\nLo sviluppo comprende tre forme morfologiche: l'animale molto giovane ha una sola coppia di pinne, la forma intermedia ne ha due coppie e l'animale adulto ne ha di nuovo una sola.\nInoltre, con la crescita e la variazione di rapporto superficie/volume, le pinne si ridimensionano e si riposizionano. Mentre i giovani si muovono principalmente per mezzo di propulsione a reazione, gli adulti trovano pi\u00f9 efficiente sbattere le loro pinne come ali.\nQuesto particolarissimo sviluppo ha creato confusione in passato, tanto che forme diverse della stessa specie sono state attribuite addirittura a famiglie distinte (Young 2002).\nLe uova sono relativamente grandi (3\u20134\u00a0mm di diametro) e vengono liberate nelle acque profonde, dove fluttuano liberamente in piccole masserelle.\nLe seguenti ipotesi sono un'estensione al calamaro vampiro delle nostre conoscenze di altri cefalopodi abissali:\nLe larve appena uscite dall'uovo sono lunghe circa 8\u00a0mm e sono copie in miniatura degli adulti, con alcune differenze: i tentacoli non sono uniti da membrane, gli occhi sono pi\u00f9 piccoli, i filamenti velari non sono completamente formati.\nLe larve sono trasparenti e si nutrono con un sacco vitellino interno per un periodo non noto prima di cominciare a nutrirsi attivamente.\nGli animali pi\u00f9 piccoli frequentano le acque pi\u00f9 profonde e si nutrono forse di detriti organici che precipitano verso il fondo.\nComportamento.\nGli animali catturati sopravvivono negli acquari non pi\u00f9 di due mesi. L'ambiente artificiale rende difficile osservare comportamenti non difensivi.\nIn natura, i dati comportamentali sono scarsi e si basano su incontri occasionali soprattutto con robot abissali.\nSono stati osservati calamari vampiri che si lasciavano trascinare dalle correnti profonde oceaniche con i loro filamenti velari allungati. Se i filamenti avvertono un contatto o una vibrazione, l'animale indaga la causa con rapidi movimenti acrobatici.\nI calamari vampiri possono raggiungere in pochi secondi velocit\u00e0 proporzionalmente notevoli (due lunghezze corporee al secondo), ma i loro muscoli gelatinosi non consentono fughe prolungate. Per evitare i predatori, i calamari vampiri usano una combinazione di tattiche innovative, tra cui la bioluminescenza, i movimenti erratici, la posizione ad \"ananas\", l'emissione di muco luminescente ecc.\nNella posizione ad \"ananas\", il calamaro vampiro inverte la sua tunica sopra il corpo, presentando una forma apparentemente pi\u00f9 grossa e molto pi\u00f9 scura coperta di cirri innocui ma apparentemente minacciosi.\nCalamari vampiri sono stati trovati nello stomaco di grandi pesci abissali, balene e pinnipedi.\nTra le prede dei calamari vampiri si annoverano con certezza copepodi, gamberi e cnidari, ma \u00e8 probabile che la loro dieta comprenda molti altri animali disponibili nel loro habitat.\nAntenati fossili.\nFino agli anni '80, erano conosciuti solo pochissimi resti fossili del Giurassico che potessero essere attribuiti - con non poche incertezze - all'ordine dei Vampiromorfidi. Questi fossili, provenienti dal giacimento di Solnhofen in Germania, comprendono \"Plesioteuthis prisca\", \"Leptoteuthis gigas\", e \"Trachyteuthis hastiformis\", che secondo vari studiosi sono pi\u00f9 vicini ai veri calamari (Teuthida) che ai Vampimorfidi.\nGli scavi compiuti proprio negli anni '80 a La Voulte-sur-Rh\u00f4ne (v. Fischer &amp; Riou in bibliografia), hanno portato alla luce una ventina di esemplari risalenti al Giurassico medio (circa 165 milioni di anni fa), che sono stati attribuiti a una nuova specie, \"Vampyronassa rhodanica\". Le parti molli sono state conservate molto bene dal processo di fossilizzazione e ci\u00f2 ha permesso di attribuire chiaramente \"Vampyronassa\" ai Vampiromorfidi."}
{"id": "1335888", "revid": "6923", "url": "https://it.wikipedia.org/wiki?curid=1335888", "title": "Bitter Automobili", "text": "La Bitter (Erich Bitter Automobil GmbH) \u00e8 una piccola casa automobilistica tedesca con sede a Schwelm (vicino a D\u00fcsseldorf), fondata nel 1971 da Erich Bitter.\nLa storia ed i modelli.\nErich Bitter (Schwelm, 1933), ex ciclista professionista (ha corso il Tour de France dal 1953 al 1956) ed ex pilota NSU e Mercedes-Benz (ma ha corso anche con Porsche e Ferrari), nella seconda met\u00e0 degli anni sessanta era un importatore di Abarth e Intermeccanica con un sogno in testa: costruire, in proprio, un'automobile sportiva caratterizzata da prestazioni elevate, finiture e qualit\u00e0 costruttiva d'alto livello e componenti meccanici di grande serie.\nNel 1969 la Opel aveva presentato, al Salone dell'Automobile di Francoforte il prototipo \"Style CD\", basato sul pianale accorciato della sua ammiraglia Diplomat (una grossa berlina a trazione posteriore equipaggiata con un motore V8 di origine Chevrolet). La favorevole accoglienza del prototipo, da parte del pubblico, indusse il management della casa a considerare la possibilit\u00e0 di produrla in serie. Considerazioni d'ordine economico per\u00f2 consigliarono l'accantonamento del progetto.\nL'anno successivo la Frua present\u00f2 una sua interpretazione della \"Style CD\", partendo dal medesimo telaio monoscocca.\nProprio di quest'ultima versione Erich Bitter acquist\u00f2 i diritti di produzione, affidando a Frua il compito di renderla pi\u00f9 pratica e meglio industrializzabile.\nCos\u00ec nel 1973 venne presentata l'elegante (ma la somiglianza con la Maserati Ghibli era imbarazzante) coup\u00e9 fastback Bitter \"CD\". Mossa da un V8 di 5374cm\u00b3 da 230cv (pure proveniente dalla Diplomat), la CD toccava i 210 km/h. Dato che Bitter non disponeva di sufficienti capitali per impiantare una propria fabbrica, s'affid\u00f2, per l'assemblaggio, alla carrozzeria Baur di Stoccarda.\nNe furono prodotte, fino al 1979, 395 unit\u00e0 (contro le 200 all'anno previste in origine).\nNel 1979 la CD venne sostituita da un nuovo modello, la \"SC\".\nBasata sulla Opel Senator, la SC era una coup\u00e9 a 3 volumi il cui aspetto (alla definizione della linea avevano partecipato anche alcuni stilisti Opel e Giovanni Michelotti) ricordava da vicino quello della Ferrari 400 GT. Al motore originario, un 6 cilindri in linea di 2986\u00a0cm\u00b3 da 180\u00a0CV, venne successivamente affiancata una versione con cilindrata maggiorata a 3848\u00a0cm\u00b3 e potenza di 210\u00a0CV.\nNel 1983 venne lanciata anche la \"SC Cabriolet\", seguita, nel 1985, dalla \"SC Sedan\", ovvero la berlina a 4 porte.\nA causa di problemi finanziari la produzione della Bitter SC cess\u00f2 nel 1986, dopo 462 coup\u00e9, 21 cabriolet e appena 5 berline.\nLa SC fu l'ultima Bitter prodotta, perch\u00e9 i modelli successivi (\"Typ 3\", \"Rally GT\" e \"Tasco\") rimasero allo stadio di prototipo, a causa della mancanza di risorse. \nAltri prototipi presentati col marchio Bitter sono stati quelli siglati \"CD2\" (proposto in varie versioni nel 2003, 2004 e 2005) e derivato dalla Holden Monaro) e la berlina \"Vero\" presentata nel 2007."}
{"id": "1335892", "revid": "74173", "url": "https://it.wikipedia.org/wiki?curid=1335892", "title": "Berzerker", "text": ""}
{"id": "1335893", "revid": "201394", "url": "https://it.wikipedia.org/wiki?curid=1335893", "title": "The Berzerker (album)", "text": "The Berzerker \u00e8 l'album di debutto dell'omonimo gruppo musicale industrial metal australiano The Berzerker, pubblicato nel 2000. Contiene quindici tracce."}
{"id": "1335897", "revid": "1408685", "url": "https://it.wikipedia.org/wiki?curid=1335897", "title": "Lingua kannada", "text": "La lingua kannada, conosciuta anche come canarese, (\u0c95\u0ca8\u0ccd\u0ca8\u0ca1) \u00e8 una lingua dravidica meridionale parlata in India, principalmente nel sud dello stato di Karnataka. In totale, al 2021 conta 59 milioni di parlanti, in gran parte madrelingua (L1).\nDistribuzione geografica.\nSecondo \"Ethnologue\" il kannada \u00e8 parlato da circa 35 milioni di persone in India, negli stati di Andhra Pradesh, Karnataka, Maharashtra e Tamil Nadu. Risulta attestato anche in Canada e negli Stati Uniti d'America.\nLingua ufficiale.\n\u00c8 una delle 22 lingue ufficialmente riconosciute dall'allegato VIII della Costituzione dell'India.\n\u00c8 la lingua ufficiale dello stato indiano di Karnataka.\nStoria.\nIl Kannada \u00e8 una lingua dravidica storicamente si divide in Kannada antico, Kannada medio e Kannada moderno."}
{"id": "1335899", "revid": "110157", "url": "https://it.wikipedia.org/wiki?curid=1335899", "title": "Divizia A 1999-2000", "text": "La Divizia A 1999-2000 \u00e8 stata la 82\u00aa edizione della massima serie del campionato di calcio rumeno, disputato tra il 24 luglio 1999 e il 10 maggio 2000 e concluso con la vittoria finale della Dinamo Bucure\u0219ti, al suo quindicesimo titolo.\nCapocannoniere del torneo fu Marian Savu (Na\u021bional Bucure\u0219ti), con 20 reti.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di trentaquattro partite.\nLe ultime quattro classificate retrocedettero in Divizia B.\nLe qualificate alle coppe europee furono quattro: la vincente alla UEFA Champions League 2000-2001, la seconda e la vincitrice della coppa di Romania alla Coppa UEFA 2000-2001, pi\u00f9 un'altra squadra alla Coppa Intertoto 2000."}
{"id": "1335906", "revid": "110157", "url": "https://it.wikipedia.org/wiki?curid=1335906", "title": "Divizia A 2000-2001", "text": "La Divizia A 2000-2001 \u00e8 stata la 83\u00aa edizione della massima serie del campionato di calcio rumeno, disputato tra il 24 luglio 2000 e il 10 maggio 2001 e concluso con la vittoria finale della Steaua Bucure\u0219ti, al suo ventunesimo titolo.\nCapocannoniere del torneo fu Marius Niculae (Dinamo Bucure\u0219ti), con 20 reti.\nFormula.\nLe squadre partecipanti passarono da 18 a 16 e disputarono un turno di andata e ritorno per un totale di trenta partite.\nLe ultime due classificate retrocedettero in Divizia B mentre terzultima e quartultima spareggiarono per determinare la terza squadra retrocessa.\nLe qualificate alle coppe europee furono sei: la vincente alla UEFA Champions League 2001-2002, la seconda, la terza e la vincitrice della coppa di Romania alla Coppa UEFA 2001-2002, pi\u00f9 altre due squadre alla Coppa Intertoto 2001."}
{"id": "1335911", "revid": "439868", "url": "https://it.wikipedia.org/wiki?curid=1335911", "title": "Ardea", "text": "Ardea (IPA: \"\u00c0rdea\" o IPA: \"Ard\u00e8a\") \u00e8 un comune italiano di abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nArdea sorge su una rocca tufacea, in vista delle propaggini occidentali dei Colli Albani, dalla quale domina la zona circostante; il comune \u00e8 inserito nell'Agro Romano e si estende a sud di Pomezia, con ai lati la veduta dei Castelli Romani e del Mar Tirreno, confinando a sud con i comuni di Anzio e Aprilia.\nSuperficie del territorio comunale di Ardea: . Confina: a nord con i comuni di Roma, Pomezia, Albano Laziale e Ariccia, a est con Aprilia. A sud confina con Anzio, a ovest con il mar Tirreno.\nL'origine geologica di quest'area si deve prima all'emersione dal mare del terreno, caratterizzato da lagune e paludi, e quindi dal deposito di consistenti strati di tufi e pozzolane di origine vulcanica in seguito alle eruzioni del cosiddetto Vulcano Laziale. Raffreddandosi il materiale vulcanico si era spaccato, costituendo profonde e strette gole, che si addolciscono mano a mano che si procede verso sud.\nLa costa, formata da lunghe spiagge sabbiose, era caratterizzata dalla presenza di dune conservatesi, oramai, solo in alcuni tratti. brutalmente sbancate per lasciare posto a lottizzazioni snaturando il litorale di Ardea e Pomezia. La configurazione della costa ha subito profonde modifiche successivamente all'esplosione del vulcano d'Ischia e successivo innalzamento del livello marino, negli anni sessanta, pescatori di Minturno assicurano la presenza di colonne e strutture al largo della costa di Ardea, distanza , profondit\u00e0 .\nClima.\nIl clima di Ardea \u00e8 compreso nella regione climatica \"Tirrenica meridionale\", che risente fortemente dell'influenza del mar Tirreno, la cui distanza massima dall'estremo confine del comune \u00e8 di circa dodici chilometri. Il clima \u00e8 caratterizzato da estati molto calde rinfrescate da venti termici provenienti dal mare, da forti piogge autunnali e primaverili e dalla presenza di correnti umide soprattutto durante l'inverno. \nOrigini e significato del nome.\nIl nome di Ardea deriva dalla parola latina \"ardea\" che significa \"airone\".La radice ard/t di Ardea ha origine nelle parlate pi\u00f9 antiche del mediterraneo ed indica qualcosa di \"luminoso, splendente\".\nStoria.\nLe origini mitiche.\nIl mito ha elaborato varie versioni sulle vicende della fondazione della citt\u00e0 di Ardea, legate al racconto dello sbarco di Enea sulle coste del Lazio e quindi alla nascita di Roma.\nUna prima leggenda, riportata da Dionigi di Alicarnasso, fa risalire la fondazione della citt\u00e0 ad \"Ardeas\", figlio di Odisseo e Circe. Una diversa versione lega le origini di Ardea, nel XV secolo a.C. a Danae, figlia del re di Argo, che dopo la nascita di Perseo da Zeus, sarebbe giunta sulle coste laziali e avrebbe sposato il rutulo Pilumno dando origine alla discendenza di Turno. Insieme decisero di fondare una nuova citt\u00e0: il luogo fu scelto in corrispondenza di una ripida rupe tufacea, scoperta risalendo il fiume Incastro su una piccola imbarcazione.\n\"Si racconta che la citt\u00e0 fu fondata da Danae\"\nOvidio riferisce l'origine del nome di Ardea all'alzarsi in volo di un airone rosso (Ardea purpurea Linnaeus, 1766) dopo l'incendio e la distruzione della citt\u00e0 ad opera di Enea, vittorioso sul re rutulo Turno, figlio di Dauno, che a sua volta era figlio di Danae e di Pilumno. Infatti Virgilio racconta la morte di Turno nel XII libro dell'Eneide : \"Enea uccide il re dei Rutuli che giaceva a terra ferito e inerme\". \nL'airone rosso o Ranocchiaia (Ardea purpurea Linnaeus, 1766) appartiene all'ordine dei Pelecaniformes ed alla famiglia degli Ardeidae ed \u00e8 uno dei pochi aironi del paleartico, migratore a lungo raggio. \nIl nome di ranocchiaia ormai in disuso e largamente sconosciuto ai molti, era invece comunemente usato nel XIX secolo e riportato in qualsiasi libro naturalistico dell'epoca e si riferiva a quello che si riteneva il principale alimento di questo uccello. Era gi\u00e0 chiamato anche airone rosso una traduzione diretta dal binomio scientifico anche se di rosso, nella livrea di questo airone, non \u00e8 che ne abbia poi tanto. L'etimologia del genere Ardea trae origine dalla mitologia romana e designava l'odierna citt\u00e0 di Ardea nel Lazio, al tempo capitale dei Rutuli, rasa al suolo e totalmente bruciata durante la guerra con Enea. Dalle sue ceneri risorse un uccello che dopo aver emesso un lungo lamento e scosso la fuliggine che lo copriva completamente, si rivel\u00f2 essere candido. Forse un diretto riferimento alla leggenda dell'Araba Fenice. La specie purpurea dal latino \"purpureus\" ed a sua volta dal greco \"porphureos\" con significato di color porpora.\nIl motto della Fenice \u00e8 \"Post fata resurgo\" (\"dopo la morte torno ad alzarmi\").\nPreistoria e protostoria.\nIl territorio di Ardea era gi\u00e0 frequentato nel Paleolitico e sono state rinvenute tombe dell'et\u00e0 del rame, con sepolture in posizione rannicchiata, risalenti agli inizi del II millennio a.C.reperti fossili e utensili primitivi presso il Museo di Albano.\nNell'et\u00e0 del ferro l'insediamento era formato da tre villaggi di capanne rispettivamente sui tre pianori sui quali sorge ancora oggi la citt\u00e0 (Civitavecchia, Acropoli e Casalazzara), dove sono state rinvenute le tracce dei fori di palo delle capanne e una necropoli a \"Monte della Noce\", sul pianoro della Civitavecchia, con tombe a fossa infantili e una tomba principesca femminile dell'VIII secolo a.C., con ricco corredo.\nPlinio riporta il popolo dei Rutuli, a cui appartenevano anche i centri di \"Antium\", \"Satricum\" e \"Lavinium\", come uno dei pi\u00f9 antichi popoli del \"Latium vetus\". Ardea, nata come agglomerato essenzialmente agricolo, si svilupp\u00f2 tuttavia soprattutto grazie agli scambi commerciali, favoriti dalla posizione della citt\u00e0, compresa tra Latini, Volsci ed Etruschi e dalla dotazione di un porto-canale alla foce del fiume Incastro (\"Castrum Inui\"). Nei secoli dall'VIII al VI a.C. fu uno dei centri pi\u00f9 importanti del Lazio meridionale, con un ricco artigianato e oggetti importati anche da regioni lontane.\nLa citt\u00e0 arriv\u00f2 al suo periodo di massimo sviluppo nel VI secolo a.C. e furono occupati da edifici religiosi e civili l'Acropoli e la Civitavecchia. Era particolarmente rinomata per la produzione di armi e di oggetti ornamentali.\nRutuli e Romani.\nA pi\u00f9 riprese gli Ardeati furono alleati o nemici di Roma, nell'ambito delle vicende della Lega Latina: un primo attacco sotto Tarquinio il Superbo, di cui parla la tradizione, sembra non avesse avuto successo, e poco dopo, nel primo trattato tra Roma e Cartagine del 509 a.C., la citt\u00e0 era riportata tra gli alleati dei Romani. Nel corso del V secolo a.C. la vita cittadina fu dominata dalla contesa contro i Volsci e nel IV i Galli, dopo aver saccheggiato Roma, si rivolsero contro Ardea e la assediarono, senza successo; furono anzi gli Ardeati, guidati da Furio Camillo, in esilio nella citt\u00e0, che dopo aver respinto l'assedio, marciarono verso Roma e la liberarono dall'occupazione gallica.\nNel secondo trattato romano-cartaginese del 348 a.C., Ardea \u00e8 nuovamente nominata tra le citt\u00e0 alleate dei Romani. A quest'epoca risale il rifacimento delle mura di cinta: il precedente triplice recinto difensivo venne sostituito da mura in opera quadrata, di cui si conservano alcuni resti, che cingevano i pianori dell'Acropoli e della Civitavecchia. Tuttavia, durante la seconda guerra punica, Ardea fu una delle dodici colonie che rifiutarono ai Romani gli aiuti militari. Dopo la sconfitta cartaginese, i Romani si rivolsero contro le citt\u00e0 ribelli della Lega Latina sconfiggendole, e le priv\u00f2 dell'autonomia.\nTra il III e il II secolo a.C. Ardea decadde, probabilmente soprattutto per la crisi economica dei centri laziali, le cui risorse si erano prosciugate nelle guerre puniche e nella successiva guerra contro i Sanniti. La citt\u00e0 era quasi completamente in abbandono entro l'et\u00e0 imperiale romana, sebbene resti di abitato sopravvivessero fino al V secolo, mentre delle grandi ville furono costruire lungo la via in direzione del mare, infatti in et\u00e0 repubblicana e imperiale vi erano deportati e relegati al confino i prigionieri politici.\nMedioevo.\nLa citt\u00e0, sopravvissuta probabilmente come piccolo luogo fortificato, riprese a crescere solo dal IX secolo, in seguito al progressivo spopolamento delle \"domus cultae\", piccoli centri agricoli fondati dai papi nelle campagne per la coltivazione e la bonifica, e alle necessit\u00e0 di difesa contro i Saraceni. \nNel IX secolo Ardea diede i natali a Papa Leone V, un papa eletto nel 903 in odore di santit\u00e0, ma che fu deposto dopo soli 30 giorni da una congiura.\nNel 1074 la \"civitas Ardeae\" venne inclusa nella bolla di Gregorio VII mediante la quale tra gli altri numerosi beni, veniva donata per met\u00e0 all'abbazia di San Paolo fuori le mura con il castello e il suo territorio, essendo probabilmente gi\u00e0 l'altra met\u00e0 del monastero di Sant'Alessio all'Aventino. Nella bolla di papa Gregorio VII Ardea veniva considerata solo come un castrum ma con poco tempo gli abitanti riuscirono a ottenere il riconoscimento di \"civitas\",comunit\u00e0 di cittadini.\nArdea ospit\u00f2 nel 1118 papa Gelasio II in fuga da Roma per sfuggire all'imperatore Enrico V che pretendeva la conferma dei privilegi concessigli nel 1111 dal suo predecessore, il papa Pasquale II, e l'incoronazione in San Pietro.\nIn quest'epoca ai piedi della rocca di Ardea sorgeva un lazzaretto che ospitava i lebbrosi e gli appestati espulsi dall'Urbe, da cui deriva il nome moderno della zona di Casalazzara.\nNel 1130 l'antipapa Anacleto II conferm\u00f2 la citt\u00e0 ai monaci benedettini della Basilica di San Paolo fuori le mura che ancora sul finire del secolo XIV erano impegnati nel riacquisto del feudo mediante la cessione delle tenute di Vallerano e Trefusa.\nPassata durante lo Scisma d'Occidente nelle mani di Raimondo Orsini, nel 1421 a seguito di un accordo tra questi, l'abbazia di San Paolo e Giordano Colonna, Ardea fu ceduta a quest'ultimo previa concessione in cambio di altri territori all'Abbazia. Negli anni precedenti il controllo feudale della citt\u00e0 fu oggetto di aspre contese tra le famiglie nobiliari romane come i Savelli e gli Annibaldi che dopo il 1423 furono condannati a cedere ogni loro diritto ai Colonna, grazie all'appoggio di papa Martino V, sul territorio di Ardea e con i \"castra diruta\" di \"Verposa\", \"Fusignano\" e San Lorenzo. Papa Martino V diede cos\u00ec il controllo della citt\u00e0 ai propri familiari, la potente famiglia dei Colonna che dominava sul Lazio meridionale.\nNel 1461 i Colonna del ramo di Riofreddo succeduti al ramo di Genazzano, mantenevano solo la giurisdizione feudale, avendo dovuto gi\u00e0 cedere la quasi totalit\u00e0 delle tenute ai loro creditori Cesarini, Caffarelli e Rustici. Andrea Caffarelli sposato con Ludovica Colonna, acquis\u00ec dallo zio di questa, Giacomo ultimo erede di quel ramo, il diritto di acquistare per scudi la met\u00e0 del castello di Ardea con l'obbligo perpetuo della retrovendita ai Colonna.\nEt\u00e0 moderna.\nIl feudo pass\u00f2 successivamente ad altre famiglie papali: dai Borgia torn\u00f2 ai Colonna, finch\u00e9 nel 1564 da Marcantonio Colonna la giurisdizione feudale sul castello venne venduta a Giuliano Cesarini la cui famiglia, che ne ottenne il titolo di marchese, aveva potuto acquistare gi\u00e0 nel 1454 con Gabriele, sposato con Giulia Colonna sorella maggiore della citata Ludovica, la met\u00e0 del castello di Ardea con il tenimento di Santa Procula e tutta la fascia costiera fino ai confine con Pratica.\nAlcune tenute comprese nel tenimento di Ardea rimanevano comunque ancora di propriet\u00e0 dei Caffarelli ancora eredi della met\u00e0 di Ardea oltre che di Riofreddo che cedettero ai Del Drago, e che a met\u00e0 secolo XVI erano i territori di Casalazzara, Campo del Fico, Tufella, Valle Lata e Carroceto che vennero poi censite nel catasto dell'Agro Romano.\nIn questo periodo la citt\u00e0 visse essenzialmente come borgo agricolo, seguendo le sorti delle famiglie che di volta in volta la governavano.\nIl castello dei Colonna edificato nel 1461 sorge ancora oggi in localit\u00e0 Campo del Fico, mentre in localit\u00e0 Castellaccio a Fossignano ci sono i resti del castello dei Frangipane del 900 d.C. a pochi chilometri dalla rocca.\nNel 1816, a causa dell'esiguo numero di abitanti, la citt\u00e0 divenne una frazione di Genzano di Roma e il borgo, alla vigilia della bonifica integrale pontina, risultava praticamente disabitato. Nel 1817, in seguito al motu proprio di Pio VII, il suo territorio pass\u00f2 insieme a quello di Pomezia al comune di Roma. Nel 1837 contava 176 abitanti.\nA partire dal 1932 una parte del suo territorio rurale fu oggetto di lavori di bonifica idraulica, regimentazione delle acque e appoderamento, curati dall'ONC e dai consorzi di bonifica, cui segu\u00ec il ripopolamento controllato del centro e delle campagne circostanti. Il borgo fu praticamente \"ri-fondato\", ristrutturandone i resti, e divenne parte del comune di Pomezia fin dall'atto della sua costituzione.\nNel 1970 divenne comune autonomo, distaccandosi da Pomezia su un territorio che rispecchia solo in parte quello delle sue origini.\nSimboli.\nLo stemma del Comune di Ardea \u00e8 stato concesso con decreto del presidente della Repubblica del 30 ottobre 2008.\nNello stemma sono raffigurati gli elementi legati al mito della fondazione della citt\u00e0: la nave che port\u00f2 Enea sulle coste laziali e l'airone a cui Ardea deve il suo nome.\nAirone\nL'airone di Ardea rappresenta la versione italica del mito dell'araba Fenice, l'uccello che ogni 500 anni rinasceva dalle sue ceneri. \nL'origine degli aironi dalle ceneri di Ardea possiede un significato simbolico, in quanto il poeta Ovidio ricorda Ardea come la citt\u00e0 dei Rutuli che era sempre capace di superare le situazioni pi\u00f9 difficili. D'altronde il motto latino dell'airone cenerino \u00e8 ALTIOR ADVERSIS (oltre ogni avversit\u00e0).\n&lt;poem&gt;\n\"Quando tutto\" \n\"fu ridotto in cenere,\"\n\"dalle macerie si alz\u00f2\"\n\"in volo un uccello.\" \n\"Il suo grido,\" \n\"la sua magrezza,\" \n\"il suo pallore\" \n\"tutto ricordava la citt\u00e0:\" \n\"il suo nome \u00e8 Ardea\" \n&lt;/poem&gt;\nSecondo Omero l'airone cenerino era il messaggero della dea della Sapienza, Minerva, e secondo Plinio Il Vecchio la sua funzione era quella di annunciare la fine del pericolo e della paura.\nMonumenti e luoghi d'interesse.\nArchitetture religiose.\nLa chiesa di Santa Marina si trova all'interno del cimitero di Ardea, adagiata alla roccia tufacea del paese, nel luogo dove, secondo una leggenda, si sarebbe trovata l'entrata della grotta dove visse la santa in eremitaggio, dopo che i monaci ne scoprirono il sesso e la cacciarono dal convento in cui viveva.\nLa costruzione \u00e8 datata al 1191, ad opera di Cencio Savelli, futuro papa Onorio III, dall'iscrizione posta sopra il portale di ingresso.\nSulla facciata era un portico di ingresso, oggi quasi del tutto scomparso, mentre l'ingresso \u00e8 ancora inquadrato da colonne sorrette da leoni stilofori, con architrave decorato da un bassorilievo che rappresenta Santa Marina, il padre e un abate. La facciata della chiesa comprende anche il piccolo campanile sostenuto ,ai lati, da due raccordi laterali. L'interno \u00e8 ad unica navata e in origine si presentava interamente affrescato. Gli affreschi pi\u00f9 conservati sono quelli a sinistra dell'altare con la Madonna ed il bambino in mezzo a San Rocco ed a Sant'Antonio eremita con il bastone, la campanella ed il maialino.\nDietro l'altare sono ancora visibili i resti di un ninfeo del II secolo d.C., scavato nel tufo.\nLa chiesa di San Pietro Apostolo fu edificata nel XII secolo dai monaci dell'abbazia di San Paolo fuori le mura, in stile romanico presso i resti di un tempio di epoca ellenistica. Incorpora una precedente torre di vedetta contro i Saraceni, trasformata in campanile. Conserva materiali pi\u00f9 antichi: fregi marmorei del II secolo sono stati riutilizzati come stipiti della porta di ingresso, e di reimpiego \u00e8 anche un capitello del presbiterio e un'ara sepolcrale.\nL'interno \u00e8 a tre navate, divise da archi. Molti arredi interni sono andati persi (quadri, lampadari, reperti archeologici),tuttavia sono ancora presenti degli affreschi risalenti al XV secolo che rappresentano Sant'Onofrio eremita, San Cristoforo, San Leonardo, Sant'Ansano.\nTra il XIV e XVI secolo, quando divenne chiesa baronale sub\u00ec notevoli trasformazioni. A questo periodo risalgono gli affreschi (XV secolo), un crocifisso ligneo (XVI secolo) e un dipinto di scuola caravaggesca (XVII secolo).\nFra di essi si noti che San Cristoforo \u00e8 uno dei quattordici Santi ausiliatori particolarmente invocati in occasione di gravi calamit\u00e0 naturali o per la protezione da disgrazie o pericoli specifici. Il patrocinio di san Cristoforo era particolarmente invocato durante le epidemie di peste: elemento che fa propendere per l'ipotesi dell'esistenza di un Lazzaretto nei pressi di Ardea.\nL'ultimo restauro risale al 1940 e fu eseguito per espressa volont\u00e0 di Benito Mussolini durante una sua visita ad Ardea avvenuta il 29 ottobre 1939. I lavori di restauro iniziarono subito e la chiesa prese la forma attuale. Negli anni Sessanta del XX secolo furono restaurati il campanile e la navata di destra.\nNel 1965 lo scultore Giacomo Manz\u00f9 ha realizzato il fonte battesimale, il tabernacolo della navata, adattato come leggio un capitello in marmo recuperato in localit\u00e0 Blasi, (ex villa di Livia, zia di Ottaviano Augusto Imperatore), opera rubata durante i recenti lavori di restauro della chiesa di san Pietro Apostolo.\nL'oratorio di Sant'Angelo\nPer visitare l'oratorio di Sant'Angelo \u00e8 necessario percorrere una scala che porta ad una stanza scavata nel tufo sotto terra. Sul soffitto del santuario \u00e8 raffigurato un fiore giallo con petali di stucco mentre nella parete di fondo \u00e8 presente una nicchia affrescata interamente con pitture risalenti al XII secolo. \nLuoghi di interesse\nIl fontanile di Santa Marina\nLa comunit\u00e0 di Ardea, nel 1615, fece realizzare il fontanile come pubblico servizio per gli abitanti. La copertura con le capriate in legno \u00e8 stata fatta alla fine del XX secolo. L'originale statuetta, con la figura di Santa Marina, \u00e8 stata rubata da ignoti vandali nel 1996. L'associazione culturale \"Santa Marina\", nel 1999, fece realizzare una copia dell'artista Pietro Negri e ricolloc\u00f2 la statuetta al suo posto. Il lavatoio, annesso al fontanile, \u00e8 del XVIII secolo e fino al 1965.\nLa fortezza della rocca\nLa fortezza della rocca di Ardea era il palazzo del duca che \u00e8 stato fatto costruire nel XV secolo dalla famiglia dei Colonna.Tuttavia nel 1564 Marcantonio Colonna decise di vendere tale palazzo a Giuliano Cesarini. \nSecondo gli statuti locali, gli abitanti di Ardea si rifugiavano all'interno della fortezza nel caso in cui vedessero arrivare dal mare le navi dei corsari barbareschi, segnale di una situazione di pericolo.\nArchitetture militari.\nLa prima fortificazione della citt\u00e0 \u00e8 uno degli esempi meglio conservati di aggere arcaico: la difesa era assicurata dallo scavo di un fossato, e il materiale di scavo veniva a formare lungo il lato interno un muro di terra, con un pendio pi\u00f9 ripido verso l'esterno e pi\u00f9 dolce verso l'interno, per facilitare l'accesso ai difensori. Le difese erano quindi completate da palizzate in legno.I tre pianori della citt\u00e0, in parte fortificati naturalmente dai pendii scoscesi delle colline, erano dotati di aggeri nei punti pi\u00f9 facilmente accessibili, verso l'entroterra. La costruzione di queste prime difese \u00e8 stata attribuita al VII secolo a.C..\nLe fortificazioni vennero ricostruite nel IV secolo a.C., con mura in opera quadrata che circondavano l'Acropoli, i cui resti sono visibili sul lato nord-orientale, insieme ad un bastione a pianta pentagonale, aggiunto modernamente con il riutilizzo dei blocchi pi\u00f9 antichi.\nSiti archeologici.\nLe fonti antiche riportano l'esistenza di culti dedicati a Giunone Regina, a Castore e Polluce, a Venere, a Ercole, a \"Natio\", e al fondatore Pilumno. Gli scavi archeologici hanno rimesso in luce i resti di quattro grandi templi, due sull'Acropoli e due sulla Civitavecchia, dei quali tuttavia si ignora la dedica.\nNella localit\u00e0 \"Casarinaccio\" sul pianoro della Civitavecchia, sono conservati i resti di un altro tempio, riferibile al VI secolo a.C., epoca di massimo splendore della citt\u00e0. Gli scavi del tempio, eseguiti negli anni trenta, hanno riportato alla luce il podio del santuario, costituito da tre filari di blocchi di tufo poggianti direttamente sulla roccia, decorati all'esterno da modanature. Il tempio viene convenzionalmente identificato con quello di Venere.\nNei pressi di \"Casarinaccio\" \u00e8 presente un ipogeo paleocristiano del V secolo con importanti affreschi sacri, probabilmente realizzato su un luogo pagano, rinvenuto negli anni '60.\nUn secondo tempio arcaico, datato al V secolo a.C. \u00e8 stato rinvenuto nella localit\u00e0 \"Monte della Noce\", sempre sul pianoro della Civitavecchia. Il tempio fu in uso fino al I secolo a.C., mentre in seguito venne abbandonato e i materiali riutilizzati per la costruzione delle ville della zona.\nNei pressi doveva trovarsi il foro cittadino, al quale era annessa una basilica, la cui costruzione \u00e8 stata datata intorno al 100 a.C. e di cui si conservano resti del pavimento in signino.\nUna rete di cunicoli scavati nel tufo e realizzati nel V secolo a.C. costituiscono un notevole sistema idraulico, destinato al drenaggio delle acque o per le fognature cittadine. Altri ambienti scavati nella roccia erano utilizzati come magazzini o cisterne, in alcuni casi suddivisi in navate da pilastri di tufo. Ambienti scavati sul pendio della Civitavecchia sono stati interpretati come apprestamenti artigianali per l'attivit\u00e0 della concia delle pelli (I secolo a.C.).\nAlla foce del fiume Incastro scavi archeologici in corso dal 1998, diretti dal dott. Francesco Di Mario, responsabile di zona della Soprintendenza ai beni archeologici del Lazio, hanno riportato alla luce i resti di un centro portuale fortificato (dal IV-III secolo a.C. fino al III secolo d.C.) e di una precedente area sacra (dal VI secolo a.C. al II secolo d.C.), che sono stati identificati con il \"Castrum Inui\" e con il santuario internazionale noto come \"Aphrodisium\", dedicato ad Afrodite Marina.\nI reperti attestano la presenza di un insediamento urbano numericamente consistente ed organizzato che si avvaleva di grandi cisterne per la riserva idrica, era dotato di impianto termale, di elaborati meccanismi di deflusso delle acque, di costruzioni a pi\u00f9 piani con decorazioni murali e numerosi mosaici, sia con tessere grandi, sia con tessere molto piccole. Le parti pi\u00f9 antiche sono caratterizzate da strutture imponenti realizzate con blocchi di tufo di grandi dimensioni. Questi manufatti sono stati inglobati nelle costruzioni successive, che si sovrappongono e intersecano tra loro. Con il passare dei secoli le ristrutturazioni diventano meno raffinate e realizzate prevalentemente riutilizzando il materiale esistente. Le recenti campagne di scavo hanno portato alla luce un'area sacra molto estesa, con edifici e strutture in tufo, provvisoriamente datate fra il VI secolo a.C. e il II secolo d.C. una delle porte di accesso al \"Castrum\" ed importante materiale collegato al culto dei Dioscuri, di Venere, di Minerva e di Esculapio.\nL'ambiente.\nI Giardini della Landriana sono dei giardini disegnati da Russel Page, famoso architetto di paesaggi, che sistem\u00f2 la notevole collezione di piante e fiori realizzata da Lavinia Taverna sulla propria propriet\u00e0 della \"La Landriana\" nel corso di una decina di anni.\nLa propriet\u00e0 si articola su una serie di giardini a tema (giardino degli aranci, giardino delle eriche, valle delle rose, ecc.), da cui il nome della tenuta.\nSociet\u00e0.\nEvoluzione demografica.\nArdea ha conosciuto sin dalla sua nascita una rapida espansione demografica. Pertanto si riscontrano valori del saldo migratorio e del saldo naturale molto elevati.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIstruzione.\nScuole.\nNel comune si trovano una scuola elementare e una scuola media.\nPiazze monumentali.\nPiazza con monumento ai caduti e resti archeologici\nPiazza di fronte all'omonimo castello\nGeografia antropica.\nFrazioni.\nLe frazioni del comune sono Banditella, Castagnetta di Ardea, Castagnola, Centro Regina, Colle Romito, Lido dei Coralli, Marina di Ardea, Montagnano, Nuova California, Nuova Florida, Pian di Frasso, Rio Verde, Tor San Lorenzo e Tor San Lorenzo Lido.\nTenuta dell'Agro Romano, nel XIX secolo era di propriet\u00e0 del Collegio dei Neofiti.\nLido dei Pini \u00e8 una frazione del comune di Ardea e del confinante comune di Anzio. La superficie di Lido dei Pini \u00e8 divisa grossomodo equamente tra i due comuni. La parte verso mare \u00e8 perlopi\u00f9 appartenente al comune di Ardea mentre la parte verso monte \u00e8 perlopi\u00f9 appartenente al comune di Anzio.\nLa frazione conta all'incirca 10.000 abitanti suddivisi tra i due comuni. \nNella parte del comune di Ardea Lido dei Pini parte dal bivio (congiunzione tra Laurentina e Litoranea) fino al comune di Anzio e quindi \u00e8 composta dal consorzio di Marina di Tor San Lorenzo, di Colle Romito, di Lupetta e di una vasta superficie fuori consorzio.\nMarina di Ardea \u00e8 una frazione del comune di Ardea. Negli ultimi due anni, il comune di Ardea sta effettuando numerosi lavori di abbellimento del litorale, cominciando nel demolire le \"baracche\" lungo la costa e la costruzione di un marciapiede e di piazzette per tutto il lungomare degli ardeatini.\nTor San Lorenzo \u00e8 una popolosa frazione del comune di Ardea, situata dove sorge l'omonima torre, una delle pi\u00f9 antiche torri costiere del Lazio, situata nell'Agro Romano.\nEconomia.\nLa citt\u00e0 conserva ancora il carattere di centro agricolo, ma a partire dagli anni settanta ha avuto anche un certo sviluppo industriale, soprattutto nella zona lungo la SR Pontina.\nUltimamente il Comune ha registrato un notevole incremento demografico, legato soprattutto al fenomeno del pendolarismo favorito dalla vicinanza con Roma e Pomezia."}
{"id": "1335913", "revid": "123608606", "url": "https://it.wikipedia.org/wiki?curid=1335913", "title": "Irene Dunne", "text": "Biografia.\nNata da Joseph Dunn, un ispettore al servizio del governo e da Adelaide Henry, insegnante di canto e pianoforte, di loro la Dunne avrebbe scritto in seguito:\nAll'et\u00e0 di soli undici anni, nel 1909, perse il padre; la madre si trasfer\u00ec nel paese natale materno, Madison, nell'Indiana insieme ad Irene e a suo fratello minore Charles. Durante questo periodo ricevette lezioni di piano e di canto dalla madre, e si esib\u00ec nei teatri locali e nei cori di chiesa fino a quando non si diplom\u00f2 nel 1911.\nNegli anni venti, dopo aver aggiunto una \"e\" al suo cognome, inizi\u00f2 a esibirsi in diverse commedie musicali in tourn\u00e9e negli Stati Uniti fino a raggiungere Broadway dove, pur non suscitando grande clamore, ottenne ruoli di primo piano e non quelli di semplice ragazza di fila. Nel 1927 si spos\u00f2 con un dentista di New York il quale, dopo liti continue e furiose, la convinse a lasciare le scene e a dedicarsi alla famiglia. Ma Irene incontr\u00f2 casualmente il produttore Florenz Ziegfeld, che le offr\u00ec il ruolo di Magnolia Hawks nel musical \"Show Boat\", grazie al quale fu notata dagli agenti hollywoodiani e firm\u00f2 un contratto con la RKO.\nFece il suo esordio cinematografico nel 1930 e gi\u00e0 l'anno successivo per \"I pionieri del West\" ricevette la prima di cinque candidature al premio Oscar. Le altre sarebbero giunte in rapida successione per \"Theodora Goes Wild\" (1936), \"L'orribile verit\u00e0\" (1937), \"Un grande amore\" (1939) e il melodrammatico \"Mamma ti ricordo\" (1948).\nNel 1936 venne raggiunta a Hollywood dalla madre e dal fratello e poco tempo dopo anche dal marito. Nello stesso anno le venne proposto di interpretare il film \"L'adorabile nemica\", ma lei si dimostr\u00f2 molto titubante, pensando di non essere in grado di recitare in una commedia. Tuttavia l'apprezzamento del pubblico nei confronti della sua brillante interpretazione le permise di recitare in seguito in una serie di film di grande successo nei quali dimostr\u00f2 tutta la sua bravura nel combinare eleganza e follia. Tra questi film vanno citati \"L'orribile verit\u00e0\" (1937) e \"Le mie due mogli\" (1940), entrambi accanto a Cary Grant.\nPochi anni dopo si ritir\u00f2 dal cinema, rifiutando proposte prestigiose come il ruolo di zia Alicia nel musical di Vincente Minnelli \"Gigi\". Continu\u00f2 comunque a lavorare saltuariamente per la televisione e la radio.\nFervente attivista repubblicana e sostenitrice di molte cause benefiche, fu nominata dal presidente Eisenhower delegata speciale alle Nazioni Unite per gli USA nel 1959. Mor\u00ec all'et\u00e0 di 91 anni."}
{"id": "1335914", "revid": "110157", "url": "https://it.wikipedia.org/wiki?curid=1335914", "title": "Divizia A 2001-2002", "text": "La Divizia A 2001-2002 \u00e8 stata la 84\u00aa edizione della massima serie del campionato di calcio rumeno, disputato tra il 3 agosto 2001 e il 1\u00ba giugno 2002 e concluso con la vittoria finale della Dinamo Bucure\u0219ti, al suo sedicesimo titolo.\nCapocannoniere del torneo fu C\u0103t\u0103lin Cursaru (FCM Bac\u0103u), con 17 reti."}
{"id": "1335917", "revid": "49022", "url": "https://it.wikipedia.org/wiki?curid=1335917", "title": "Annali dei quattro maestri", "text": ""}
{"id": "1335920", "revid": "110157", "url": "https://it.wikipedia.org/wiki?curid=1335920", "title": "Divizia A 2002-2003", "text": "La Divizia A 2002-2003 \u00e8 stata la 85\u00aa edizione della massima serie del campionato di calcio rumeno, disputato tra il 17 agosto 2002 e il 28 maggio 2003 e concluso con la vittoria finale del Rapid Bucure\u0219ti, al suo terzo titolo.\nCapocannoniere del torneo fu Claudiu R\u0103ducanu (Steaua Bucure\u0219ti), con 21 reti.\nFormula.\nCome nella stagione precedente le squadre partecipanti furono 16 e disputarono un turno di andata e ritorno per un totale di trenta partite.\nLe ultime due classificate retrocedettero in Divizia B mentre terzultima e quartultima con la terza e quarta classificata della seconda serie..\nLe qualificate alle coppe europee furono quattro: la vincente alla UEFA Champions League 2002-2003, la seconda e la vincitrice della coppa di Romania alla Coppa UEFA 2002-2003, pi\u00f9 un'altra squadra alla Coppa Intertoto 2002."}
{"id": "1335923", "revid": "767487", "url": "https://it.wikipedia.org/wiki?curid=1335923", "title": "Tom Verlaine", "text": "Chitarrista innovativo e sperimentale, grazie al suo operato con i Television \u00e8 considerato uno dei musicisti fondamentali nella fase di passaggio tra punk rock e new wave.\nBiografia.\nCambi\u00f2 il suo vero nome, Thomas Miller, ispirandosi da un lato al poeta francese Paul Verlaine, dall'altro a Bob Dylan, che aveva a sua volta assunto uno pseudonimo.\nInizialmente influenzato da John Coltrane, Tom Verlaine diede vita, con l'amico Richard Hell, al gruppo dei Neon Boys. In seguito, con il bassista Fred Smith in sostituzione di Hell, si stabilizz\u00f2 il gruppo dei Television, eredi delle sonorit\u00e0 dei Velvet Underground, di cui si ricorda soprattutto l'epocale album \"Marquee Moon \"del 1977, considerato una pietra miliare della neonata new wave.\nDopo lo scioglimento dei Television, Tom Verlaine si dedic\u00f2 ad una carriera solista, con una serie di album tra i quali l'esordio \"omonimo\" del 1979, \"Words from the Front\" del 1982 e \"Flashlight\" (1987) che hanno ottenuto buoni apprezzamenti dalla critica musicale.\nNel 1992 partecipa alla reunion dei Television.\nNel 1996 pubblica la raccolta, \"A Miller's Tale / A Tom Verlaine Anthology\" che riassume in larga parte il suo percorso da solista.\nNel 2006 ritorna con due nuovi lavori per la Thrill Jockey Records, \"Around\" e \"Songs And Other Things\"."}
{"id": "1335924", "revid": "287204", "url": "https://it.wikipedia.org/wiki?curid=1335924", "title": "Certat de damno vitando", "text": "Certat de damno vitando (lett. \"disputa per evitare un danno\") \u00e8 una espressione latina per indicare la posizione di chi cerca di evitare un danno patrimoniale.\nIn diritto romano e nel diritto civile indica la preferenza per il legislatore ha nei confronti di chi si sta sforzando di diminuire una posizione patrimoniale negativa, nei confronti di chi \ncerca, nella medesima situazione, di conseguire un utile, alla latina \"qui certat de lucro captando\".\n\u00c8 una locuzione tipica utilizzata in giurisprudenza quando si parla del reato di concussione.\nEsempio pratico: l'industriale che \u00e8 \"costretto\" a pagare una tangente ad un pubblico ufficiale per ottenere una qualche determinata autorizzazione. \nLa locuzione \"qui certat de lucro captando\" \u00e8 invece utilizzata, sempre in giurisprudenza, quando si parla del reato di corruzione."}
{"id": "1335925", "revid": "110157", "url": "https://it.wikipedia.org/wiki?curid=1335925", "title": "Divizia A 2003-2004", "text": "La Divizia A 2003-2004 \u00e8 stata la 86\u00aa edizione della massima serie del campionato di calcio rumeno, disputato tra il 9 agosto 2003 e il 3 giugno 2004 e concluso con la vittoria finale della Dinamo Bucure\u0219ti, al suo diciassettesimo titolo.\nCapocannoniere del torneo fu Ionel D\u0103nciulescu (Dinamo Bucure\u0219ti), con 21 reti.\nFormula.\nCome nella stagione precedente le squadre partecipanti furono 16 e disputarono un turno di andata e ritorno per un totale di trenta partite.\nLe ultime due classificate retrocedettero in Divizia B mentre terzultima e quartultima spareggiarono con la terza e quarta classificata della seconda serie.\nLe qualificate alle coppe europee furono quattro: la vincente alla UEFA Champions League 2003-2004, la seconda e la vincitrice della coppa di Romania alla Coppa UEFA 2003-2004, pi\u00f9 un'altra squadra alla Coppa Intertoto 2003."}
{"id": "1335926", "revid": "767487", "url": "https://it.wikipedia.org/wiki?curid=1335926", "title": "Bachelor Party - Addio al celibato", "text": "Bachelor Party - Addio al celibato (\"Bachelor Party\") \u00e8 un film del 1984 diretto da Neal Israel con protagonista Tom Hanks.\nTrama.\nRick Gassko, un autista di autobus scapestrato e irriverente, decide di sposare la sua fidanzata, Debbie Thompson. Decide cos\u00ec di preparare la festa di addio al celibato assieme ad una banda di amici donnaioli, in una suite di un grande e lussuoso hotel. La famiglia ricca e aristocratica della sposa cerca di impedire le nozze con la complicit\u00e0 di Cole Whittier, l'ex fidanzato di lei che accetta nel tentativo di riconquistarla. L'intervento di Cole infatti porta Debbie a credere che il suo fidanzato la tradisca quando si accorge che la festa di addio al celibato \u00e8 diventata ormai un'orgia selvaggia e a base di alcol. Infatti la suite viene messa in disordine e si scatena il panico quando Brad (un amico di Rick) tenta di tagliarsi i polsi con un rasoio elettrico (gi\u00e0 in passato aveva tentato di togliersi la vita poich\u00e9 sconvolto per la fine del suo matrimonio).\nRick confessa a Debbie il suo amore e la sua fedelt\u00e0 ma proprio in quel momento arriva la polizia; i due fidanzati si separano e Debbie viene rapita da Cole. Tuttavia Rick, con l'aiuto dei suoi amici, arriva all'interno di un cinema dove Rick ha una scazzottata con Cole davanti agli spettatori che si convincono che sia una scena di un film in 3D senza perci\u00f2 capire cosa stia accadendo. Con ci\u00f2 Rick mette ko a Cole e si riunisce a Debbie.\nInfine Debbie e Rick si sposano e partono per la luna di miele dirigendosi verso l'aeroporto tramite uno scuolabus di Rick, guidato dal suo amico Brad, che ha ritrovato la serenit\u00e0."}
{"id": "1335927", "revid": "124144209", "url": "https://it.wikipedia.org/wiki?curid=1335927", "title": "Ducato di Brescia", "text": "Il ducato di Brescia fu uno dei ducati istituiti dai Longobardi in Italia. L'occupazione di Brescia avvenne durante la prima fase dell'invasione longobarda dell'Italia settentrionale, tra il 568 e il 569; Brixia fu una delle citt\u00e0 dove la presenza longobarda fu maggiore e che ricopr\u00ec un ruolo di primaria importanza nella storia del regno longobardo, esprimendo anche personalit\u00e0 come re Rotari e re Desiderio.\nStoria.\nIl VI secolo.\nIl primo duca longobardo di Brescia fu Alachis I il Saggio, morto attorno al 573. Poche le notizie tramandate sulla sua figura: il Malvezzi sostiene che aveva fatto restaurare le mura romane e che gli era stata attribuita la costruzione della curia Ducis su preesistenti edifici romani. Fu chiamato, alla latina, \"vir prudens\", cio\u00e8 \"il Saggio\", col merito d'essersi impegnato per la pace e per il benessere della citt\u00e0; mor\u00ec di \"morte cristiana\".\nIl VII secolo.\nAlla morte senza eredi del re Arioaldo nel 636, i duchi elessero il duca di Brescia Rotari. Nato nel 606, figlio di Nandinig della fara degli Arodingi, come diciassettesimo re dei Longobardi in Italia Rotari \u00e8 descritto da Paolo Diacono come \u00abuomo di grande forza e segu\u00ec il sentiero della giustizia, ma non tenne la retta via nella fede cristiana e si macchi\u00f2 della perfidia dell'eresia ariana\u00bb. Spos\u00f2 Gundeperga, la vedova del suo predecessore, e alla sua morte divent\u00f2 duca di Brescia e re dei Longobardi il figlio Rodoaldo, che mor\u00ec sei mesi dopo.\nNel 680 divenne duca Alachis II, il duca di Trento sostenuto da due nobili longobardi bresciani, Aldo e Grauso. Alachis, a capo della fronda ariana e tradizionalista dell'Austria (le regioni orientali della Langobardia Maior, tent\u00f2 pi\u00f9 volte di usurpare il trono di Pavia, prima di essere definitivamente sconfitto e ucciso nel 689 da Cuniperto nella battaglia di Coronate, combattuta nella piana tra Trezzo e Cornate d'Adda, lungo il fiume che segnava il confine tra Austria e Neustria.\nDal VII secolo vi sorsero fondazioni monastiche legate o dipendenti dall'abbazia di Bobbio che crearono le basi per lo sviluppo dell'agricoltura, con la diffusione di vigneti, castagneti, oliveti, mulini e frantoi. Si riaprirono le vie commerciali, vie fluviali e di comunicazione: olio, sale, spezie, legname, carne, ecc. Fra queste il grande \"Piorato di San Colombano di Bardolino\", con il territorio del lago di Garda, Desenzano del Garda, Lonato del Garda, Sirmione, Sal\u00f2 e la prioria di \"Solarolo\" di Manerba del Garda, Toscolano Maderno, dei fiumi Mincio, Adige, la zona della Valpolicella, del veronese e lungo la Via Postumia, oggi sotto tre regioni (Lombardia, Veneto e Trentino). Inoltre dipendente dall'abbazia di Bobbio i territori della Val Sabbia, Val Trompia, Bovegno, Collio e la prioria di San Colombano verso la Val Camonica ed i passi alpini. Fra le varie produzioni vitivinicole e di olio del territorio monastico si distinguevano anche le peschiere del Garda, il cui pesce veniva distribuito e commercializzato grazie alla conservazione sotto sale e olio. Per i collegamenti fra Po, Mincio e Lago di Garda vi erano i possedimenti terrieri del mantovano con diritti sulla navigazione fluviale sul Po con Comacchio con le saline gestite dal monastero di Bobbio e il porto fluviale monastico, con il trasporto di sale con chiatte verso il Po e tutta la pianura padana, e da Porto Mantovano verso il Mincio ed il Garda per le peschiere. Ancora a met\u00e0 del XII secolo il documento \"Breve recordationis de Terris Ecclesiae Sancti Columbani\", documenta ancora le propriet\u00e0 dell'abbazia di Bobbio.\nL'VIII secolo.\nAnche l'ultimo re dei longobardi fu bresciano, anche se non di nascita. Si chiamava Desiderio: nobile della Tuscia, spos\u00f2 Ansa, figlia di Verissimo, un nobile bresciano di origine latina. Ebbero almeno sei figli: Adelchi, associato al trono nel 759; Gerberga, moglie di Carlomanno (erede di Pipino il Breve e fratello di Carlo Magno); Desiderata, conosciuta come Ermengarda poich\u00e9 Alessandro Manzoni, non conoscendone il nome, le appose nella sua tragedia \"Adelchi\" quello della figlia di Ludovico II; Anselperga, badessa di San Salvatore in Brescia; Adelperga, moglie del duca di Benevento Arechi II e allieva di Paolo Diacono (cos\u00ec come probabilmente anche i fratelli); e Liutperga, andata in sposa a Tassilone III di Baviera. Desiderio fond\u00f2 nel bresciano numerosi importanti monasteri, quali quello di San Salvatore (ora Santa Giulia) a Brescia, la Badia leonense a Leno e un altro a Sirmione.\nCon la calata dei Franchi, nel 774, il ducato cessa di esistere e diventa contea, denominata come \"\"Brixiae comes\",\" del Sacro Romano Impero di Carlo Magno."}
{"id": "1335932", "revid": "110157", "url": "https://it.wikipedia.org/wiki?curid=1335932", "title": "Divizia A 2004-2005", "text": "La Divizia A 2004-2005 \u00e8 stata la 87\u00aa edizione della massima serie del campionato di calcio rumeno, disputato tra il 30 luglio 2004 e il 11 giugno 2005 e concluso con la vittoria finale della Steaua Bucure\u0219ti, al suo ventiduesimo titolo.\nCapocannonieri del torneo furono Gheorghe Bucur (Sportul Studen\u021besc) e Claudiu Niculescu (Dinamo Bucure\u0219ti) con 21 reti.\nFormula.\nCome nella stagione precedente le squadre partecipanti furono 16 e disputarono un turno di andata e ritorno per un totale di trenta partite.\nLe ultime tre classificate retrocedettero in Divizia B.\nLe qualificate alle coppe europee furono cinque: la vincente alla UEFA Champions League 2005-2006, la seconda e la vincitrice della coppa di Romania alla Coppa UEFA 2005-2006, pi\u00f9 altre due squadre alla Coppa Intertoto 2005."}
{"id": "1335938", "revid": "110157", "url": "https://it.wikipedia.org/wiki?curid=1335938", "title": "Divizia A 2005-2006", "text": "La Divizia A 2005-2006 \u00e8 stata la 87\u00aa edizione della massima serie del campionato di calcio rumeno, disputato tra il 5 agosto 2005 e il 7 giugno 2006 e concluso con la vittoria finale della Steaua Bucure\u0219ti, al suo ventitreesimo titolo e secondo consecutivo.\nCapocannoniere del torneo fu Ionu\u021b Mazilu (Sportul Studen\u021besc), con 22 reti.\nFormula.\nCome nella stagione precedente le squadre partecipanti furono 16 e disputarono un turno di andata e ritorno per un totale di trenta partite.\nIn vista di un ampliamento del numero di club ultime due classificate retrocedettero in Divizia B a fronte di quattro promozioni.\nLe qualificate alle coppe europee furono quattro: la vincente alla UEFA Champions League 2006-2007, la seconda e la vincitrice della coppa di Romania alla Coppa UEFA 2006-2007, pi\u00f9 un'altra squadra alla Coppa Intertoto 2006."}
{"id": "1335942", "revid": "767487", "url": "https://it.wikipedia.org/wiki?curid=1335942", "title": "The Berzerker", "text": "I The Berzerker sono stati una band di metal estremo di Melbourne, citt\u00e0 del sud-est dell'Australia. La musica del gruppo, fortemente influenzata da altre band death metal e soprattutto grindcore, pu\u00f2 essere definita come una fusione di death metal, industrial e speedcore con alcuni elementi gabber e techno. Il membro leader della band Luke Kenny descriveva lo stile della band come \"Industrial death metal\". I batteristi del gruppo non usavano una batteria, ma una Roland TR-909 distorta.\nI Berzerker hanno pubblicato cinque album in studio: \"The Berzerker\" (2000), \"Dissimulate\" (2002), \"World of Lies\" (2005), \"Animosity\" (2007) e \"The Reawakening\" (2008) tutti pubblicati dalla Earache Records tranne l'ultimo. Nei primi periodi della loro carriera, e anche nelle apparizioni sul palco, i membri della band erano identificati solo come \"The Vocalist\", \"The Guitarist\", \"The Bassist\" e \"The Drummer\", ed erano soliti indossare delle maschere terrificanti.\nBiografia.\nGli esordi e il primo album (1995-2000).\nI Berzerker inizialmente hanno catturato l'attenzione del pubblico del mondo metal attraverso l'azzeccato remissaggio delle canzoni delle death metal band Deicide e Morbid Angel. La Earache Records ha proposto il contratto, che allora consisteva solamente in un contratto individuale di Luke Kenny come DJ. Kenny era stato in passato un batterista in varie band di Melbourne, inclusa una band death metal chiamata Mystic Insight, ma dopo un serio incidente automobilistico \u00e8 stato costretto a smettere di suonare.\nIl sito della Earache Records dichiarava che l'album avrebbe dovuto essere registrato al Devin Townsend's Vancouver studio con il contributo di artisti affermati nel panorama del death metal come David Vincent (Morbid Angel), Kevin Sharp (Brutal Truth, Damaged), Dan Lilker (Brutal Truth, Nuclear Assault) e Jed Simon (Strapping Young Lad, Zimmer's Hole).\nDopo alcune controversie e problemi di denaro, Kenny \u00e8 ritornato in Australia e ha iniziato a lavorare al progetto insieme al suo amico Sam Bean, che ha registrato le parti di chitarra e i vocals aggiuntivi. \nUn altro Sam ha registrato ulteriori vocals, ma nei credits dell'album figura come Toby (per via dell'anzianit\u00e0).\nSono stati ingaggiati anche due chitarristi di una band metal locale, i The Wolves, Jason e Ed Lacey, e dopo una lunghissima e problematica preproduzione e successiva registrazione, il primo omonimo album ufficiale della band \u00e8 stato finalmente ultimato.\nL'album ricevette numerosi apprezzamenti dalle riviste metal underground, tanto che la band venne paragonata ai Napalm Death e agli Strapping Young Lad. Le maschere grottesche e le potenti performance live hanno fatto una buona pubblicit\u00e0 al gruppo. Sono stati successivamente girati i video di \"Reality\" e \"Forever\" ma non hanno goduto di una vasta messa in onda per via dei temi trattati e delle immagini forti.\nIl secondo album e il DVD (2001-2004).\nI The Berzerker hanno iniziato il loro terzo tour intero negli USA dopo avere partecipato a poco pi\u00f9 di una dozzina di spettacoli, in tour con altre band come Dying Fetus, Gorguts e Skinless. Anche se gli show guadagnarono molti consensi, la band non ha lavorato attraverso i rigori del tour come una unit\u00e0 alla fine del tour con i musicisti di sessione, gli Alarum provenienti da Melbourne, ora separati. Per alcuni mesi sembrava dubbio che i Berzerker sarebbero durati a lungo. Vi sarebbero state costanti tappe in ogni fase del tour e di qualsiasi slancio acquisito \u00e8 stata ora persa con l'apertura del Live Act. Tuttavia, l'arrivo di due membri sostitutivi ha portato alla band una nuova vita: il batterista Gary Thomas da Perth, Australia, della band Plague e il chitarrista Matt Wilcock di Melbourne, della band death metal Abramelin.\nCon l'arrivo di questi nuovi membri, i Berzerker impostarono la registrazione del loro successivo album \"Dissimulate\". La canzone \"No One Wins\" \u00e8 stata anche pubblicata come video. Si \u00e8 affermato che la parte di batteria di Thomas di questo brano \u00e8 stata considerata per la presentazione al Guinness Book of Records come drumming pi\u00f9 veloce, mentre la band ha smentito in quanto tale i fan che facevano circolare voci riguardo a tale cosa, ed \u00e8 stato incluso in comunicati stampa ufficiali al momento. Intorno a questo periodo il logo drago della band \u00e8 stato rifatto dal designer Ivan-Kenny Sumiga.\nDopo aver percorso l'Australia, i Berzerker andarono in tour negli Stati Uniti con Immolation, Vader e Origin, poi in Regno Unito per un tour da \"headliner\" con Leonardo Genteamable, Insision e i Red Harvest. La band continu\u00f2 il proprio tour negli Stati Uniti dopo una breve pausa natalizia e fece tutto esaurito con Nile, Napalm Death, Strapping Young Lad e Dark Tranquillity.\nil leader Luke Kenny decise di utilizzare tutto il materiale girato durante i concerti e produsse il DVD intitolato \"The Principles and Practices of The Berzerker\". La durata complessiva del DVD \u00e8 di oltre 4 ore, e consiste in una ripresa montata in modo professionale dello show, un'altra basata su materiale da bootleg, riprese del backstage, rehearsal del gruppo e riprese dei viaggi durante il tour. Sono presenti anche le riprese del making-of dei due album (con inclusi i vari incidenti di percorso), interviste ai membri della band, un video sulla creazione delle maschere e delle reinterpretazioni degli album e i contributi dei fan, fra cui uno di essi che si \u00e8 fatto tatuare il drago (logo della band) sulla schiena. Il DVD \u00e8 stato indicato da Kerrang! come fondamentale per chiunque voglia fondare una band metal.\nIl DVD ha portato con s\u00e9 un grande cambiamento per la band: per la prima volta sono stati resi pubblici i volti dei membri della band. Da qui in poi, \u00e8 stata presa la decisione di abbandonare le maschere.\nWorld of Lies (2005-2006).\nCon l'uscita del chitarrista Matt Wilcock e del batterista Gary Thomas, i The Berzerker decisero di registrare il terzo album World of Lies con la stessa formazione del debutto. L'album, pubblicato nel 2006 e registrato in appena una settimana, venne accolto positivamente dai critici musicali, tanto che alcuni lo considerano ancora oggi il loro lavoro pi\u00f9 riuscito. World of Lies \u00e8 inoltre l'unico album della band in cui non \u00e8 stata usata la drum machine.\nAnimosity (2007-2008).\nDopo l'uscita di un EP, il 12 Febbraio del 2007 i The Berzerker pubblicarono il loro quarto album Animosity. Nell'album venne di nuovo utilizzata la drum machine, che era stata abbandonata nel precedente World of Lies. Dell'album venne pubblicata anche un'edizione limitata, contenente oltre all'album una registrazione del concerto del 16 Dicembre 2006 a Londra, un best of e alcune cover dei Morbid Angel e dei Carcass.\nThe Reawakening (2008-2009).\nPoco dopo la pubblicazione di Animosity, i The Berzerker lasciarono la Earache Records e fondarono la loro etichetta personale, chiamata \"Berzerker Industries\". Tramite l'etichetta venne pubblicato l'album The Reawakening, distribuito esclusivamente sul sito web della band. Poco dopo iniziarono un lungo tour, durante il quale suonarono con alcuni gruppi famosi del Metal estremo, tra cui gli Zonaria e i Satyricon.\nLo scioglimento (2009-2010).\nAl termine del tour la band smise di suonare dal vivo e di pubblicare aggiornamenti sul suo sito e sulla sua pagina MySpace. Nonostante inizialmente si pensava che fossero semplicemente in pausa, nel 2010 decisero di sciogliersi dopo un live finale a Melbourne. Poco dopo il gruppo chiuse il suo sito web, e il leader Luke Kenny abbandon\u00f3 la scena musicale diventando fotografo per una rivista, dichiarando di aver perso interesse verso il gruppo. Al riguardo, nel 2011 l'altro membro Sam Bean ha dichiarato che il gruppo \u00e8 in una pausa indefinita e che potrebbe tornare in attivit\u00e0 in futuro, senza per\u00f2 confermare il tutto."}
{"id": "1335943", "revid": "110157", "url": "https://it.wikipedia.org/wiki?curid=1335943", "title": "Liga I 2006-2007", "text": "La Liga I 2006-2007 \u00e8 stata la 89\u00aa edizione della massima serie del campionato di calcio rumeno, disputato tra il 28 luglio 2006 e il 23 maggio 2007 e concluso con la vittoria finale della Dinamo Bucure\u0219ti, al suo diciottesimo titolo.\nCapocannoniere del torneo fu Claudiu Niculescu (Dinamo Bucure\u0219ti), con 18 reti.\nFormula.\nLe squadre partecipanti passarono da 16 a 18 e disputarono un turno di andata e ritorno per un totale di trentaquattro partite.\nLe ultime quattro classificate retrocedettero in Liga II. Il Ceahl\u0103ul Piatra Neam\u021b, giunto quindicesimo, fu ripescato per il mancato ottenimento della licenza da parte del FC Delta Tulcea.\nLe qualificate alle coppe europee furono sei: le prime due alla UEFA Champions League 2007-2008, la terza e la vincitrice della coppa di Romania alla Coppa UEFA 2007-2008, pi\u00f9 altre due squadre alla Coppa Intertoto 2007."}
{"id": "1335947", "revid": "1573940", "url": "https://it.wikipedia.org/wiki?curid=1335947", "title": "Asociaci\u00f3n de Gu\u00edas Scouts de Colombia", "text": "L'Asociaci\u00f3n de Gu\u00edas Scouts de Colombia (AGSC,Associazione Ragazze Guide della Colombia) \u00e8 l'organizzazione nazionale del Guidismo in Colombia. Questa conta 627 membri (nel 2003). Fondata nel 1936, l'organizzazione diventa un membro effettivo del World Association of Girl Guides and Girl Scouts (WAGGGS) nel 1954.\nL'emblema dell'associazione incorpora elementi della Bandiera colombiana.\nProgramma.\nL'organizzazione \u00e8 divisa in quattro branche in rapporto all'et\u00e0:\nPromessa.\n\"Con las gracias de Dios, yo... prometo por mi honor, hacer todo cuanto de mi dependa para cumplir mis deberes para con Dios, mi Patria y mi Familia, ser \u00fatil al pr\u00f3jimo en todas las circunstancias y obedecer la Ley Gu\u00eda.\"\n\"Con la grazia di Dio, io...prometto per il mio onore, tutto ci\u00f2 che mi \u00e8 possibile per compiere i miei dovere con Dio, la mia Patria e la mia Famiglia, essere utile al prossimo in tutte le circostanze e obbedire alla Legge Guida.\"\nLegge della Guida.\nEspa\u00f1ol:\nItaliano:"}
{"id": "1335961", "revid": "1527148", "url": "https://it.wikipedia.org/wiki?curid=1335961", "title": "Lingua oriya", "text": "La lingua oriya (\u0b13\u0b21\u0b3c\u0b3f\u0b06, romanizzato in \"odia\") \u00e8 una lingua indoaria parlata in India.\nDistribuzione geografica.\n\u00c8 parlata prevalentemente nello stato indiano di Orissa, sebbene ci siano altri gruppi significativi anche nel Bengala Occidentale (distretti di Midnapore Est e Midnapore Ovest), nello Jharkhand (distretto di Seraikela Kharsawan) e a Ichchapuram, citt\u00e0 dell'Andra Pradesh. Per l'incremento dell'emigrazione per motivi di lavoro anche lo stato indiano del Gujarat ha un gruppo significativo di persone che parlano oriya e la citt\u00e0 di Surat \u00e8 cos\u00ec diventata la seconda citt\u00e0 dell'India per numero di parlanti oriya. Al 2019, conta 34,5 milioni di parlanti madrelingua. \nLingua ufficiale.\nLa lingua oriya \u00e8 una delle 22 lingue ufficialmente riconosciute dall'allegato VIII della Costituzione dell'India. \u00c8 lingua ufficiale dello stato indiano di Orissa.\nDialetti e lingue derivate.\nUno dei dialetti della lingua oriya, il sambalpuri, ha ottenuto nel 2012 l'assegnazione di un proprio codice ISO 639-3, spv. Di conseguenza la codifica della lingua oriya nello standard ISO 639 \u00e8 cambiata. I codici codice_1 e codice_2 ora identificano una macrolingua composta da due membri:\nClassificazione.\nL'oriya \u00e8 una lingua che appartiene alla famiglia delle lingue indoarie. Si pensa discenda direttamente dal pracrito che era parlato nell'India orientale pi\u00f9 di 1.500 anni fa. Assomiglia vagamente alle lingue moderne del gruppo bengalese (bengalese, maithili), e all'assamese. Di tutte le lingue parlate nel nord dell'India, l'oriya appare essere stata la meno influenzata dal persiano."}
{"id": "1335964", "revid": "3082", "url": "https://it.wikipedia.org/wiki?curid=1335964", "title": "San Boris Michele", "text": ""}
{"id": "1335965", "revid": "108107", "url": "https://it.wikipedia.org/wiki?curid=1335965", "title": "Kannada", "text": ""}
{"id": "1335966", "revid": "131358", "url": "https://it.wikipedia.org/wiki?curid=1335966", "title": "Sportul Studen\u0163esc Bucuresti", "text": ""}
{"id": "1335968", "revid": "46523", "url": "https://it.wikipedia.org/wiki?curid=1335968", "title": "Kesho-mawashi", "text": ""}
{"id": "1335969", "revid": "108107", "url": "https://it.wikipedia.org/wiki?curid=1335969", "title": "Oriya", "text": ""}
{"id": "1335971", "revid": "46523", "url": "https://it.wikipedia.org/wiki?curid=1335971", "title": "Kesho mawashi", "text": ""}
{"id": "1335972", "revid": "486946", "url": "https://it.wikipedia.org/wiki?curid=1335972", "title": "CFR Bucure\u015fti", "text": ""}
{"id": "1335973", "revid": "1934238", "url": "https://it.wikipedia.org/wiki?curid=1335973", "title": "Recettori accoppiati a proteine G", "text": "I recettori accoppiati alle proteine G (o GPCR) sono una famiglia di recettori biologici che comprende i recettori colinergici muscarinici, i recettori adrenergici, dopaminergici, serotoninergici, i recettori cannabinoidi e i recettori degli oppiacei e delle purine.\nStruttura molecolare.\nI GPCR sono costituiti da una singola catena polipeptidica formata anche da 1100 residui. La caratteristica strutturale \u00e8 rappresentata da 7 formula_1-eliche transmembrana, simili a quelle che si trovano nei canali ionici, con un dominio extracellulare N-terminale di lunghezza variabile e un dominio intracellulare C-terminale.\nI GPCR vengono divisi in tre distinte famiglie che condividono la stessa struttura eptaelicale ma differiscono per vari aspetti, principalmente per la lunghezza della sequenza N-terminale e la localizzazione del sito di legame per l'agonista. \nIl terzo lungo \"loop\" citoplasmatico dei recettori corrisponde alla regione della molecola che si accoppia alla proteina G. Modifiche di questa porzione della proteina determinano la formazione di recettori ancora in grado di legare i propri ligandi, ma incapaci di accoppiarsi alle proteine G e di determinare i conseguenti effetti.\nGrazie al miglioramento delle tecnologie di cristallografia e NMR, molte strutture vennero via via risolte a partire dal 2000, consentendo la acquisizione di conoscenze pi\u00f9 precise per lo structure-based drug design.\nTrasduzione del segnale da parte dei GPCR.\nAttraverso l'attivazione di vari meccanismi di trasduzione del segnale, i GPCR controllano diversi aspetti della funzione cellulare. Il collegamento tra il recettore e il primo stadio della trasduzione del segnale viene stabilito attraverso le proteine G.\nLe proteine G rappresentano il livello intermedio nella gerarchia organizzativa di gestione della comunicazione tra recettori ed enzimi effettori o canali ionici. Le proteine G eterotrimeriche consistono di tre subunit\u00e0 formula_1, formula_4 e formula_5. I nucleotidi guaninici si legano alla subunit\u00e0 formula_1, che \u00e8 provvista di attivit\u00e0 enzimatica, catalizzando la conversione del GTP in GDP. Le subunit\u00e0 formula_4 e formula_5 rimangono associate a formare un unico complesso formula_9. Tutte e tre le subunit\u00e0 sono ancorate alla membrana plasmatica mediante la catena di un acido grasso, legata alle proteine G per mezzo di una reazione chiamata \"prenilazione\".\nAllo \"stato di riposo\", la proteina G si trova libera nella forma di trimero formula_10 e con il GDP legato al sito specifico della subunit\u00e0 formula_1. L'occupazione di un GPCR da parte di una molecola di agonista attiva un cambiamento conformazionale, che coinvolge il dominio citoplasmatico del recettore con l'acquisizione di uno stato di alta affinit\u00e0 per il trimero formula_10. L'associazione del trimero formula_10 con il recettore determina il rilascio del GDP legato e la sua sostituzione con il GTP; questa modificazione, a sua volta causa la dissociazione del trimero dalla proteina G con il rilascio di formula_1-GTP e delle subunit\u00e0 formula_9. Queste sono le forme attive della proteina G, che diffondono nella membrana e possono legarsi con enzimi e canali ionici, causandone, a seconda dei casi, l'attivazione o l'inattivazione. Il processo termina con l'idrolisi del GTP a GDP da parte della subunit\u00e0 formula_1, che possiede attivit\u00e0 GTP-asica. La formula_1-GDP che cos\u00ec si forma, si dissocia dall'effettore e si combina con formula_9, completando in tal modo il ciclo. Poich\u00e9 l'idrolisi del GTP \u00e8 il passaggio che pone fine alla capacit\u00e0 della subunit\u00e0 formula_1 di determinare il suo effetto, la regolazione della sua attivit\u00e0 GTP-asica da parte dell'effettore implica che l'attivazione di quest'ultimo tende ad essere autolimitante. Il meccanismo porta a un'amplificazione del segnale, in quanto un singolo complesso agonista-recettore pu\u00f2 attivare parecchie proteine G per volta, e ognuna di queste pu\u00f2 rimanere associata con l'enzima effettore per tempi sufficientemente lunghi da determinare la formazione di molte molecole di prodotto. Quest'ultimo \u00e8 solitamente un \"secondo messaggero\", per cui si verifica un'ulteriore amplificazione prima che sia evidente la risposta cellulare finale che pu\u00f2 essere una risposta autoimmune. I ricercatori del Moores Cancer Center dell'Universit\u00e0 della California a San Diego, hanno scoperto nel 2009 che le proteine G di comunicazione sono strettamente dipendenti dal colecalciferolo; una grave carenza di questa vitamina (Vit D3)determina una mancanza della comunicazione cellulare, e questa mancanza di comunicazione determina una regressione delle cellule a livello di staminali, in pratica sarebbe alla base di numerosi tipi di cancro; il modello \u00e8 stato chiamato DINOMIT, . Questa scoperta \u00e8 stata pubblicata su \u201cLe Scienze\u201d il 22/05/2009 .\nCi sono \"differenze molecolari\" tra le varie proteine G: queste differenze danno origine a tre principali classi di proteine (formula_20, formula_21 e formula_22), che sono selettive sia per i recettori che per gli effettori con i quali si accoppiano. Le proteine formula_20 e formula_21 promuovono rispettivamente la stimolazione e l'inibizione dell'enzima adenil ciclasi, e un simile controllo bidirezionale \u00e8 attivo su altri effettori, come la fosfolipasi C.\nBersagli per le proteine G.\nI principali bersagli delle proteine G, attraverso i quali i GPCR controllano diversi aspetti delle funzioni cellulari, sono i seguenti:\nSistema dell'adenil ciclasi/AMPciclico.\nIl cAMP \u00e8 un nucleotide sintetizzato all'interno della cellula a partire da ATP e con l'intervento di un enzima legato alla membrana, l'adenil ciclasi. Il cAMP viene prodotto continuamente e inattivato per idrolisi a 5'-AMP attraverso l'azione di una famiglia di enzimi noti come fosfodiesterasi. Molti farmaci, ormoni e neurotrasmettitori agiscono sui GPCR e producono i loro effetti aumentando o diminuendo l'azione catalitica dell'adenil ciclasi, determinando in tal modo un incremento o una riduzione della concentrazione intracellulare di cAMP.\nGli effetti regolatori del cAMP sulle funzioni cellulari sono molteplici e comprendono, ad esempio, enzimi coinvolti nel metabolismo energetico, nella \"divisione cellulare\" e nella \"differenziazione cellulare\"; il \"trasporto ionico\"; canali ionici e le proteine contrattili della muscolatura liscia. Tutti questi diversi effetti sono, per\u00f2, provocati da un unico meccanismo, e precisamente l'attivazione di protein-chinasi da parte dell'cAMP. Le protein-chinasi determinano una regolazione funzionale di molte proteine cellulari attraverso la fosforilazione dei loro residui serinici e treoninici, utilizzando ATP come fonte di gruppi fosfato. La fosforilazione pu\u00f2 attivare o inibire gli enzimi bersaglio o i canali ionici.\nEsempi di regolazione da parte della protein-chinasi dipendente dall'cAMP includono l'aumento di attivit\u00e0 dei canali del calcio attivati dal voltaggio nelle cellule muscolari cardiache; la fosforilazione di questi canali aumenta la quantit\u00e0 di calcio che entra nelle cellule durante il potenziale d'azione, incrementando in tal modo la forza di contrazione del cuore.\nNella muscolatura liscia, la protein-chinasi cAMP-dipendente fosforila, inattivandola, un'altra chinasi, la chinasi della catena leggera della miosina, che \u00e8 necessaria per la contrazione. Questo spiega il rilassamento del muscolo liscio indotto da molti farmaci che aumentano la produzione di cAMP in questo sito.\nCome \u00e8 stato precedentemente detto, i recettori accoppiati a proteina formula_21 inibiscono l'adenil ciclasi e pertanto riducono la formazione di cAMP. Esempi comprendono il recettore colinergico muscarinico (ad esempio il recettore formula_26 del muscolo cardiaco), il recettore formula_27 adrenergico presente nella muscolatura liscia e i recettori per gli oppiacei.\nIl cAMP viene idrolizzato, all'interno delle cellule, dalla fosfodiesterasi, un enzima che \u00e8 inibito da farmaci come le metilxantine (ad esempio teofillina e caffeina). La somiglianza tra alcune delle azioni di questi farmaci e quelle delle catecolamine riflette probabilmente la loro propriet\u00e0 comune di aumentare la concentrazione intracellulare di cAMP.\nIl sistema fosfolipasi C/inositolo fosfato.\nMolti ormoni, oltre a promuovere l'aumento della concentrazione di calcio libero intracellulare (ad esempio gli agonisti muscarinici e gli agonisti formula_1-adrenergici che agiscono sulla muscolatura liscia e sulle ghiandole salivari, e l'ormone antidiuretico attivo sulle cellule epatiche), aumentano anche il turnover di inositolo fosfato (PI). In questo processo gioca un ruolo chiave un membro della famiglia dei PI, e precisamente il fosfatidilinositolo 4,5-bisfosfato (formula_29), che possiede gruppi fosfato addizionali attaccati all'anello dell'inositolo. Il formula_29 \u00e8 un substrato dell'enzima di membrana formula_31, che lo scinde in diacilglicerolo (DAG) e inositolo 1,4,5-trisfosfato (formula_32): entrambi funzionano come secondi messaggeri. Dopo la scissione di formula_29, viene ripristinata la condizione basale. Il DAG viene fosforilato a formare l\"'acido fosfatidico\", mentre l'formula_32 viene progressivamente defosforilato e poi riaccoppiato con l'acido fosfatidico a riformare formula_29.\nFosfoinositoli e calcio intracellulare.\nformula_32 \u00e8 un mediatore solubile che viene liberato nel citosol dove si lega al suo recettore specifico (recettore formula_32), che \u00e8 un \"canale del calcio\" attivato dal ligando localizzato sulla membrana del reticolo endoplasmatico. Il ruolo principale di formula_32 \u00e8 quello di controllare il rilascio di \"formula_2\" dai siti di accumulo intracellulare.\nDiacilglicerolo e protein-chinasi C.\nIl DAG e l'formula_32 vengono prodotti dall'idrolisi di PI promossa dall'attivazione del recettore. L'azione principale del DAG consiste nell'attivazione di una protein-chinasi di membrana, la protein-chinasi C (PKC) che catalizza la fosforilazione di varie proteine intracellulari. Il DAG, diversamente dai fosfoinositoli, \u00e8 altamente lipofilo e rimane all'interno della membrana. Si lega a un sito specifico localizzato sulla PKC, che migra dal citosol alla membrana cellulare in presenza di DAG e viene in questo modo attivata. Esistono almeno 12 sottotipi di PKC, distribuiti eterogeneamente in cellule diverse e fosforilano proteine diverse. La maggior parte viene attivata da DAG e \"aumenta i livelli intracellulari di formula_2\".\nLe varie isoforme di PKC agiscono su varie proteine funzionali come i \"canali ionici\", i \"recettori\", gli \"enzimi\" (tra cui altre chinasi) e alcune \"proteine del citoscheletro\". Le chinasi, in generale, hanno un ruolo centrale nella trasduzione del segnale e controllano molti aspetti della funzione cellulare.\nCanali ionici come bersaglio delle proteine G.\nI GPCR possono controllare l'attivit\u00e0 funzionale di canali ionici direttamente, attraverso meccanismi che non implicano il coinvolgimento di secondi messaggeri come il \"cAMP\" e l\"'IP\".\nI \"recettori muscarinici\" del muscolo cardiaco aumentano la permeabilit\u00e0 al potassio (K), iperpolarizzando cos\u00ec le cellule e inibendo l'attivit\u00e0 elettrica. Si ritiene che simili meccanismi operino anche nei neuroni, dove gli analgesici oppiacei riducono l'eccitabilit\u00e0 attraverso l'apertura dei canali del formula_42. L'apertura del canale \u00e8 prodotta dall'interazione diretta tra le subunit\u00e0 della proteina G e il canale, senza il coinvolgimento del secondo messaggero. Sia la subunit\u00e0 formula_1 libera, sia il complesso delle subunit\u00e0 formula_9 della proteina G possono essere i mediatori che controllano il canale."}
{"id": "1335977", "revid": "729019", "url": "https://it.wikipedia.org/wiki?curid=1335977", "title": "Matt Bentley", "text": "Noto per aver lottato nella Total Nonstop Action Wrestling con i ring name Matt Bentley, Michael Shane e Martyr Bentley.\nCarriera.\nGli inizi.\nCugino di Shawn Michaels, Bentley lavor\u00f2 nella Extreme Championship Wrestling dall'ottobre del 2000 fino all'ultimo show della federazione, svoltosi il 13 gennaio 2001. In seguito, lott\u00f2 per la Ring of Honor, dove ebbe un feud con Paul London terminato con un match ad \"Unscripted\" vinto da London con una Shooting Star Press effettuata da una scala.\nTotal Nonstop Action.\nBentley fu scritturato dalla TNA nel 2003 e debutt\u00f2 con il nome Michael Shane. Lott\u00f2 fin dall'inizio per la X Division Championship, vincendolo nel primo Ultimate X match di sempre. Strinse quindi un'alleanza con Shane Douglas e Traci dando vita alla stable dei The New Franchise. Nel gennaio del 2004 perse il titolo contro Chris Sabin.\nNell'aprile del 2004 la stable si sciolse. Si alle\u00f2, assieme a Traci, con Kazarian dando vita al tag team Shazarian. Insieme sfidarono il detentore del titolo della X-Division, A.J. Styles, sconfiggendolo in un Ultimate X Match; a sorpresa, Bentley e Kazarian vennero dichiarati entrambi campioni. Due settimane dopo, persero il titolo in un Gaundlet for the Gold match. Il duo si divise all'inizio del 2005, quando Kazarian pass\u00f2 alla World Wrestling Entertainment; Traci divenne l'assistente di Dusty Rhodes e la nuova valletta di Bentley fu Trinity.\nNello stesso anno \u00e8 costretto a rinunciare al \"ring name\" Michael Shane poich\u00e9 la WWE lo giudic\u00f2 troppo simile a quello di \"Mike Shane\", copyright della World Wrestling Entertainment ed utilizzato da un wrestler della federazione. In seguito, lott\u00f2 dapprima come Michael per poi utilizzare il suo nome completo, Matt Bentley.\nLa sua carriera in TNA termin\u00f2 nell'agosto del 2007, quando fu svincolato dalla federazione.\nCompar\u00ec brevemente il 4 aprile 2008 combattendo a WWE Smackdown! come Matt Bentley contro Vladimir Kozlov, perdendo.\nTitoli e riconoscimenti.\nCyberSpace Wrestling Federation\nTexas Wrestling Alliance\nTotal Nonstop Action Wrestling"}
{"id": "1335988", "revid": "767487", "url": "https://it.wikipedia.org/wiki?curid=1335988", "title": "Bryan Greenberg", "text": "Biografia.\nNato ad Omaha (Nebraska) in una famiglia ebraica, Greenberg si trasferisce a St. Louis, Missouri, dove studia e si diploma alla \"Parkway Central High School\". Intenzionato a diventare attore si trasferisce a New York, dove studia Teatro alla New York University, in seguito lavora in diverse compagnie teatrali, portando in scena \"Romeo e Giulietta\".\nNel 1997 ottiene la sua prima parte in un episodio di \"Law &amp; Order - I due volti della giustizia\", l'anno seguente fa il suo debutto cinematografico con un piccolo ruolo in \"A Civil Action\" di Steven Zaillian. Si laurea nel 2000. In questi anni, sempre con piccoli ruoli, partecipa a serie tv come \"I Soprano\", \"Camelot - Squadra Emergenza\" e \"Boston Public\". Dal 2003 al 2006 ricopre il ruolo di Jake Jagielski nella serie \"One Tree Hill\".\nDopo aver preso parte al film del 2004 \"Perfect Score\" nel 2005 lavora al fianco di Uma Thurman e Meryl Streep nella commedia \"Prime\". Nel 2007 recita in \"Nobel Son - Un colpo da Nobel\" ed \u00e8 protagonista della serie tv \"October Road\", dove interpreta lo scrittore Nick Garrett, che dopo anni torna nel suo paese natale. Prende parte alla commedia romantica \"Bride Wars - La mia miglior nemica\". Tra il 2010 e il 2011, \u00e8 stato protagonista della serie televisiva della HBO \"How to Make It in America\".\nMusica.\nGreenberg \u00e8 anche un musicista, ha realizzato un EP intitolato \"Someday\", che contiene i tre brani eseguiti nella serie \"One Tree Hill\". Inoltre ha realizzato un album con 11 canzoni intitolato \"Waiting For Now\", disponibile su iTunes.\nVita privata.\nDal 2012 ha una relazione con l'attrice Jamie Chung, con cui si fidanza l'anno successivo. Il 31 ottobre 2015 la coppia si sposa a Santa Barbara, in California.\nDoppiatori italiani.\nNelle versioni in italiano dei suoi lavori, Bryan Greenberg \u00e8 stato doppiato da:"}
{"id": "1335989", "revid": "287204", "url": "https://it.wikipedia.org/wiki?curid=1335989", "title": "Micol", "text": "Origine e diffusione.\nRiprende con pronuncia sefardita il nome di Mikal, la figlia di Saul che and\u00f2 sposa a Davide, citata nell'Antico Testamento. L'etimologia del nome, in ebraico \u05de\u05b4\u05d9\u05db\u05b7\u05dc (\"Michal\"), \u00e8 dibattuta: secondo alcune fonti potrebbe avere il significato di \"ruscello\" (lo stesso del nome Brook), mentre altre lo considerano della stessa origine di Michele, ossia un nome teoforico basato sulla domanda retorica \"Chi \u00e8 come Dio?\".\nLa sua diffusione in Italia \u00e8 scarsa, limitata perlopi\u00f9 alle comunit\u00e0 ebraiche; per quanto riguarda la sua pronuncia, \u00e8 registrato sia con l'accento sulla prima sillaba (\"M\u00eccol\"), sia sull'ultima (\"Mic\u00f2l\"). Va notato che la forma ebraica \"Michal\" coincide con la forma ceca e slovacca del nome Michele.\nOnomastico.\nMicol \u00e8 un nome adespota, in quanto non esistono sante chiamate cos\u00ec. L'onomastico si festeggia dunque il 1\u00ba novembre, giorno di Ognissanti."}
{"id": "1336013", "revid": "400694", "url": "https://it.wikipedia.org/wiki?curid=1336013", "title": "Acrophobe", "text": "Acrophobe \u00e8 il secondo album in studio del gruppo musicale statunitense Bad Astronaut, pubblicato nel 2001.\nDescrizione.\nL'album nasce come semplice registrazione delle canzoni della band nata dalla voglia dei tre componenti tornare a suonare insieme. Joey e Derrick sono amici di infanzia ed hanno suonato insieme a lungo nei Lagwagon finch\u00e9 in Derrick non abbandon\u00f2 il gruppo nel 1995 durante il tour di Hoss. Marko Desantis (chitarrista dei Nerf Herder, uno dei gruppi di punta della MyRecords, label indipendente di Joey Cape) era nella formazione originale dei Section8, gruppo da cui sono nati i Lagwagon.\nIl CD comprende due cover: \"Needle in The Hay\" (Elliot Smith) e \"500 Miles\" (Hedy West). Durante la fase di registrazione i tre sentirono il bisogno di aggiungere altri strumenti alle tracce. Angus Cooke (Violoncello) e Todd Capps (Tastiere) prendono parte al lavoro ed entrano nella band. Il primo \u00e8 un caro amico dei tre (ha formato con Derrick gli Ataris) mentre il secondo faceva parte della prima garage punk band di Cape, i Chemikill.\nL'album ricorda nelle sonorit\u00e0 i Lagwagon, in particolare in pezzi come \"Greg's Estate\", \"Logan's Run\", \"Unlucky Stuntman\", alla fine della quale troviamo una telefonata di Derrick."}
{"id": "1336014", "revid": "174852", "url": "https://it.wikipedia.org/wiki?curid=1336014", "title": "Imperativi ipotetici", "text": ""}
{"id": "1336021", "revid": "1305772", "url": "https://it.wikipedia.org/wiki?curid=1336021", "title": "Blast", "text": ""}
{"id": "1336023", "revid": "1543377", "url": "https://it.wikipedia.org/wiki?curid=1336023", "title": "Identificazione di origine", "text": "L'identificazione di origine (ufficialmente Marchio di Stato ad Identificazione di Origine) usato nella Repubblica di San Marino equivale all'etichetta DOC e DOCG in Italia ed \u00e8 usato per tutti i vini prodotti a San Marino, questo marchio \u00e8 usato dopo l'entrata in vigore della legge 31 ottobre 1986 n. 127, sulla viticoltura e produzione di vini. Il marchio viene messo dal Consorzio vini tipici di San Marino.\n\u00c8 usato per tutti questi vini:"}
{"id": "1336030", "revid": "77594", "url": "https://it.wikipedia.org/wiki?curid=1336030", "title": "Poligono Sur", "text": "Il Poligono Sur \u00e8 un quartiere periferico a sud della citt\u00e0 di Siviglia che copre un'area totale di 145 ha. Fu progettato nel 1963 e inserito nel PGOU (Plan General de Ordenaci\u00f3n Urbana) per ospitare case popolari per i senzatetto della citt\u00e0. Le prime 1000 abitazioni da 3.500 inquilini, riunite nella \u201cBarriada De la Paz\u201d furono consegnate sul finire degli anni sessanta.\nPer le famiglie povere del centro di Siviglia, nei primi anni '70, si costruirono la \u201cBarriada de Nuestra Senora de la Oliva\u201d e \u201cLas Letanias\u201d, altri blocchi di case popolari rispettivamente da 6\u00a0000 e 4\u00a0000 inquilini ciascuno. Poi nel 1976 fu la volta della \u201cBarriada Murillo\u201d, oltre 3000 unit\u00e0 abitative ribattezzate \u201clas Tres Mil Viviendas\u201d (comunemente dette \u201cla Tres Mil\u201d) per accogliere pi\u00f9 di diecimila persone e nel 1979 si aggiunsero la Barriada Antonio Machado e quella Martinez Montanes che insieme ne avrebbero potute ospitare pi\u00f9 di ottomila.\nOggi il Poligono Sur \u00e8 un ghetto di povert\u00e0 e disoccupazione. I gitani rappresentano il 25% dei residenti, i lavoratori precari l'82% della popolazione attiva del quartiere, gli analfabeti totali o funzionali il 64% e il tasso di disoccupazione tocca il 40%.\nLa popolazione del quartiere secondo il Bolet\u00edn Demogr\u00e1fico de la Ciudad de Sevilla del 2003 \u00e8 di 32.480 con una densit\u00e0 di 23.200 ab./km\u00b2 cos\u00ec ripartiti:\nIl Poligono Sur sal\u00ec alla ribalta delle cronache nel 2004 quando al Festival di Berlino fu presentato in concorso il film-documentario \"Poligono Sur. El Arte de las Tres Mil\" di Dominique Abel che ripercorre la vocazione musicale degli abitanti del Poligono in quanto nel quartiere si conta la pi\u00f9 alta concentrazione in Andalusia di artisti noti e meno noti del flamenco."}
{"id": "1336033", "revid": "212348", "url": "https://it.wikipedia.org/wiki?curid=1336033", "title": "Sinistra Democratica per il Socialismo Europeo", "text": ""}
{"id": "1336038", "revid": "834", "url": "https://it.wikipedia.org/wiki?curid=1336038", "title": "Blast!", "text": ""}
{"id": "1336048", "revid": "44876", "url": "https://it.wikipedia.org/wiki?curid=1336048", "title": "Guido Gianfardoni", "text": "Carriera.\nTerzino dal gioco essenziale, forte colpitore di testa, inizia a giocare nella Virtus La Spezia prima di passare al Novara. Dalla stagione 1923-1924 \u00e8 alla Juventus, dove gioca per tre stagioni, vincendo uno scudetto (5 presenze nella stagione 1925-1926) e totalizzando complessivamente 44 presenze con 4 goal. Dal 1926 \u00e8 all'Inter, dove vince da protagonista lo scudetto 1930.\nL'anno dopo subisce un grave infortunio, che ne pregiudica la carriera. Gioca la sua ultima partita in nerazzurro il 25 giugno 1933 (Inter-Napoli 3-5), dopo un breve parentesi a Lecce, l'anno precedente. Nell'Inter gioca complessivamente 128 gare con 1 gol segnato. Dopo una stagione alla , gioca con lo Spezia, che l'anno seguente passa ad allenatore: sotto la sua guida, i bianchi conquistano una promozione nel campionato cadetto dopo un serrato testa a testa con la Sanremese. Nel 1939-1940 \u00e8 alla guida della Borzacchini Terni in Serie C. Sembra avviato a una grande carriera da allenatore, ma un male incurabile lo stronca nel 1941, a soli 40 anni.\nCuriosit\u00e0.\nGrande fu la commozione nella citt\u00e0 di Terni, dove il tecnico aveva seduto in panchina finanche colpito da dolori, proiettando peraltro la squadra alle soglie dei \"play-off\" nel torneo 1940-1941. In suo ricordo esiste ancora una squadra, la Gianfardoni-Real Serenissima Terni, che milita nei campionati minori umbri."}
{"id": "1336052", "revid": "33689", "url": "https://it.wikipedia.org/wiki?curid=1336052", "title": "Assestamento", "text": ""}
{"id": "1336056", "revid": "287204", "url": "https://it.wikipedia.org/wiki?curid=1336056", "title": "Bradichinina", "text": "La bradichinina \u00e8 un neurotrasmettitore peptidico prodotto localmente nei tessuti dell'organismo, molto spesso come reazione in seguito a un trauma fisico. La bradichinina aumenta la permeabilit\u00e0 dei vasi, inoltre rilassa le cellule muscolari dei vasi dando vasodilatazione in quel distretto. L'ormone svolge un ruolo importante nella trasmissione del dolore.\nUn'eccessiva concentrazione di bradichinina \u00e8 responsabile dei tipici sintomi dell'infiammazione, quali gonfiore, arrossamento, calore e dolore. Questi sintomi vengono mediati attraverso l'attivazione dei recettori B2 della bradichinina. Poich\u00e9 anche l'icatibant si lega ai recettori B2, spostando la bradichinina da tale legame, tale farmaco costituisce un antagonista competitivo dei recettori B2, che agisce per un periodo relativamente lungo sui recettori con effetto inibente.\nStruttura.\nLa bradichinina \u00e8 un nonapeptide. La sequenza aminoacidica \u00e8: Arg - Pro - Pro - Gly - Phe - Ser - Pro - Phe - Arg.\nSintesi.\nNel sistema chinina-callicreina la bradichinina \u00e8 generata, mediante taglio proteolitico, a partire dal chininogeno precursore HMWK (chininogeno ad alto peso molecolare) per opera dell'enzima callicreina.\nMetabolismo.\nNell'uomo la bradichinina \u00e8 catabolizzata principalmente da tre chininasi, tra cui l'ACE.\nStoria.\nLa bradichinina fu scoperta da tre ricercatori brasiliani, coordinati da Maur\u00edcio Rocha e Silva, durante degli studi sull'istamina.\nLa scoperta avvenne nell'Universit\u00e1 di Ribeir\u00e3o Preto-USP (facolt\u00e0 di medicina) nel 1948. Oltre a Maur\u00edcio Rocha e Silva parteciparono alla ricerca Wilson Teixeira Beraldo, all'epoca professore della facolt\u00e0 di medicina, e Gast\u00e3o Rosenfeld, che aveva lasciato un posto da ricercatore all'Istituto Butant\u00e3 (specializzato in ricerche su veleno di serpenti) e portava con s\u00e9 campioni di veleno del serpente Bothrops Jararaca (un tipo di vipera).\nIl veleno venne mischiato a sangue di cane e testato nell'intestino isolato di cavie. Gli scienziati volevano testare l'istamina, comune nel veleno di serpenti, e si aspettavano una contrazione della muscolatura liscia. Il sangue, invece, non presentava istamina e mostrava un effetto differente sul muscolo isolato.\nAl contrario dell'istamina, la contrazione si manifestava di forma lenta, ma consistente, e si manteneva per alcuni minuti. Questo convinse Rocha e Silva a attribuirla a una nuova sostanza battezzata come bradichinina (bradys = lento, kinesis = movimento). La pubblicazione della sua scoperta usc\u00ec nel 1949 in una rivista scientifica brasiliana (Ci\u00eancia e Cultura) e poi nell'American Journal of Physiology."}
{"id": "1336063", "revid": "538762", "url": "https://it.wikipedia.org/wiki?curid=1336063", "title": "Il ballo delle ingrate (film 1976)", "text": "Il ballo delle ingrate (\"De F\u00f6rd\u00f6mda Kvinnornas Dans\") \u00e8 un film per la televisione del 1976, diretto da Ingmar Bergman.\nSi tratta di un'azione mimata a forma di balletto che si basa soprattutto sulle espressioni e sugli atteggiamenti dei personaggi pi\u00f9 che sui movimenti del corpo. Essa pu\u00f2 definirsi, come ha detto l'autore stesso, \"un dramma senza parole\" o una \"composizione coreografica\".\nTrama.\nViene ripresa a colori, all'inizio della rappresentazione, una donna che annuncia lo spettacolo anticipando che le protagoniste sono quattro donne chiuse in una stanza e dice:\n\u00abOccorreva che le loro reazioni si riflettessero sui loro volti, sui loro atteggiamenti, sulle loro mani, sui loro occhi. Noi non comunichiamo gli uni con gli altri soltanto con la parola. Il linguaggio del corpo \u00e8 estremamente pi\u00f9 ricco e pu\u00f2 raggiungere il nostro subcosciente con maggiore efficacia. I gesti possono rivelare il medesimo significato in culture diverse a differenza del linguaggio normale... Le protagoniste sono quattro: una donna morta vestita di nero e tre ragazze, due grandi e una bambina. Si tratta di un episodio molto semplice. Vi presenteremo il filmato una prima volta, poi torner\u00f2 da voi per illustrarvi l'idea che lo ha ispirato e quindi lo ripresenteremo. Forse allora noterete una quantit\u00e0 di dettagli che vi sono sfuggiti e forse vedrete il film sotto una nuova luce.\u00bb\nAppaiono poi, in una scena in bianco e nero della durata di dieci minuti, le danzatrici che non danzano ma si muovono seguendo la musica. Dapprima sembra che la gaiezza della bambina con la bambola, che rappresenta la giovinezza, prevalga sulla tristezza della donna vestita di nero che \u00e8 chiaramente la morte, ma, a poco a poco, tutto diventa piatto e sembra che persino la bambina venga sommersa dal senso di angoscia che discende sulla scena.\nRitorna intanto la presentatrice che spiega il significato simbolico della coreografia e il suo legame con \"Il flauto magico\" e quando si rivede la pantomima le sensazioni e i pensieri sono diversi.\nAnalisi del film.\nNel cortometraggio Bergman si avvale della coreografia di Donya Feuer, che era stata la coreografa del \"Flauto magico\", delle musiche di Claudio Monteverdi eseguite dall'orchestra Musicae Holmia, dalla voce della cantante lirica Doroty Dorow e delle ballerine Nina Harte, Hel\u00e9ne Friberg, Lena Wennergren e Lisbeth Zacharisson.\nCon questo film, il regista porge al pubblico un chiaro invito che \u00e8 quello di andare oltre la lettera del racconto e di mettersi davanti allo schermo non in modo passivo ma in posizione critica, intelligente e attiva senza pertanto fermarsi alle apparenze e quindi, ancora una volta, tener conto della differenza tra la finzione dello spettacolo e la realt\u00e0 della vita."}
{"id": "1336064", "revid": "729019", "url": "https://it.wikipedia.org/wiki?curid=1336064", "title": "Fratelli Calvi", "text": "I quattro fratelli Calvi, Natale (1887-1920), Attilio (1889-1916), Santino (1895-1917) e Giannino (1899-1919), furono militari e ufficiali degli alpini, che operarono durante la prima guerra mondiale. I due fratelli maggiori Natale e Attilio furono impegnati anche in Libia nel corso della guerra italo-turca.\nNel corso degli anni taluni hanno rappresentato la storia dei fratelli quasi come un mito, voluto e mantenuto dalla retorica della politica del tempo, successivamente tramontato con il mutamento del contesto politico. In questo non va dimenticato che al tempo dei fatti la societ\u00e0 era ancora animata dai valori e dagli ideali che il risorgimento aveva trasmesso e che potevano essere vissuti fino al sacrificio.\nBiografie.\nNati verso la fine del XIX secolo a Piazza Brembana, paese dell'alta Val Brembana in provincia di Bergamo, da Gerolamo (1859-1919), sindaco di Piazza Brembana dal 1893 al 1917 e presidente del Mandamento di Piazza; e da Clelia Pizzigoni (1868-1953).\nI genitori si sposarono ad Antegnate nel 1885 ed ebbero dieci figli, di cui sette maschi; di questi due maschi morirono poco dopo la nascita, mentre Riccardo, nato nel 1901, morir\u00e0 nel 1907. Le tre figlie sono Elisa, Rosa Margherita e Olga.\nNatale.\nPrimo dei quattro fratelli fu molto legato agli ambienti montani a lui familiari, che esplorava e scalava da solo.\nMatur\u00f2 grande esperienza in ambito alpinistico diventando membro, al pari del fratello Attilio, di un gruppo di arrampicatori su roccia, il GLASG, Gruppo Lombardo Alpinisti Senza Guide, i cui soci sarebbero in seguito entrati a far parte del CAAI, il gruppo degli Accademici del Club Alpino.\nDopo la maturit\u00e0 classica, unico tra i fratelli, a 19 anni scelse la carriera militare, segu\u00ec il Corso Ufficiali alla Scuola Ufficiali di Torino, superato il quale venne inquadrato nel corpo degli Alpini, partendo per la Libia il 6 settembre 1913. Venne inviato a Merg, con il battaglione Feltre, e impiegato fino all\u2019agosto 1914, nelle operazioni di controllo militare del territorio.\nRitornato in patria, con l'avvento della prima guerra mondiale, fu inserito nel Battaglione alpini \"Edolo\" del 5\u00ba Reggimento alpini con il grado di tenente.\nDopo pochi mesi viene promosso al grado di capitano e inviato al Battaglione Val d\u2019Intelvi; nel novembre 1915 ritorna nella zona dell\u2019Adamello, assumendo il comando di 600 alpini, tra cui il fratello Attilio, Cesare Battisti e Guido Larcher.\nGli venne affidato il compito di addestrare le reclute alla vita d'alta quota e all'utilizzo delle attrezzature sci-alpinistiche, al fine di migliorane le prestazioni durante le esplorazioni, le spedizioni e i combattimenti in ambiente alpino.\nPartecip\u00f2 a numerose battaglie nella zona dell'Adamello, ove era posto il confine con l'Impero austro-ungarico. Una delle pi\u00f9 importanti, nell'aprile del 1916, fu senza dubbio quella che venne ribattezzata \"la battaglia della Lobbia\".\nA lui venne affidata una delle tre colonne d'attacco, mentre un'altra fu assegnata al fratello Attilio.\nL'obbiettivo era la conquista del \"Dosson di Genova\", zona strategica per la supremazia militare della zona. In condizioni estreme, riusc\u00ec a portare a termine il suo compito (situazione che gli frutt\u00f2 una medaglia d'argento), ma al rientro al quartier generale venne a conoscenza del grave ferimento in battaglia del fratello, che morir\u00e0 dopo due giorni.\nNei mesi successivi, a partire dal maggio 1916, fu impegnato nella battaglia per la conquista del Corno di Cavento, una delle cime del gruppo dell'Adamello. Nelle prime battute di questa battaglia, al comando della 1\u00aa compagnia, riusc\u00ec a sorprendere il nemico con un'operazione coordinata con i vertici militari. Il possesso della cima venne alternato pi\u00f9 volte tra le due eserciti, e le lotte si protrassero per pi\u00f9 di due anni. In queste condizioni, a oltre 3400 metri di altitudine, si merit\u00f2 un'altra medaglia, questa volta in bronzo.\nNel corso di queste azioni il rapporto con il suo comandante, Giuseppe Giordana, non fu sempre di comprensione, a causa della rigidit\u00e0 con cui il colonnello interpretava le direttive militari, che non tenevano adeguatamente in conto le difficolt\u00e0 oggettive della zona operativa.\nIl primo aprile 1918 viene trasferito nella Zona Alto Garda, dove comanda il raggruppamento mitragliatori; l\u20198 settembre successivo viene posto al comando del Battaglione Monte Suello sul Monte Grappa. Su questa montagna, il 23 di ottobre 1918 viene colpito, rimanendo mutilato di un piede. La cessazione delle ostilit\u00e0 lo vede ricoverato in ospedale a causa delle gravi ferite.\nNonostante l'amputazione subita, dopo la guerra riprese le scalate sulle montagne, che l\u2019avevano gi\u00e0 visto in azione in passato. Tra le salite pi\u00f9 significative una nuova via aperta in solitaria sul Cervino.\nIl 16 settembre 1920 part\u00ec dal rifugio Garibaldi, nel luogo dove durante la guerra aveva sede il suo comando, per salire la parete Nord dell'Adamello, anche questa volta in solitaria, ma nel corso di questa scalata perse la vita.\nAlla memoria gli venne assegnata una medaglia d'oro e la croce di guerra.\nPoco distante dal Rifugio Garibaldi, allora quartier generale di quelle operazioni belliche, si pu\u00f2 trovare la \"Punta Nino Calvi\", a lui dedicata, nel gruppo dell'Adamello.\nAttilio.\nDopo aver concluso gli studi universitari, con il conseguimento della laurea in legge, Attilio gi\u00e0 nel novembre del 1911 fu chiamato a servire la patria nella guerra italo-turca.\nArruolato nella 51\u00aa compagnia del Battaglione Alpini Edolo inquadrato nel 5\u00ba Reggimento alpini con il grado di sottotenente, ebbe modo di mettersi in evidenza tanto da essere insignito con una medaglia di bronzo al valor militare.\nTornato a Bergamo, si dedic\u00f2 attivamente alla sua carriera di avvocato e partecip\u00f2 alla vita cittadina come segretario del Partito Radicale, mentre in ambito sportivo riprese a praticare lo sci e l\u2019alpinismo.\nGrande conoscitore delle montagne, esperto alpinista nonch\u00e9 membro con il fratello Nino di un noto gruppo di arrampicatori su roccia, il GLASG, allo scoppio della prima guerra mondiale, il 23 maggio 1915, fu inquadrato nella 50\u00aa compagnia del battaglione degli alpini \"Edolo\" con il ruolo di tenente. Nello stesso corpo ebbe modo di stringere amicizia con Gennaro Sora, bergamasco come lui, e fare conoscenza con il volontario Cesare Battisti.\nI primi combattimenti lo videro impegnato nella zona del Montozzo, nei monti tra l'Adamello e il passo Gavia. Il 21 agosto 1915, durante la spedizione volta alla conquista di \"Punta Albiolo\", sita nel gruppo del Tonale, riusc\u00ec a espugnare la postazione degli austriaci. Questa operazione gli valse la sua seconda medaglia di bronzo.\nIl mese seguente, precisamente il 25 settembre 1915, si rese protagonista anche della conquista del \"Torrione dell'Albiolo\". Con soli quattro uomini e sotto il fuoco del nemico distante solo una decina di metri, port\u00f2 l'assalto decisivo, situazione che gli valse un'altra medaglia, questa volta d'argento.\nCon l'inizio dell'autunno venne trasferito al Rifugio Garibaldi nei pressi del Lago Venerocolo, dove era presente anche il fratello Nino, al fine di preparare una nuova battaglia sull'Adamello.\nNell'aprile del 1916 fu impegnato nella lotta volta a ottenere la supremazia militare nella zona dell'Adamello. \nLe operazioni, dirette dal comandante Giordana, prevedevano la partenza dal rifugio Garibaldi, quartier generale degli italiani, e la suddivisione in tre tronconi della colonna di attacco. La prima fu affidata ad Attilio Calvi, la seconda a suo fratello Nino, capitano di compagnia, mentre la terza al sottotenente Del Curto.\nL'andamento della battaglia, denominata \"la battaglia della Lobbia\", fu incerto fino all'ultimo, ma l'esito fu favorevole alle truppe italiane. \nAttilio Calvi in particolare, dopo aver svolto il compito assegnatogli, and\u00f2 ad aiutare il terzo nucleo che, in difficolt\u00e0, era rimasto sulle posizioni iniziali, senza riuscire a conquistare il Dosson di Genova.\nNel corso di queste operazioni rimasero colpiti molti alpini. Tra loro anche Attilio, ferito al polmone, che si spense dopo due giorni di agonia, il primo dei fratelli a cadere in guerra.\nA lui venne dedicata una di queste cime, appartenente al gruppo dell'Adamello, denominata \"Punta Attilio Calvi\", a quota 3291 metri s.l.m..\nAlla memoria gli fu conferito il grado di capitano, e venne decorato con altre due medaglie d'argento, la croce francese e la croce di guerra. La sua figura venne inoltre ricordata in seguito da Bortolo Belotti, che ne fece eseguire un busto marmoreo nella propria villa a Zogno. In un suo libro cos\u00ec lo ricordava: \"guarda nel mio giardino Attilio Calvi, volgere gli anni e corrucciato in volto, il suo presente spirito rivela\".\nIl 29 aprile 1916 Carlo Emilio Gadda era in servizio come sottotenente al Passo Brizio, sulla Vedretta della Lobbia, essendo quindi testimone oculare degli eventi, in seguito riportati nel frammento narrativo \"Immagine di Calvi\", compreso nella raccolta Il castello di Udine del 1934.\nSantino.\nSantino era noto per avere uno spirito esuberante, che lo port\u00f2 a essere definito \"il ribelle\" della famiglia.\nDopo aver conseguito il diploma al liceo classico, si iscrisse alla facolt\u00e0 di giurisprudenza di Torino. Ma il suo carattere turbolento lo spinse ad arruolarsi volontariamente, poco prima della ferma obbligatoria. Venne assegnato con il grado di sottotenente al Battaglione Alpini Bassano del 6\u00ba Reggimento alpini.\nSi mise in evidenza fin dalle prime battute della guerra, tanto che gi\u00e0 il 29 maggio 1915, cinque giorni dopo l'inizio del conflitto, fu insignito della prima medaglia d'argento al valor militare, quando nel corso di un'azione sulla Cima Vezzena usc\u00ec per ben tre volte dal proprio riparo al fine di portare in salvo commilitoni feriti durante l'attacco al forte Vezzena.\nNon si sottraeva alle azioni rischiose, nel corso di un'azione in cordata svolta di notte e in condizioni particolarmente disagevoli, nel freddo di dicembre, venne colpito al viso da una pallottola che gli spezz\u00f2 la mandibola (motivo della vistosa fasciatura che si pu\u00f2 osservare in alcune fotografie).\nSi racconta che nel corso della degenza chiedeva di poter rientrare anticipatamente al fronte per partecipare attivamente alle azioni belliche. In questo era motivato anche dalla voglia di vendicare la morte del fratello Attilio, colpito dal fuoco austriaco in Val Camonica.\nNel luglio del 1916 assunse il comando di un reparto di alpini, che il 24 luglio guid\u00f2 nel tentativo di conquistare il \"Monte Campigoletti\", nella zona dell'altopiano di Asiago a sud-ovest del Monte Ortigara. \nNonostante il coraggio dimostrato il tentativo non and\u00f2 a buon fine. Quest'azione gli valse un'altra medaglia al valor militare, questa volta di bronzo, ed \u00e8 insignito anche della croce Russa di San Stanislao.\nNel marzo del 1917 vi fu un'altra azione significativa nella zona del Monte Forno a sud del Monte Campigoletti. Due plotoni austriaci del 27\u00ba Reggimento fanteria riuscirono a raggiungere, mediante due gallerie scavate durante la notte nella neve, la trincea degli italiani della 62\u00aa compagnia del Battaglione Alpini Bassano, comandata da Santino Calvi.\nQuesti stavano per raggiungere anche la trincea di resistenza, ma furono fermati dal Calvi che, con una serie di bombe a mano e colpi d'arma da fuoco, riusc\u00ec a ritardare l'avanzata nemica e permise ai suoi uomini di riorganizzarsi e cacciare il nemico oltre le linee. Questo episodio tuttavia scredit\u00f2 il Calvi presso i suoi superiori, con i quali si assunse la responsabilit\u00e0 dell'impreparazione del proprio reparto.\nIn ogni caso la sua fama non ne risent\u00ec, tanto che gli venne affidato un incarico di grande importanza: la conquista del \"passo dell'Agnella\", da cui poi poter accedere al Monte Ortigara. Il compito era rischioso: bisognava infatti riprendere le postazioni perse in primavera. Era ben conscio della pericolosit\u00e0 dell\u2019azione, tanto da spedire una lettera alla madre che sembrava una lettera d'addio.\nIl 10 giugno 1917 incominciarono i combattimenti, che presto raggiunsero un livello di recrudescenza molto elevato: era cominciata la tristemente nota battaglia dell'Ortigara.\nIl Calvi avanzava alla testa del suo plotone che era falcidiato dalle pallottole nemiche. Dopo aver conquistato un'importante postazione degli austriaci, con l'obbiettivo del passo dell'Agnella oramai alla portata, venne colpito alla spalla e, anche se a livello superficiale, alla fronte. \nSuccessivamente nel prosieguo dell\u2019azione fu colpito da altri proiettili che risultarono fatali.\nAlla memoria gli fu assegnata la croce di guerra, una targa d'oro dai commilitoni e un'altra medaglia d'argento al valor militare.\nNel novembre 1917 l'Universit\u00e0 di Torino gli ha assegnato la laurea honoris causa in Legge.\nGiannino.\nAppartenente alla classe del 1899, avrebbe potuto sottrarsi al fronte, esonero possibile per legge in virt\u00f9 dei due fratelli caduti.\nEgli, invece, dopo aver seguito un corso per ufficiali a Parma, volle partire per la prima linea e fu assegnato al corpo dei mitraglieri, comandato dal fratello Nino.\nPrese parte alle battaglie del Monte Grappa, nell'ottobre del 1918, mentre il 4 novembre si trova oltre Feltre inseguendo il nemico in ritirata.\nAl termine della guerra, sulla via del rientro a casa, rimase vittima dell'epidemia di influenza spagnola, che lo condusse alla morte dopo una breve malattia. Le sue ultime lettere sono datate 4 gennaio 1919 alla madre e 5 gennaio al padre, spedite dall'ospedale di Padova dove si trova ricoverato per quella che diceva essere solo una forma benigna di influenza, che invece si riveler\u00e0 fatale 6 giorni dopo.\nGli fu assegnata una croce di guerra alla memoria.\nLe commemorazioni.\nIl padre, duramente provato dagli eventi legati ai figli, mor\u00ec poco dopo il termine della guerra, il 15 dicembre 1919. La madre, donna di grande carattere, cerc\u00f2 di onorare la memoria dei figli raccontandone le gesta. Venne ribattezzata \u201cmamma Calvi\u201d e divenne un punto di riferimento nella valle.\nIl rientro delle salme al paese natale avvenne il 30 ottobre 1921 tra solenni cerimonie, celebrate sia nel capoluogo orobico, sia in tutta la valle Brembana. Attestati di cordoglio vennero inviati anche da alcune delle maggiori personalit\u00e0 del tempo, tra le quali il re Vittorio Emanuele III, Benito Mussolini e Gabriele D'Annunzio, che don\u00f2 una cospicua somma per la realizzazione di un monumento a Piazza Brembana che cos\u00ec ricorda i quattro fratelli:\nAnche la citt\u00e0 di Bergamo decise di onorarli dedicando loro una via, ma soprattutto un monumento nel centro della citt\u00e0 bassa.\nCollocato nell'attuale piazza Matteotti, di fronte alla sede municipale, venne realizzato nel 1933 dall'architetto Giuseppe (Pino) Pizzigoni (1901-1967).\nEseguito in marmo di Zandobbio a base pentagonale e alto pi\u00f9 di cinque metri, presenta su ognuno dei lati le effigi bronzee dei fratelli realizzate da artisti bergamaschi, e sul quinto lato l'immagine della vittoria.\nSul resto del monumento sono inoltre presenti dei bassorilievi, eseguiti da Giacomo Manz\u00f9, indicanti i luoghi e le date delle quindici medaglie meritate dai fratelli Calvi durante la guerra.\nNel corso del 1952 venne inaugurato anche un altro monumento dedicato ai fratelli al Passo del Tonale. Si tratta di un bronzo di pregevole fattura, inserito nel monumento dei Caduti.\nI fratelli Calvi oggi.\nIl loro ricordo fu onorato dalla madre, che si prodig\u00f2 al fine di commemorare i figli nel migliore dei modi. Il loro nome ricorre in numerosi enti legati all'alta valle Brembana: il Rifugio Fratelli Calvi, la polisportiva a essi intitolata, che raggruppa tutti i paesi della valle Brembana oltre la Goggia.\n\u00c8 inoltre presente la \"Fondazione mamma Calvi\", che premia gli alunni pi\u00f9 meritevoli della scuola elementare del paese, con consegna dei premi ogni 4 novembre, anniversario della fine della guerra. Dal 2012 \u00e8 stato istituito il \"Premio Mamma Calvi\", assegnato a personalit\u00e0 che si siano distinte per meriti sociali ed educativi."}
{"id": "1336065", "revid": "729019", "url": "https://it.wikipedia.org/wiki?curid=1336065", "title": "Consorzio vini tipici di San Marino", "text": "Il consorzio vini tipici di San Marino raccoglie tutti i produttori vinicoli della Repubblica di San Marino. \u00c8 nato nel 1976, ma \u00e8 stato riconosciuto dallo stato sammarinese solo il 14 maggio 1979 quando ha avuto l'iscrizione al Registro Cooperative e Consorzi Agricoli al n\u00b0 5. Ha raggiunto i 300 soci, che hanno 574 vigneti per una superficie complessiva di circa 200 ettari. La produzione annua totale dei vitigni \u00e8 di 20.000 quintali d'uva."}
{"id": "1336070", "revid": "125277429", "url": "https://it.wikipedia.org/wiki?curid=1336070", "title": "Procambarus clarkii", "text": "Il gambero della Louisiana (\"Procambarus clarkii\" ) \u00e8 una specie di gambero d'acqua dolce.\nDistribuzione e habitat.\nIl \"Procambarus clarkii\", come l'affine \"Procambarus alleni\" \u00e8 originario delle aree palustri e fluviali degli Stati Uniti centro-meridionali e del Messico nord-orientale.\nA causa della prelibatezza delle sue carni (se allevato in acque pulite), delle discrete dimensioni che \u00e8 in grado di raggiungere (supera spesso i 12,5\u00a0cm di lunghezza), della velocit\u00e0 di accrescimento e della sua prolificit\u00e0 \u00e8 stato importato a scopo di allevamento nelle acquacolture di numerosissimi paesi ed \u00e8 attualmente considerato il gambero di fiume pi\u00f9 diffuso al mondo in quanto si conoscono sue popolazioni acclimatatesi praticamente in ogni continente ad eccezione di Australia e Antartide.\nIn Italia fu importato in Toscana dalla Louisiana da un'azienda di Massarosa, vicino al Lago di Massaciuccoli, per un tentativo di commercializzazione.\nSi \u00e8 poi diffuso, complice anche l'irresponsabilit\u00e0 degli allevatori e la mancanza di politiche di gestione ordinata dell'immissione di nuove specie sul territorio nazionale , dopo esser sfuggito al controllo degli allevamenti di chi lo aveva importato, in quasi tutta l'Italia.\nDescrizione.\nGli individui adulti assumono una caratteristica colorazione bruno-rossa (durante la loro fase sessualmente attiva) che li rende facilmente riconoscibili.\nI giovani hanno invece una colorazione grigioverdastra che, ad una superficiale osservazione, li rende piuttosto simili al gambero di fiume italiano (\"Austropotamobius italicus\" e \"Austropotamobius pallipes\").\nPer distinguere i gamberi di fiume europei da quelli americani con certezza bisogna infatti osservare la base delle chele dove le specie americane presentano una piccola spina, a differenza delle specie nostrane che ne sono prive.\nBiologia.\nGrazie alla sua notevole capacit\u00e0 di adattarsi a svariati tipi di habitat acquatici diversi, spesso anche notevolmente inquinati, e alle sue caratteristiche ecologiche che gli consentono di colonizzare e proliferare in poco tempo negli ambienti nuovi dove si viene a trovare, il gambero rosso della Louisiana \u00e8 sfuggito da molti allevamenti cominciando ad espandersi nelle aree circostanti.\nNel corso degli anni inoltre \u00e8 stato spesso oggetto di pi\u00f9 o meno consapevoli introduzioni in natura che hanno contribuito notevolmente ad ampliarne l'areale.\nQuesto fatto, all'apparenza positivo, \u00e8 in realt\u00e0 estremamente deleterio per gli ambienti acquatici in quanto questa specie \u00e8 onnivora e molto vorace: la sua diffusione in rogge, torrenti o stagni provoca quindi un notevole danno per l'equilibrio di questi habitat, mangiando uova di pesci, di anfibi (rane e salamandre su tutti) e di insetti acquatici, e poi, finiti questi, le specie vegetali presenti (alghe, piante acquatiche), rischiando di annullare la biodiversit\u00e0.\nAddirittura \u00e8 in grado di resistere e respirare fuori dall'acqua per alcune ore e raggiungere le eventuali coltivazioni poste attorno ai corsi d'acqua, provocando la distruzione di discrete quantit\u00e0 di raccolto.\nScava anche profonde tane (fino a 1,5 m) rischiando di indebolire gli argini di fiumi e torrenti.\nEssendo poi originario di zone calde, sopporta elevate temperature, come 40 - 50 \u00b0C\nIn Italia ed in Europa rappresenta poi una gravissima minaccia per i sempre pi\u00f9 rari gamberi nostrani in quanto, oltre a competere meglio dal punto di vista ecologico, \u00e8 portatore sano di alcune gravi malattie, tra cui la famigerata \u201cpeste del gambero\u201d (\"Aphanomyces astaci\"), che non lasciano scampo alle nostre specie.\nQueste caratteristiche gli hanno valso il nome di Gambero Killer con il quale \u00e8 noto in tutta Italia dove la sua espansione \u00e8 cominciata soprattutto a partire dagli anni '90, partendo da un allevamento in Toscana nel lago di Massaciuccoli, come documentato dalla studiosa fiorentina di questa specie aliena Francesca Gherardi.\nVarie segnalazioni della diffusione della specie anche in Campania, Sicilia e Lido delle Nazioni.\nAllevamento.\n\u00c8 uno dei crostacei pi\u00f9 allevati nell'acquariofilia.\nAnche se dipende molto dal carattere individuale, \u00e8 preferibile allevare un solo esemplare in vasca dedicata per via della sua aggressivit\u00e0 verso pesci, anfibi e altri crostacei."}
{"id": "1336075", "revid": "1005847", "url": "https://it.wikipedia.org/wiki?curid=1336075", "title": "Franco Frigo", "text": "Biografia.\nNasce in una famiglia contadina veneta, si laurea in ingegneria a Padova nel 1974 e in architettura a Venezia nel 1983. Nel 1974 apre uno Studio Tecnico di Ingegneria e Architettura ancora operante a Cittadella. Nel 1976 si sposa. Ha tre figlie.\nAttivit\u00e0 politica.\nSi iscrive giovanissimo alla Democrazia Cristiana diventa Assessore al Comune di Cittadella tra il 1975 ed il 1985. Nel 1985 viene eletto prima consigliere provinciale e poi Presidente della Provincia di Padova, alla cui guida rimane fino al 1990.\nNello stesso 1990 \u00e8 eletto Consigliere regionale. Nel 1992 diventa Presidente della Regione Veneto e rimane alla guida della Giunta Regionale fino al 1993 appoggiata anche esternamente da Lega e PDS\nRitorna in Consiglio regionale del Veneto nel 2000 eletto nella lista a sostegno di Massimo Cacciari Presidente che a livello regionale sperimenta quella che sar\u00e0 la nascita del partito Democrazia \u00e8 Libert\u00e0 - La Margherita . Nel 2005 viene riconfermato nella lista unitaria Uniti nell'Ulivo risultando il candidato pi\u00f9 votato dell'opposizione con 22.337 voti di preferenza.\nTra i fondatori del Partito Democratico in Veneto sostiene nel 2007 la candidatura di Enrico Letta a Segretario del Partito alle Elezioni primarie del Partito Democratico del 2007. Il risultato di Letta in Veneto \u00e8 tra i migliori in Italia.\nSi candida alle elezioni europee del 2009 nel collegio Nordest, ottenendo 56.102 preferenze (di cui 20.843 in Provincia di Padova e 13.473 in Provincia di Vicenza) risultando sesto nella lista del Partito Democratico.\nNel 2011 diventa presidente del Maap (Mercato agroalimentare di Padova), il primo mercato italiano per export.\nNel maggio 2013, in seguito all'elezione a Presidenti del Friuli-Venezia Giulia di Debora Serracchiani subentra in Parlamento europeo, dove \u00e8 membro delle Commissioni \"Trasporti e Turismo\" e \"Libert\u00e0 civili, giustizia e affari interni\".\nNel 2014 si ricandida alle Elezioni europee con il PD nella circoscrizione del Nord-Est ma con 43.429 preferenze non viene rieletto."}
{"id": "1336088", "revid": "599013", "url": "https://it.wikipedia.org/wiki?curid=1336088", "title": "Basilica di Sant'Antioco di Bisarcio", "text": "La basilica di Sant'Antioco, ex cattedrale di Bisarcio, \u00e8 una delle pi\u00f9 grandi chiese romaniche della Sardegna. L'edificio monumentale si trova isolato su un'altura di origine vulcanica in un sito campestre non lontano da Chilivani, nel territorio del comune di Ozieri.\nStoria.\nLa diocesi di \"Bisarchium\" o \"Guisarchum\" nel Giudicato di \"Torres\", Curatoria di \"Nughedu\", \u00e8 documentata dal 1065 al 1503, quando venne inglobata nella diocesi di Alghero.\nLa prima cattedrale fu costruita nella seconda met\u00e0 dell'XI secolo e successivamente danneggiata da un incendio, tanto che un documento del 1139 menziona un \"Ardarensis episcopus\", in quanto il vescovo di Bisarcio risiedette nel vicino centro di Ardara sino alla riparazione della cattedrale e dell'episcopio di \"Bisarchium\". Entro il 1174, con la consacrazione del portico a due piani addossato alla facciata, si conclusero i lavori di riedificazione della cattedrale.\nAttualmente del centro abitato, uno dei pi\u00f9 grandi e popolati della zona, cos\u00ec come del palazzo vescovile, rimangono solo pochi resti. Ci sono pervenute alcune schede di un Condaghe di Bisarcio inserite da Pasquale Tola nel suo Codice Diplomatico della Sardegna.\nDescrizione.\nIl monumento \u00e8 raggiungibile percorrendo la statale 597, a met\u00e0 strada tra Ardara e Tula. Il sito campestre in cui sorge la chiesa risulta molto isolato e ci\u00f2, unito alla bellezza dell'edificio, conferisce particolare fascino al luogo.\nSul piano artistico e architettonico la cattedrale di Bisarcio si presenta come il connubio dell'opera delle varie maestranze che vi lavorarono; infatti vi si trovano elementi riferibili al romanico pisano, al romanico lombardo e maestranze francesi di origine borgognona introdotte in Sardegna dai cistercensi.\nIl portico addossato alla facciata, ispirato a modelli francesi, si sviluppa su due piani; nel piano inferiore, ricco di decori scultorei, si aprono tre archi a tutto sesto, i due laterali inglobanti una bifora (murata quella di sinistra, quella di destra invece \u00e8 ornata, alla base della colonnina, da un leone stiloforo molto consunto), mentre dall'arco centrale si accede al nartece, che si sviluppa in sei campate voltate a crociera e sostenute da pilastri cruciformi. Alla parete destra del nartece si trova una ripida scala, che conduce al piano superiore dove si trovano tre ambienti, di cui quello centrale, dotato di altare, fungeva da cappella privata del vescovo di Bisarcio. Dietro l'altare si trova una bifora che si apre verso l'interno della cattedrale; ai lati della bifora si notano due losanghe decorative, presenti anche nel muro esterno dell'abside, tipiche del romanico pisano. L'ambiente a destra ospita un caratteristico caminetto a forma di mitria.\nDal nartece si accede all'interno della chiesa, a tre navate divise da colonne e con abside semicircolare orientata. La navata centrale ha copertura a capriate lignee, mentre le navate laterali sono suddivise in campate voltate a crociera. La luce soffusa che mantiene in penombra l'interno della cattedrale entra tramite le alte e strette monofore, sei disposte su ciascun lato pi\u00f9 quella aperta nell'abside e due all'estremit\u00e0 delle navate laterali.\nLa chiesa \u00e8 affiancata sul lato sud da una torre campanaria, attualmente mozza in seguito a un crollo avvenuto in epoca imprecisata. La torre, a canna quadra, e ornata da lesene e archetti pensili, che scandiscono anche i fianchi e il prospetto absidale della chiesa."}
{"id": "1336091", "revid": "201865", "url": "https://it.wikipedia.org/wiki?curid=1336091", "title": "Governatorato Generale per le aree occupate della Polonia", "text": ""}
{"id": "1336092", "revid": "124267791", "url": "https://it.wikipedia.org/wiki?curid=1336092", "title": "San Marino Telecom", "text": "San Marino Telecom SpA, nota anche come SMT, \u00e8 stata la seconda pi\u00f9 grande azienda di telecomunicazioni che operava nella Repubblica di San Marino con delibera del 29 maggio 2006. SMT ha iniziato la propria fase di startup nel gennaio del 2006 ed \u00e8 stata resa operativa a maggio del 2007, costruendo la seconda rete mobile e la prima rete Wireless per i servizi di telefonia fissa e Internet presenti a San Marino. Ha due sedi, quella operativa e direzionale presso il Data Center sito in Strada del Lavoro 37 a Gualdicciolo (frazione di Acquaviva) e il proprio punto vendita, Prima Point, in piazza Tini, 21, a Dogana. SMT \u00e8 stata fondata dopo la liberalizzazione del mercato delle telecomunicazioni voluto con un ampio consenso dal Consiglio Grande e Generale della Repubblica di San Marino nel 2004 che ha varato il nuovo Piano Strategico per le Telecomunicazioni del Paese. Il presidente e azionista di maggioranza di SMT \u00e8 Simon Murray, imprenditore molto esperto del settore delle telecomunicazioni, gi\u00e0 CEO del gruppo Hutchison Whampoa e fondatore dell'operatore telefonico Orange, gi\u00e0 membro del CdA di Vodafone ed ex presidente di Deutsche Bank Asia, mentre l'imprenditore sammarinese Andrea Della Balda ne \u00e8 l'AD nonch\u00e9 azionista di minoranza, con esperienza di oltre 20 anni nel settore delle telecomunicazioni che dell'ICT.\nSan Marino Telecom commercializza i propri servizi di telefonia fissa, telefonia mobile, Internet, telefonia IP con il marchio Prima. Termina le sue attivit\u00e0 nel 2016."}
{"id": "1336095", "revid": "15756", "url": "https://it.wikipedia.org/wiki?curid=1336095", "title": "Giuseppe Lauricella", "text": "Biografia.\nLaureatosi in matematica a Pisa, ebbe come maestri Ulisse Dini, Vito Volterra e Luigi Bianchi. In quest'ateneo, fu assistente dal 1892, quindi, dal 1895 in poi, insegn\u00f2 negli istituti tecnici, fin quando, nel 1898, fu nominato professore di calcolo infinitesimale all'Universit\u00e0 di Catania. Nel 1910, pass\u00f2 all'Universit\u00e0 di Roma, ma vi rimase un solo anno poich\u00e9, nel 1911, volle ritornare all'ateneo etneo, insegnandovi fino alla prematura scomparsa - nel 1913 - duramente segnata dalla sofferenza per la scarlattina contratta nell'assistere un figlio ammalato.\nLavor\u00f2 principalmente in analisi e fisica matematica, con contributi notevoli in teoria dell'elasticit\u00e0. In particolare, \u00e8 noto per alcune generalizzazioni delle serie ipergeometriche a molte variabili di Paul Appell e Joseph Kamp\u00e9 De F\u00e9riet, come pure per alcuni teoremi di chiusura di sistemi ortogonali di funzioni.\nFu socio dell'Accademia nazionale dei Lincei dal 1907."}
{"id": "1336097", "revid": "201865", "url": "https://it.wikipedia.org/wiki?curid=1336097", "title": "Invasione italiana della Grecia", "text": ""}
{"id": "1336104", "revid": "1856513", "url": "https://it.wikipedia.org/wiki?curid=1336104", "title": "Club Air", "text": "La Club Air \u00e8 stata una compagnia aerea italiana con sede operativa a Verona, fondata nel 2002, attiva principalmente su rotte nazionali italiane e verso l'Europa dell'est.\nEntrata in crisi finanziaria nel dicembre 2006, il 28 maggio 2008 la compagnia sub\u00ec il ritiro della licenza di volo dell'Enac, con conseguente blocco delle operazioni. Svariati passeggeri, che avevano prenotato dei voli, rimasero a terra, senza poter ottenere rimborsi. Gli aerei della compagnia furono parcheggiati all'aeroporto di Verona.\nA gennaio 2009 il Tribunale di Milano apr\u00ec una procedura di concordato preventivo, allo scopo di far trovare un accordo sul risarcimento che Club Air doveva ai creditori, a loro volta opportunamente suddivisi in classi a seconda dell'ammontare non riscosso. Tale procedura fu tuttavia revocata il 3 giugno 2009 e il 10 giugno lo stesso Tribunale dichiar\u00f2 definitivamente il fallimento dell'azienda.\nFlotta.\nAl momento del fallimento, la flotta era cos\u00ec composta:"}
{"id": "1336105", "revid": "124902037", "url": "https://it.wikipedia.org/wiki?curid=1336105", "title": "Dollaro surinamese", "text": "Il dollaro (Codice ISO: \"SRD\") \u00e8 la valuta del Suriname dal 2004. \u00c8 diviso in 100 cent.\nStoria.\nIl dollaro ha sostituito il Fiorino surinamese il 1\u00ba gennaio 2004, al cambio di 1 dollaro per 1000 fiorini. Inizialmente erano disponibili solo le monete, in quanto, per problemi di stampa, le banconote ebbero un ritardo nell'emissione fino a met\u00e0 febbraio.\nLe vecchie monete con valore in centesimi (centesimi di fiorini) sono state dichiarate in corso legale mantenendo il loro valore facciale, evitando cos\u00ec la necessit\u00e0 di produrre nuove monete. Quindi, per esempio, una vecchia moneta da 25 cent, che valeva un quarto di fiorino, ora vale un quarto di dollaro.\nAlla nuova moneta \u00e8 stato attribuito il codice ISO 4217 SRD in sostituzione del codice SRG del fiorino surinamese.\nMonete.\nLe monete in circolazione sono nei tagli da 1, 5, 10, 25, 100 e 250 cent (dalla precedente moneta).\nBanconote.\nDal 2004, il governo ha introdotto banconote (\"muntbiljet\") da 1 e 2\u00bd dollari, e la Banca Centrale del Suriname banconote da 5, 10, 20, 50 e 100 dollari."}
{"id": "1336106", "revid": "108107", "url": "https://it.wikipedia.org/wiki?curid=1336106", "title": "Dollaro del Suriname", "text": ""}
{"id": "1336108", "revid": "306856", "url": "https://it.wikipedia.org/wiki?curid=1336108", "title": "Roberto Vivarelli", "text": "Biografia.\nNato e vissuto a Siena fino all'estate del 1944, a 14 anni raggiunse Milano per arruolarsi nelle Brigate Nere della Repubblica Sociale Italiana, seguendo le orme del fratello maggiore Piero (futuro regista), percorsi di vita, questi, scelti da entrambi per fedelt\u00e0 alla memoria del padre, fascista e volontario nella Campagna dei Balcani, poi ucciso dai partigiani in Jugoslavia, nel 1942.\nConclusasi amaramente per lui la stagione della RSI, complet\u00f2 gli studi superiori e, subito dopo, inizi\u00f2 ad insegnare in un centro di recupero per feriti di guerra (dove era stato anch'egli ricoverato), esperienza, questa, che fu fondamentale per la sua formazione, e che ne influenzer\u00e0 le scelte future.\nConsegu\u00ec quindi la laurea nel 1954 all'Universit\u00e0 di Firenze, perfezionandosi poi sia all'Universit\u00e0 della Pennsylvania che presso l'Istituto Italiano per gli Studi Storici di Napoli, dove ebbe per maestro Federico Chabod. Durante il soggiorno napoletano, fu pure discepolo dello storico socialista Gaetano Salvemini, il quale gli affid\u00f2 la redazione dei suoi scritti sul fascismo, conservati in Italia e negli Stati Uniti, e poi in gran parte pubblicati a cura di Vivarelli.\nLibero docente nel 1967, gi\u00e0 assistente alla cattedra di storia moderna all'Universit\u00e0 di Siena dal 1962, qui divenne professore straordinario di storia contemporanea nel 1972, quindi ordinario della stessa disciplina nel 1975. Successivamente, dal 1977 al 1979, ha insegnato storia contemporanea presso la Facolt\u00e0 di Lettere dell'Universit\u00e0 di Firenze, e, dal 1986, resse la stessa cattedra alla Scuola normale superiore di Pisa, fino al pensionamento, quindi la nomina a professore emerito. \u00c8 stato \"visiting professor\" e \"research fellow\", tenendo altres\u00ec cicli di conferenze e \"lectio magistralis\", in varie sedi universitarie straniere tra le quali Harvard, Princeton e Oxford.\nSi \u00e8 occupato principalmente della storia dell'Ottocento e del Novecento, con particolare attenzione alla storiografia italiana. \nDi grande rilevanza, in particolare, fu la sua monumentale e dettagliata opera sulla nascita del fascismo, dal titolo \"Storia delle origini del fascismo. L'Italia dalla grande guerra alla marcia su Roma\", pubblicata in tre volumi a partire dal 1965 e completata, con il terzo ed ultimo volume, nel 2012. Si tratta della pi\u00f9 importante e circostanziata opera storiografica sul fascismo mai realizzata, relativamente al periodo 1918-1922, basata su studi, ricerche e disamine documentali durati nel complesso oltre mezzo secolo, e nella quale vengono minuziosamente individuate e analizzate le cause storiche, politiche e sociali che furono alla base del fascismo.\nFu membro di varie accademie italiane e straniere, fra cui l'Accademia Europea."}
{"id": "1336110", "revid": "767487", "url": "https://it.wikipedia.org/wiki?curid=1336110", "title": "Twelve Small Steps, One Giant Disappointment", "text": "Twelve Small Steps, One Giant Disappointment \u00e8 il quarto e ultimo album in studio del gruppo musicale statunitense Bad Astronaut, pubblicato postumo nel 2006.\nDescrizione.\nIl gruppo inizia a scrivere e registrare le canzoni nel 2003 in maniera molto discontinua visto che spesso sono impegnati nelle tourn\u00e9e dei rispettivi gruppi o sono impegnati nella registrazione di altri album, propri o di altri (quasi tutti sono fonici in studi di registrazione). In pi\u00f9 nel 2004 Derrick a seguito di un incidente che lo costringe per un certo sulla sedia alla rotelle prima e alle stampelle poi, \u00e8 impossibilitato a continuare le registrazioni per un lungo periodo. Alla fine, la lunga durata delle registrazioni portano la band a mollare il lavoro.\nIl 30 marzo 2005 Derrck mette fine alla sua vita sparandosi un colpo alla testa. Il suicidio colpisce molto Joey, che si trova ora privo del suo migliore amico, nonch\u00e9 della sua maggior fonte d'ispirazione. Inizia cos\u00ec un lungo periodo di depressione che lo portano a scrivere riguardo Derrick e la sua fine. Nel novembre 2005 Joey con i Lagwagon pubblicano \"Resolve\", un album scritto in 10 giorni che racchiude essenzialmente l'addio della band. Nello stesso periodo i Bad Astronaut si ritrovano per decidere di finire l'album cominciato con Derrick, ritenendolo giusto per onorare la sua memoria. La canzone che d\u00e0 il titolo all'album dei Lagwagon parla proprio di questo, ovvero ci\u00f2 che Joey ha provato nel riascoltare il materiale registrato dall'amico e sentirlo ancora vivo. I Bad Astronaut hanno lavorato ancora un anno all'album, salvando il salvabile delle registrazioni di Derrick. L'album appare discontinuo, nei testi e nella musica anche perch\u00e9 il materiale era poco e molti testi son stati riscritti: su 13 canzoni 8 sono suonate da Derrick, 2 sono acustiche, 3 sono suonate da Jonathan German.\nI brani.\n\"Beat\" \u00e8 un dialogo tra Joey e Derrick in cui il cantante parla della scrittura delle canzoni intorno alle tracce di batteria salvate e non arrangiabili: il \"beat\" per l'appunto. Joey li racconta le notti insonni e i suoi stati d'animo, del fatto che sta scrivendo il testo su di lui e infine dice \"ho finito ci\u00f2 che abbiamo iniziato, ho fatto in modo che tu possa esserne fiero, abbiamo registrato la tua sconfitta, un album sempre incompleto\". Nel book Cape spiega che lui considerer\u00e0 quest'album sempre incompleto perch\u00e9 pubblicato senza l'approvazione di Derrick.\n\"Stillwater, California\" a meno di un anno dalla scomparsa di Derrick, mentre i Lagwagon sono in Tour con Resolve, in meno di un mese muoiono due componenti originari degli storici RKL (Jason Spear e Bomer) di cui fanno parte i due Chris dei Lagwagon e in cui hanno suonato i due batteristi dei Lagwagon Dave Raun e Derrick. La canzone \u00e8 dedicata a loro e a Derrick.\n\"One Giant Disappointment\" prima traccia dell'album in cui compare Jonathan German e scritta interamente in seguito alla morte di Derrick. Parla del fatto che per molti la sua morte \u00e8 stata quella del musicista ma per Cape \u00e8 morto \"molto di pi\u00f9 di mani scheggiate da bacchette\". Alla fine della canzone Joey dice che questo \u00e8 l'ultimo testo scritto, col significato che la band non continuer\u00e0 senza di lui.\n\"Minus\" la canzone inserita nell'album \u00e8 in realt\u00e0 un pezzo di Joey Cape registrato nel 2004 per una compilation.\n\"Autocare\" (auto-interessamento). il testo di questa canzone \u00e8 scritto da Derrick. La madre Trish dopo la morte diede a Cape i quaderni del figlio pieni di testi e joey rimase colpito da questo perch\u00e9 lo considera come un testamento. La canzona recita: \"questo veicolo si sta distruggendo prima o poi lo fermer\u00f2\". Suona come una metafora della vita di Derrick comprendente l'annuncio del suicidio, con un vecchio veicolo che Cape diede a Derrick. Plourde ha avuto un grandissimo ruolo nella stesura della musica di questa canzone, che presenta un senso musicale gi\u00e0 visto solo nella Lagwagoniana Rifle (sempre scritta da Derrick). In pi\u00f9 Joey trov\u00f2 che il testo si adattasse perfettamente alla canzone e alla melodia vocale che lui aveva in testa.\n\"Violet\" canzone gi\u00e0 presente nello split tra Cape e Sly, con l'aggiunta di alcuni strumenti. Durante le prove i Bad Astronaut avevano pi\u00f9 volte provato questa canzone. La batteria \u00e8 stata registrata da Jonathan German mantenendo lo stile di Derrick.\n\"Go Humans\" terza ed ultima canzone registrata da German che ha riproposto l'arrangiamento utilizzato da Derrick nel demo del cd.\n\"The \"F\" Word\" ultima canzone suonata nell'album da Derrick, molto carica di sentimento anche nelle musiche e nel lungo finale musicale\n\"The Thirteenth Step\"' addio a Derrick"}
{"id": "1336111", "revid": "1543377", "url": "https://it.wikipedia.org/wiki?curid=1336111", "title": "Indopacetus pacificus", "text": "Il mesoplodonte di Longman (Indopacetus pacificus) era considerato il pi\u00f9 raro cetaceo del mondo scoperto recentemente, ma questa posizione ora \u00e8 stata presa dal mesoplodonte di Travers (\"Mesoplodon traversii\"). Questa specie ha avuto una lunga storia enigmatica e non era stata neanche ben identificata, ma ora la maggior parte dei dubbi sono stati risolti. La prima descrizione venne fatta a partire da un cranio ritrovato a Mackay, Queensland, in Australia, ma, invece di considerarlo una nuova specie, alcuni autori insistettero nel considerarlo appartenente ad un mesoplodonte di True o ad una femmina di Iperodonte. Una balena spiaggiata presso Danae, in Somalia, nel 1955, venne trasformata in fertilizzante e ne rimase solamente il cranio, che venne usato dal biologo Joseph C. Moore per dimostrare effettivamente che apparteneva ad una nuova specie. Comunque, ci fu un considerevole dibattito sul fatto di classificare questa balena nel genere \"Mesoplodon\" o no. Il prossimo sviluppo importante si ebbe quando uno studio, disponibile qui, mostr\u00f2 che attualmente conosciamo sei resti di questo cetaceo, inclusa una femmina completa con un feto ritrovata alle Maldive nel 2000. Gli altri resti comprendono un cranio ritrovato in Kenya nel 1968 e due giovani provenienti dal Sudafrica ritrovati rispettivamente nel 1976 e nel 1992. Gli scienziati che pubblicarono questo studio analizzarono il DNA per dimostrare che il mesoplodonte di Longman sembrerebbe appartenere ad un genere indipendente, ma le informazioni sulle altre specie sono troppo scarse per stabilire ogni concreta filogenia. \u00c8 stato anche rivelato il suo aspetto esteriore ed \u00e8 stata stabilita una connessione con i mesoplodonti avvistati negli oceani Indiano e Pacifico. Durante la pubblicazione di questi studi, nel giugno 2002, un esemplare originariamente identificato come un berardio si \u00e8 spiaggiato a Kagoshima, in Giappone. Un altro esemplare ritenuto essere mesoplodonte di Longman che si \u00e8 spiaggiato in Sudafrica nell'agosto 2002 si \u00e8 rivelato probabilmente un insolito zifio.\nDescrizione fisica.\nI mesoplodonti di Longman hanno un aspetto piuttosto simile sia agli zifidi mesoplodonti che agli iperodonti, situazione che ha creato non poca confusione tassonomica. La femmina delle Maldive ha un corpo robusto come le balene dal naso a bottiglia, sebbene questa potrebbe essere una distorsione, dal momento che l'esemplare femmina proveniente dal Giappone, meno decomposto, presenta il corpo compresso lateralmente tipico dei mesoplodonti. Gli esemplari giovani hanno un rostro molto breve simile a quello degli iperodonti, ma le femmine adulte sembra che abbiano rostri piuttosto lunghi inclinati lievemente sotto un cranio poco notevole. Inoltre, le pinne dorsali degli esemplari adulti sembrano insolitamente grandi e triangolari per degli zifidi, mentre nei giovani sono piuttosto piccole e rivolte all'indietro. Un esemplare di maschio adulto spiaggiato non \u00e8 ancora stato ritrovato, ma gli avvistamenti di questi mesoplodonti indicano che abbiano un melone piuttosto bulboso e due denti situati dietro alla punta del rostro, cos\u00ec come le cicatrici provocate dai denti degli altri maschi durante i combattimenti. Su questo cetaceo sono anche piuttosto comuni le cicatrici provocate dagli squali \"Isistius brasiliensis\". La colorazione piuttosto insolita dei giovani aiuta a mettere in connessione il mesoplodonte di Longman con il mesoplodonte osservati negli oceani pacifico ed indiano; entrambe hanno, dietro allo sfiatatoio, un dorso nero che piano piano, scendendo verso il ventre, si fa prima grigio chiaro e poi bianco. La zona del dorso che non \u00e8 di colore nero si estende gi\u00f9 fino all'occhio del cetaceo, ad eccezione di una macchia chiara dietro l'occhio, e continua in una linea verso le pinne pettorali, che sono scure. Zone scure sono presenti anche sulla punta del rostro. Le femmine hanno una colorazione pi\u00f9 semplice; il corpo \u00e8 generalmente grigiastro, ad eccezione della testa, che \u00e8 bruna. Sembra che in questa specie la colorazione sia piuttosto variabile. L'esemplare femmina proveniente dalle Maldive era lunga 6 metri con un feto all'interno di 1 metro, e la femmina giapponese era lunga 6,5 metri. Dagli avvistamenti dei mesoplodonti tropicali sembra che questi animali siano un po' pi\u00f9 grandi, sui 7-8 metri, lunghezza pi\u00f9 grande di quella di ogni mesoplodonte e pi\u00f9 tipica di un iperodonte. Non sono conosciuti n\u00e9 il peso n\u00e9 i dati sulla riproduzione.\nPopolazione e distribuzione.\nLe carcasse indicano un areale della specie che nell'oceano Indiano va dall'Africa meridionale ed orientale fino alle Maldive, mentre nel Pacifico si estende dall'Australia al Giappone. Comunque, se prendiamo in considerazione anche gli avvistamenti del mesoplodonte tropicale, l'areale di questo cetaceo diventa molto pi\u00f9 grande. Sono stati avvistati dal mare Arabico fino alla costa occidentale del Messico. Sono stati visti anche nel golfo del Messico, cosa che indica che siano presenti anche nell'oceano Atlantico tropicale. Le osservazioni pi\u00f9 frequenti sono avvenute al largo delle coste delle Hawaii. Sebbene sulle Hawaii non si sia mai spiaggiato nessun esemplare, sembra che l\u00e0 siano piuttosto comuni; un censimento del 2002 stima che vi vivano 766 animali. Per le altre localit\u00e0 non esistono altre stime sulla popolazione. Nel 2012, un esemplare \u00e8 stato avvistato al largo della Sardegna Nord-Orientale. \u00c8 il quinto esemplare segnalato nel Mediterraneo di cui tre ascrivibili ad esemplari morti nel corso di eventi di spiaggiamento.\nComportamento.\nLe osservazioni del mesoplodonte di Longman indicano che essi viaggino in gruppi pi\u00f9 numerosi di quelli delle altre specie locali di zifidi. Le dimensioni dei pod variano da una decina di esemplari fino a 100, sebbene la norma sia tra 15 e 20, e i gruppi sembrano molto compatti. Questi pod si associano frequentemente ad altre specie, soprattutto a globicefali di gray e a tursiopi.\nSono stati visti saltare in superficie e generalmente emettono soffi visibili, ma brevi. Sono state misurate immersioni dai 18 ai 25 minuti.\nConservazione.\nSembra che nessuno di questi cetacei sia mai stato cacciato, sia rimasta intrappolata nelle reti da pesca o sia stata rilevata dai sonar. A causa della loro natura piuttosto riservata, il loro stato di conservazione \u00e8 sconosciuto."}
{"id": "1336113", "revid": "78273", "url": "https://it.wikipedia.org/wiki?curid=1336113", "title": "Balene dal becco", "text": ""}
{"id": "1336114", "revid": "92719", "url": "https://it.wikipedia.org/wiki?curid=1336114", "title": "Indopacetus", "text": ""}
{"id": "1336115", "revid": "92719", "url": "https://it.wikipedia.org/wiki?curid=1336115", "title": "Balena dal becco di Longman", "text": ""}
{"id": "1336116", "revid": "92719", "url": "https://it.wikipedia.org/wiki?curid=1336116", "title": "Balena dal becco indo-pacifica", "text": ""}
{"id": "1336122", "revid": "125767871", "url": "https://it.wikipedia.org/wiki?curid=1336122", "title": "Mariano Donda", "text": "Carriera.\nNella stagione 2006-2007 ha giocato nel Nueva Chicago nella Primera Divisi\u00f3n argentina collezionando 35 presenze 3 gol.\nNel corso del mercato estivo 2007 \u00e8 stato acquistato a titolo definitivo dal . Nella stagione 2008-2009 contribuisce alla conquista della promozione in serie A dei biancorossi, siglando anche due reti.\nDopo essere rimasto fuori dal campo per l'intera stagione 2009-2010 ha risolto consensualmente il proprio contratto con il Bari tornando a giocare in Argentina.\nIl 12 agosto 2011 si lega per due anni al club arabo dell'Al-Wasl, allenato dal connazionale Diego Armando Maradona.\nCalcioscommesse.\nIl 6 giugno 2013, il calciatore viene deferito per omessa denuncia nell'ambito dell'inchiesta sul calcioscommesse relativo al filone Bari-bis.\nIl 16 luglio, Donda viene condannato dalla Commissione Disciplinare Nazionale della FIGC a 6 mesi di squalifica, confermati, successivamente, anche in appello."}
{"id": "1336124", "revid": "80339", "url": "https://it.wikipedia.org/wiki?curid=1336124", "title": "Ekaterinodar", "text": ""}
{"id": "1336125", "revid": "80339", "url": "https://it.wikipedia.org/wiki?curid=1336125", "title": "Yekaterinodar", "text": ""}
{"id": "1336127", "revid": "80339", "url": "https://it.wikipedia.org/wiki?curid=1336127", "title": "Jekaterinodar", "text": ""}
{"id": "1336130", "revid": "767487", "url": "https://it.wikipedia.org/wiki?curid=1336130", "title": "Steve White", "text": "\u00c8 fratello di Alan, batterista degli Oasis dal 1995 al 2003.\n\u00c8 noto per le sue collaborazioni soprattutto con Paul Weller dei Jam, con i The Style Council e con gli Oasis nel 2001, in sostituzione del fratello Alan per il Tour of Brotherly Love."}
{"id": "1336131", "revid": "767487", "url": "https://it.wikipedia.org/wiki?curid=1336131", "title": "Live at the Whisky a Go-Go on the Fabulous Sunset Strip", "text": "Live at the Whisky a Go-Go on the Fabulous Sunset Strip \u00e8 il primo disco dal vivo degli X, settimo dall'inizio della loro carriera. Il disco cattura una delle loro performance nel locale che li ha visti intraprendere i primi passi nella loro carriera durante il tour seguito all'uscita di See How We Are.\nTracce.\n tranne dove indicato."}
{"id": "1336138", "revid": "125981023", "url": "https://it.wikipedia.org/wiki?curid=1336138", "title": "Societ\u00e0 Sportiva Lazio 2005-2006", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 2005-2006.\nStagione.\nLa stagione 2005-2006 della Lazio \u00e8 stata la 63\u00aa in Serie A e la 76\u00aa complessiva in massima serie. Le \"Aquile\" iniziano la stagione per la prima volta con il mister Delio Rossi, successore di Giuseppe Papadopulo. La stagione si apre il 17 luglio in occasione del terzo turno della Coppa Intertoto che mette di fronte alla Lazio i finlandesi del Tampere United; la partita viene agevolmente superata per 3-0 grazie ai gol di Manuel Belleri, Tommaso Rocchi e Paolo Di Canio. Il 23 luglio va in scena la partita di ritorno e la partita finisce 1-1 e grazie al complessivo di 4-1 la Lazio vola in semifinale. Quattro giorni dopo, in occasione della partita di ritorno della semifinale, la lazio affronta i francesi dell'Olympique Marsiglia; la partita viene pareggiata 1-1. Il 3 agosto la Lazio viene battuta, e quindi eliminata dalla Coppa Intertoto, dall'Olympique Marsiglia per 3-0.\nIl campionato inizia il 28 agosto 2005 e vede la Lazio ospitare il ; i biancocelesti vincono per 1-0 con una rete di Goran Pandev. In tale occasione, la Lazio gioca con il lutto al braccio per onorare la memoria di Giuliano Fiorini scomparso in estate. La Lazio incorre nella prima sconfitta stagionale con il Milan, a Milano, per 2-0. Il 23 ottobre si gioca il Derby di Roma, partita come sempre accesa, piena di foga e ne risulta una partita molto tattica ed equilibrata. La Roma va in vantaggio con Francesco Totti al 40\u00ba, ma Tommaso Rocchi pareggia di testa al 57\u00ba. Il primo successo esterno arriva il 27 novembre contro l'Empoli per 3-2. Per la Lazio la prima partita di Coppa Italia vede di fronte, negli ottavi di finale, il Cittadella che viene eliminato battendolo a Roma per 2-0 e pareggiando in trasferta per 0-0. A met\u00e0 campionato la Lazio totalizza 28 punti, nona a pari punti con la Sampdoria.\nNei quarti di finale di Coppa Italia, l'avversaria \u00e8 l'Inter e dopo il pareggio a Roma per 1-1, la Lazio perde per 1-0 a Milano. Il 26 febbraio 2006 va in scena il secondo derby stagionale che vede vincere la Roma per 2-0. Il 30 aprile 2006, grazie alla vittoria per 1-0 contro il Lecce, la Lazio conquista matematicamente la qualificazione alla Coppa UEFA. La Lazio finisce il campionato in sesta posizione, con 62 punti dietro Juventus, Milan, Inter, Fiorentina e Roma.\nA tre giornate dalla fine del campionato uno scandalo turba il mondo del calcio italiano dove risulta essere implicata anche la Lazio.\nDopo i vari processi, in prima istanza la Lazio viene condannata alla retrocessione in Serie B. In secondo grado la pena fu commutata in trenta punti di penalizzazione per la stagione 2005-2006 e undici per quella successiva. Nel terzo e ultimo grado di giudizio fu confermata la penalizzazione di trenta punti per la stagione appena conclusa, con conseguente esclusione dalla Coppa UEFA, e tre punti di penalizzazione da scontare nella stagione successiva. Alla luce di tutto ci\u00f2 il club romano finisce ufficialmente la stagione 2005-2006 al 16\u00ba posto in classifica con 32 punti.\nMaglie e sponsor.\nPresso il campo sportivo Mulin da Coi, sono state presentate le nuove maglie della Lazio da Marco Canigiani del marketing biancoceleste e Furio Focolari, responsabile delle relazioni esterne della \"Puma\". I giocatori Paolo Di Canio, C\u00e9sar, Roberto Baronio, Angelo Peruzzi e Tommaso Rocchi fecero da modelli indossando le nuove divise.\nLo sponsor ufficiale per la stagione 2005-2006 \u00e8 \"INA Assitalia\", compagnia assicurativa appartenente al gruppo \"Assicurazioni Generali\" e operante sul mercato italiano. Compare sulle maglie biancocelesti a partire dalla 7\u00aa giornata di campionato.\nLa composizione delle divise \u00e8 la seguente:\nVa ricordato che, a seconda dei colori della squadra avversaria, i pantaloncini e i calzettoni possono essere abbinati in modo differente.\nOrganigramma societario.\nArea direttiva\nArea organizzativa\nArea marketing\nArea comunicazione\nArea tecnica\nArea sanitaria\nCalciomercato.\nLa Lazio, durante la sessione estiva, acquista il centrocampista svizzero Valon Behrami, in compropriet\u00e0, dal Genoa, il centrocampista belga Gaby Mudingayi e il centrocampista danese Christian Thielsen Keller, entrambi svincolati dal Torino, i difensori svincolati Sebastiano Siviglia (gi\u00e0 la stagione precedente in prestito dal Parma) e Guglielmo Stendardo, l'attaccante albanese Igli Tare dal Bologna, il difensore Andrea Giallombardo in prestito dal Livorno, il difensore Felice Piccolo in prestito dalla Juventus, i difensori Manuel Belleri e il brasiliano Em\u00edlson S\u00e1nchez Cribari, rispettivamente in compropriet\u00e0 e in prestito dall'Udinese, il portiere Marco Ballotta, svincolatosi dal Treviso, e il centrocampista Fabio Firmani svincolatosi dal Catania. Vengono ceduti: Claudio De Sousa e Roberto Muzzi al Torino, Miguel Mea Vitali al Levadeiakos dopo rescissione contrattuale, Dino Baggio alla Triestina, Fernando Couto al Parma, Giuliano Giannichedda alla Juventus e Paolo Negro al Siena come svincolati, Mat\u00edas Lequi al Celta Vigo e Simone Sannibale alla Salernitana in prestito, Claudio L\u00f3pez, acquistato dall'Am\u00e9rica dopo un anno in prestito, il giovane Braian Robert al La Plata e in pi\u00f9 i vari giocatori della passata stagione prelevati in prestito ma non confermati.\nA gennaio vengono acquistati il portiere sloveno Samir Handanovi\u010d e il centrocampista Stefano Mauri in prestito dall'Udinese, il centrocampista Massimo Bonanni in prestito dal Palermo e il difensore brasiliano Guilherme Siqueira in prestito dall'Inter, oltre all'acquisto definitivo di Behrami dal Genoa. Mentre vengono ceduti Roberto Baronio in prestito all'Udinese, C\u00e9sar a titolo definitivo all'Inter e Matteo Sereni in prestito al Treviso.\nStatistiche.\nStatistiche di squadra.\n\"Statistiche aggiornate al 14 maggio 2006\"."}
{"id": "1336139", "revid": "1543377", "url": "https://it.wikipedia.org/wiki?curid=1336139", "title": "Information Lifecycle Management", "text": "L'Information Lifecycle Management (ILM) comprende le politiche, i processi, le pratiche e gli strumenti utilizzati per allineare il valore economico di una informazione con la pi\u00f9 appropriata e conveniente infrastruttura di Information and Communications Technology dal momento in cui l'informazione \u00e8 concepita fino alla sua finale disposizione.\nLa definizione \u00e8 fornita dalla SNIA (Storage Networking Industry Association)"}
{"id": "1336141", "revid": "287204", "url": "https://it.wikipedia.org/wiki?curid=1336141", "title": "Damon Minchella", "text": " Fino al 2003 ha militato negli Ocean Colour Scene, che ha per\u00f2 abbandonato nel 2003 in seguito ad un litigio con il batterista; \u00e8 noto anche per essere componente della band di Paul Weller, e di aver suonato con gli Who al Live 8 tenutosi all'Hyde Park di Londra.\nCuriosit\u00e0.\n\u00c8 tifoso del Napoli: suo nonno era di Quarto. Sull'amplificatore per il proprio basso \u00e8 visibile uno sticker raffigurante il logo della squadra di calcio citata."}
{"id": "1336142", "revid": "533647", "url": "https://it.wikipedia.org/wiki?curid=1336142", "title": "Totti (disambigua)", "text": ""}
{"id": "1336143", "revid": "110597226", "url": "https://it.wikipedia.org/wiki?curid=1336143", "title": "Moers", "text": "Moers \u00e8 una citt\u00e0 di 105.102 abitanti della Renania Settentrionale-Vestfalia, in Germania.\nAppartiene al distretto governativo di D\u00fcsseldorf e al circondario di Wesel.\nMoers possiede lo status di \"Grande citt\u00e0 di circondario\" (\"Gro\u00dfe kreisangeh\u00f6rige Stadt\").\nAmministrazione.\nGemellaggi.\nMoers \u00e8 gemellata con:"}
{"id": "1336145", "revid": "838137", "url": "https://it.wikipedia.org/wiki?curid=1336145", "title": "Hn\u00e6f", "text": "Hn\u00e6f (morto forse nel 450), figlio di Hoc, fu un principe danese menzionato nel \"Beowulf\" e nel \"Frammento di Finnsburg\" Secondo il \"Widsith\" regn\u00f2 sugli Hocing. Era fratello di Hildeburh, moglie di Finn che regn\u00f2 sui frisoni e fu ucciso durante una spedizione danese in territorio frisone. "}
{"id": "1336147", "revid": "287204", "url": "https://it.wikipedia.org/wiki?curid=1336147", "title": "Rio Ceccano", "text": "LAssociazione Sportiva Dilettantistica Rio Ceccano \u00e8 una polisportiva italiana con sede a Ceccano in provincia di Frosinone, particolarmente nota per la propria sezione di calcio a 5.\nStoria.\nLa societ\u00e0 nasce a Ceccano negli anni '90 come Sporting Club Rio Calcio a 5. La squadra vince nella stagione 1999-00 il campionato regionale, venendo promossa nella Serie B nazionale. Al primo anno di partecipazione la squadra raggiunge la finale della Coppa Italia di categoria, persa tuttavia per mano della Luparense. Dopo sette stagioni consecutive, alcune delle quali concluse con la retrocessione e la conseguente domande di ripescaggio, nell'edizione 2006-07 il Rio Ceccano vince il proprio girone, conquistando il diritto di prendere parte al campionato di Serie A2. Nella seconda categoria nazionale la compagine volsca si ambienta presto, disputando tre stagioni con piazzamenti nella met\u00e0 alta della classifica, raggiungendo nella stagione 2009-10 un quinto posto; nel primo turno dei play-off il Citt\u00e0 di Ceccano \u00e8 tuttavia eliminato dallo Sport Five che vincer\u00e0 poi il torneo.\nNell'estate del 2010 la societ\u00e0 opera una fusione con il Minturno, neopromosso nella serie C1 regionale: nasce cos\u00ec il \"Citt\u00e0 del Golfo Calcio a 5\" con sede a Castro dei Volsci. L'unione d'intenti riguarda solamente la prima squadra maschile poich\u00e9 la societ\u00e0 continua la sua attivit\u00e0 nel settore giovanile e nel calcio a 5 femminile.\nStatistiche e record.\nSi riportano di seguito le partecipazioni ai campionati nazionali disputati dalla societ\u00e0."}
{"id": "1336148", "revid": "767487", "url": "https://it.wikipedia.org/wiki?curid=1336148", "title": "I polli tornano a casa", "text": "I polli tornano a casa (\"Chickens Come Home\") \u00e8 un cortometraggio del 1931 diretto da James W. Horne con Stanlio e Ollio.\nTrama.\nOllio \u00e8 candidato sindaco alle elezioni. In piena campagna elettorale, riceve nel suo ufficio la visita di una sua ex-fiamma, che lo ricatta per questioni di denaro. O si ristabilisce la loro unione, oppure la donna far\u00e0 pubblicare su tutti i giornali una foto imbarazzante di loro due. I due decidono di rinviare tutte le discussioni la sera stessa, alle sette, a casa di lei.\nLa moglie di Ollio arriva in ufficio e ricorda al marito che proprio quella sera era in programma una cena con un giudice, sostenitore della campagna elettorale di Ollio. Senza dir nulla alla moglie, Ollio manda intanto Stanlio in avanscoperta. Cos\u00ec, giunta la sera, Stanlio cerca di trattenere l'ex-fiamma, chiamando spesso a casa di Ollio per chiedere un aiuto disperato; dall'altra parte Ollio risponde alle chiamate cercando di non destare sospetti, ma senza riuscirci.\nAlla fine Stanlio e la donna arrivano a casa di Ollio; quest'ultimo, disperato, presenta i due ai suoi ospiti come i coniugi Laurel, tentando di camuffare la situazione. Poco dopo il giudice e la famiglia se ne vanno. Alla fine soli, Ollio perde la pazienza ed estrae persino una pistola. La donna sviene; nel frattempo arriva anche la moglie di Stanlio; alla fine fuggiranno tutti e due, inseguiti dalle mogli.\nCuriosit\u00e0.\nIl film \u00e8 conosciuto anche con altri titoli: Polli, tornate a casa e successivamente, nelle messe in onda sulle reti Mediaset, come Donne e guai.\nProduzione.\nQuesto cortometraggio \u00e8 stato realizzato interamente presso gli Hal Roach Studios di Culver City, California.\nVersione spagnola.\nDel film fu girata una versione in lingua spagnola dal titolo \"Politiquer\u00edas\", della durata di circa 60 minuti. In questa versione, Linda Loredo interpreta la moglie di Ollio al posto di Thelma Thodd, Carmen Granada interpreta la moglie di Stanlio al posto di Norma Drew e Rina De Liguoro interpreta l'ex fiamma di Ollio al posto di Mae Busch. James Finlayson invece \u00e8 presente in entrambe le versioni, sempre nel ruolo del maggiordomo."}
{"id": "1336151", "revid": "118993231", "url": "https://it.wikipedia.org/wiki?curid=1336151", "title": "Mia Tyler", "text": "Biografia.\nMia \u00e8 figlia di Steven Tyler - nome d'arte di Stephen Victor Tallarico - cantante degli Aerosmith, e dell'attrice Cyrinda Foxe. All'et\u00e0 di 8 anni scopre di avere una sorella nata dall'unione tra il padre e Bebe Buell, Liv Rundgren, poi successivamente chiamata Liv Tyler, anch'ella poi diventata una celebre attrice. Nel 1987 i suoi genitori divorziano e nel 1990 si trasferisce con la madre a New York. Dopo aver seguito corsi di recitazione ed aver preso parte ad alcune serie televisive, intraprende la carriera da stilista, lavorando per grandi marchi come MxM. Nel 2002 perde la madre Cyrinda a causa di un tumore al cervello e nello stesso anno sposa Dave Buckner, musicista del gruppo Papa Roach, dal quale poi divorzia nel 2005."}
{"id": "1336153", "revid": "1812835", "url": "https://it.wikipedia.org/wiki?curid=1336153", "title": "Teoria quantistica di Yang-Mills", "text": "La teoria di Yang-Mills \u00e8 una teoria di gauge basata sul gruppo SU(N), alla base dell'attuale Modello standard delle interazioni fondamentali.\nFu formulata da Chen Ning Yang e Robert Mills nel 1954.\nTeorie di gauge.\nLe teorie di gauge sono una classe di teorie fisiche di campo basate sull'idea che alcune trasformazioni che lasciano invariata la lagrangiana del sistema (simmetrie) siano possibili anche localmente e non solo globalmente.\nEsistono particolari simmetrie globali, che non dipendono dal punto, che sono ancora simmetrie se agiscono localmente, ossia in punto qualsiasi del sistema, a patto che le azioni da un punto all'altro siano indipendenti (secondo le teorie di Yang-Mills).\nLa maggior parte delle teorie della fisica sono descritte da lagrangiane che sono invarianti sotto certe trasformazioni del sistema di coordinate e che sono eseguite identicamente in ogni punto dello spaziotempo (si dice quindi che presentano \"simmetrie globali\").\nIl concetto alla base delle teorie di gauge \u00e8 di postulare che le lagrangiane debbano possedere anche \"simmetrie locali\", cio\u00e8 che debba essere possibile effettuare queste trasformazioni di simmetria solo in una particolare e limitata regione dello spaziotempo senza interessare il resto dell'universo.\nEvoluzione dell'idea e concetti generali.\nLo scopo di Yang e Mills era quello di estendere il concetto originale di teoria di gauge per un gruppo abeliano, come \u00e8 l'elettrodinamica quantistica, al caso di un gruppo non abeliano, in modo da fornire una formulazione invariante delle interazioni forti basata sull'isospin.\nL'idea inizialmente non ebbe successo poich\u00e9 per mantenere l'invarianza di gauge i quanti del campo di Yang-Mills dovevano essere privi di massa e di conseguenza avere effetto a lunga distanza, cosa che non corrisponde alle evidenze sperimentali. Perci\u00f2 la teoria fu accantonata fino all'inizio degli anni sessanta, quando fu introdotta, inizialmente da Jeffrey Goldstone, Y\u014dichir\u014d Nambu e Giovanni Jona-Lasinio, l'idea di rottura spontanea di simmetria, grazie alla quale le particelle teoricamente non massive acquistano massa in modo compatibile con l'invarianza di gauge.\nQuesto implic\u00f2 una significativa ripartenza degli studi della teoria di Yang-Mills, che si dimostr\u00f2 di successo nella formulazione sia della teoria elettrodebole che della cromodinamica quantistica (QCD). La QCD \u00e8 descritta dal gruppo SU(3), mentre la teoria elettrodebole \u00e8 stata ottenuta combinando SU(2) con U(1) (che \u00e8 il gruppo che descrive l'elettrodinamica quantistica), cos\u00ec da ottenere il campo fotonico.\nIl Modello Standard combina le interazioni forte, debole ed elettromagnetica attraverso il gruppo di simmetria SU(2)\u00d7U(1)\u00d7SU(3). L'interazione forte non \u00e8 al momento unificata con le altre due, ma in un esperimento effettuato al LEP si \u00e8 dimostrato che le costanti di accoppiamento convergono ad un unico valore ad alte energie, assumendo che valga una simmetria di ordine superiore come la supersimmetria.\nLa fenomenologia alle basse energie della cromodinamica quantistica non \u00e8 inclusa in modo completo nel Modello standard a causa delle difficolt\u00e0 nel trattare tale teoria con forte accoppiamento. Perci\u00f2 il confinamento dei quark non \u00e8 dimostrato teoricamente, ma solo visto negli esperimenti. Il problema dell'esistenza di Yang-Mills e del gap di massa \u00e8 un problema matematico di grande rilevanza, tanto che \u00e8 stato istituito un premio dall'Istituto Matematico Clay per chi riesca a dimostrare che una teoria di Yang-Mills esista e abbia un gap di massa (una massa minima non nulla nello spettro a basse energie).\nIntroduzione matematica.\nLe teorie di Yang-Mills sono una classe di teorie di gauge specificate dalla lagrangiana\ndove, se i generatori del gruppo di Lie soddisfano\ne la derivata covariante \u00e8 definita come\ncon formula_4 l'identit\u00e0 per i generatori del gruppo di gauge, formula_5 il potenziale vettore, g la costante di accoppiamento che in quattro dimensioni \u00e8 un numero puro e per un gruppo tipo SU(N) \u00e8 formula_6, allora il tensore di campo\npu\u00f2 essere derivato immediatamente attraverso il commutatore\nIl campo ha perci\u00f2 la propriet\u00e0 di autointeragire e le equazioni del moto che cos\u00ec si ottengono si dicono semilineari in quanto presentano non linearit\u00e0 sia con derivate del campo che senza. Questo comporta che il trattamento di questa teoria \u00e8 attualmente possibile solo con metodi di tipo perturbativo quando le non linearit\u00e0 possono essere trattate come una piccola perturbazione (vedi teoria perturbativa).\nDa notare che gli indici di gruppo formula_9 non distinguono tra sopra e sotto (es. formula_10) mentre per quelli greci formula_11 si utilizza la metrica lorentziana formula_12.\nLe equazioni della teoria libera di Yang-Mills si ottengono dalla lagrangiana data come\nPonendo formula_14, si possono riscrivere come\nVale l'identita di Bianchi\nIn presenza di correnti formula_17 le equazioni del moto hanno la forma\nDa notare che le componenti delle correnti devono cambiare appropriatamente sotto le trasformazioni del gruppo di gauge.\nLa quantizzazione del campo di Yang-Mills.\nIl modo pi\u00f9 appropriato per quantizzare il campo di Yang-Mills \u00e8 attraverso il metodo funzionale, ossia l'integrale sui cammini. Si introduce un funzionale generatore per le funzioni ad n-punti nel modo seguente\nma questo integrale non esiste cos\u00ec com'\u00e8 e la ragione risiede nel fatto che possiamo definire il potenziale vettore in infiniti modi a causa della libert\u00e0 nella scelta della gauge. Questo problema \u00e8 gi\u00e0 noto nel caso dell'elettrodinamica quantistica, ma qui diventa pi\u00f9 severo a causa delle propriet\u00e0 non-abeliane del gruppo di gauge. La via di uscita \u00e8 stata determinata da Faddeev e Popov con l'introduzione di un campo ghost che ha la caratteristica di non essere fisico, poich\u00e9 segue la statistica di Fermi-Dirac pur essendo un campo scalare complesso, ossia viola il legame tra spin e statistica. In questo modo \u00e8 possibile scrivere il funzionale generatore come\nche \u00e8 la forma utilizzata per derivare le regole di Feynman e dove formula_21 \u00e8 il campo ghost di Faddeev-Popov e formula_22 determina il tipo di gauge in cui si vuole effettuare la quantizzazione. Le regole di Feynman per calcolare le ampiezze dei vari processi che si ottengono da questo funzionale in figura. Queste regole per i diagrammi di Feynman si ottengono facilmente quando vediamo che il suddetto funzionale generatore pu\u00f2 essere riscritto come\ncon\nil funzionale generatore della teoria libera. Sviluppando in formula_26 e calcolando le derivate funzionali, possiamo ottenere tutte le funzioni ad n-punti con la teoria delle perturbazioni. Usando la formula di riduzione LSZ otteniamo le ampiezze dei processi dati dalle funzioni ad n-punti e quindi le sezioni d'urto e le vite medie. La teoria \u00e8 rinormalizzabile e le correzioni sono finite a tutti gli ordini della teoria delle perturbazioni.\nNel caso dell'elettrodinamica quantistica, essendo questa caratterizzata da una simmetria dovuta al gruppo U(1), che \u00e8 abeliano, il campo ghost non si accoppia. Questo pu\u00f2 essere visto facilmente osservando l'accoppiamento tra il campo di gauge e il campo ghost che \u00e8\nNel caso abeliano tutte le costanti di struttura formula_28 sono nulle e quindi non c'\u00e8 accoppiamento. Nel caso non-abeliano questo campo appare dunque un utile mezzo per riscrivere la teoria dei campi quantistici senza conseguenze fisiche, ossia non si hanno effetti sulle grandezze osservabili calcolabili con la teoria, come le ampiezze di scattering o i rate di decadimento.\nUno dei risultati pi\u00f9 importanti ottenuti per la teoria di Yang-Mills \u00e8 la cosiddetta libert\u00e0 asintotica. Questo risultato si ottiene assumendo la costante di accoppiamento piccola (dunque piccole non linearit\u00e0), come accade alle alte energie, applicando la teoria perturbativa. L'importanza di questo risultato \u00e8 legata al fatto che una teoria di Yang-Mills descrive le interazioni forti e la libert\u00e0 asintotica permette di descrivere correttamente i risultati sperimentali relativamente al Deep inelastic scattering (scattering anelastico profondo).\nPer determinare il comportamento ad alte energie del campo di Yang-Mills, e quindi dimostrare che \u00e8 asintoticamente libero, si esegue un calcolo perturbativo assumendo che la costante di accoppiamento formula_26 sia piccola e si verifica a posteriori che questo \u00e8 vero nel limite ultravioletto, ossia delle alte energie. Nel limite opposto, limite infrarosso, la situazione \u00e8 completamente diversa poich\u00e9 la costante di accoppiamento \u00e8 troppo grande perch\u00e9 la teoria delle perturbazioni sia affidabile.\nDi fatto, la maggior parte delle difficolt\u00e0 che incontrano le attuali ricerche nascono dal trattare la teoria alle basse energie, che \u00e8 il caso pi\u00f9 interessante essendo inerente alla descrizione della materia adronica e, pi\u00f9 in generale, a tutti gli stati legati osservati di gluoni e quark ed il loro confinamento. Il metodo maggiormente utilizzato nel limite delle basse energie \u00e8 quello di trattare la teoria su un computer, come nel caso delle teorie di gauge su reticolo. In questo caso sono necessarie grandi risorse di calcolo per essere sicuri che sia ottenuto il limite di volume infinito (spaziatura del reticolo sempre pi\u00f9 piccola). Questo \u00e8 il limite con cui i risultati vanno confrontati.\nPiccola spaziatura e accoppiamento forte non sono indipendenti e per ottenere entrambi sono richieste risorse di calcolo sempre maggiori. Ad oggi, la situazione appare alquanto soddisfacente per lo spettro adronico e il calcolo dei propagatori gluonico e ghost, ma gli spettri di glueball e di mesoni esotici sono ancora una materia dibattuta anche in vista di un'osservazione sperimentale di questi stati esotici. Di fatto, la risonanza formula_30 non \u00e8 vista in nessun calcolo sul reticolo e su tale stato sono state proposte interpretazioni contrastanti. Questa \u00e8 attualmente materia di forti discussioni."}
{"id": "1336155", "revid": "838137", "url": "https://it.wikipedia.org/wiki?curid=1336155", "title": "Hoc (Beowulf)", "text": "Hoc \u00e8 un personaggio del poema \"Beowulf\" e \"Frammento di Finnsburg\". \u00c8 il padre di Hn\u00e6f e di Hildeburh. Sarebbe morto attorno al 450. \u00c8 un mitico antenato tribale, dato che, secondo il \"Widsith\", regn\u00f2 sugli hocing."}
{"id": "1336156", "revid": "1071652", "url": "https://it.wikipedia.org/wiki?curid=1336156", "title": "Dipartimento dell'esercito degli Stati Uniti d'America", "text": "Il Dipartimento dell'Esercito \u00e8 una delle tre Divisioni del Dipartimento statunitense della Difesa. \nNato nel 1947, discende dal Dipartimento della Guerra degli Stati Uniti.\nEsso \u00e8 guidato dal Segretario all'esercito, un civile, che \u00e8 responsabile per affari amministrativi (non operativi) dell'Esercito Statunitense. A lui risponde il Capo di stato maggiore dell'Esercito degli Stati Uniti, l'ufficiale militare di pi\u00f9 alto rango nell'ufficio. "}
{"id": "1336158", "revid": "10973101", "url": "https://it.wikipedia.org/wiki?curid=1336158", "title": "Hocing", "text": ""}
{"id": "1336164", "revid": "1543377", "url": "https://it.wikipedia.org/wiki?curid=1336164", "title": "Hildeburh", "text": "Hildeburh, menzionata nel poema \"Beowulf\", \u00e8 figlia del re danese Hoc e moglie di Finn, re dei frisoni."}
{"id": "1336167", "revid": "767487", "url": "https://it.wikipedia.org/wiki?curid=1336167", "title": "Raspberries", "text": "I Raspberries sono un gruppo pop rock statunitense originaria di Cleveland, Ohio, dove \u00e8 stata fondata nel 1970. Dopo pochi anni di vita il complesso si \u00e8 sciolto, ma negli ultimi anni \u00e8 tornato alla carica con una nuova formazione.\nSingoli.\n1972:\n1973:\n1974:\n\"Overnight Sensation (Hit Record),\" #18 US"}
{"id": "1336168", "revid": "2182736", "url": "https://it.wikipedia.org/wiki?curid=1336168", "title": "Gruppo Sportivo Calcio a 5 Giovinazzo", "text": "Il Gruppo Sportivo Calcio a 5 Giovinazzo, noto semplicemente come Giovinazzo, \u00e8 una societ\u00e0 di calcio a 5 italiana con sede a Giovinazzo, in provincia di Bari.\nStoria.\nIl sodalizio, erede della quasi omonima societ\u00e0 attiva negli anni'80, \u00e8 nato il 30 luglio 2001 e nell'estate del 2010 ha assorbito l'Atletico Giovinazzo (allora entrambe le formazioni disputavano la Serie B). Nella stagione 2007-08 e per tre campionati consecutivi il G.S. Giovinazzo ha militato in Serie A2 prima di fare ritorno in Serie B al termine della stagione 2009-10. La squadra disputa le proprie gare interne presso il PalaPansini, a Giovinazzo."}
{"id": "1336171", "revid": "339392", "url": "https://it.wikipedia.org/wiki?curid=1336171", "title": "Ugo III di Arborea", "text": ""}
{"id": "1336173", "revid": "106908", "url": "https://it.wikipedia.org/wiki?curid=1336173", "title": "Racing 92", "text": "Il Racing 92 (fino al 2015 Racing M\u00e9tro 92) \u00e8 un club francese di rugby a 15 che milita nel Top 14, la massima divisione nazionale. Durante la sua storia ha conquistato sei titoli di campione di Francia (1892, 1899-1900, 1901-02, 1958-59, 1989-90, 2015-16).\n\u00c8 nato nel 2001 dalla fusione del Racing Club de France, prestigioso club fondato nel 1890, con la polisportiva US M\u00e9tro. La fusione ha riguardato solamente il rugby professionistico, mentre gli amatori continuano a giocare con le rispettive squadre originarie. Il numero 92 del nome \u00e8 legato al codice identificativo del dipartimento Hauts-de-Seine, dove ha sede il consiglio generale e dove si trova il centro di allenamento di Antony.\nHa sede a Le Plessis-Robinson nel dipartemento Hauts-de-Seine; il club gioca nello Stadio olimpico Yves-du-Manoir di Colombes.\nStoria.\nIl Racing Club venne fondato nel 1882 (rinominato Racing Club de France nel 1885) come club di atletica, uno dei primi in Francia. Negli anni si aggiunsero sezioni diverse che accoglievano anche altri sport, tra cui quella dedicata al rugby nel 1890 che divenne immediatamente una delle protagoniste del campionato francese (cui fino al 1898 erano ammesse solo le squadre parigine).\nIl 20 marzo 1892 ci fu l'assegnazione del primo titolo del campionato francese, un singolo incontro vinto dal Racing per 4-3 contro lo Stade Fran\u00e7ais ed arbitrato da Pierre de Coubertin. Il trofeo vinto in quell'occasione dal Racing era il \"Bouclier de Brennus\", ancora oggi assegnato alla squadra vincente della Top 14, massima divisione del campionato francese.\nLe due squadre si scontrarono ancora l'anno successivo per il titolo, stavolta per\u00f2 vinto dallo Stade Fran\u00e7ais. Il Racing dovette attendere il 1898 per arrivare ad una nuova finale, stavolta per\u00f2 disputata in un girone a 6 squadre, ancora vinta dallo Stade Fran\u00e7ais con 10 punti, secondo il Racing con 6. Dopo l'apertura alle squadre non parigine l'anno seguente, il Racing approd\u00f2 in finale di campionato nel 1900 e 1902, vincendo contro lo Stade Bordelais in entrambi i casi. Per la finale successiva si dovette attendere 10 anni, quando nel 1912 venne sconfitto per 8-6 dal Toulouse a Tolosa.\nA causa della prima guerra mondiale, il campionato venne sostituito da una competizione chiamata Coupe de l'Esp\u00e9rance che il Racing Club vinse nel 1918.\nIl campionato regolare riprese nel 1920 con il Racing che approda in finale perdendo 8-3 contro lo Stadoceste Tarbais, squadra pirenaica.\nDa allora il Racing Club non riusc\u00ec a vincere alcun campionato per parecchi anni ed arriv\u00f2 nuovamente in finale solamente nel 1950, perdendo tuttavia contro il Castres Olympique, e in seguito nel 1957, sconfitto ancora una volta dal FC Lourdes. Nel 1952 riusc\u00ec ad arrivare in finale nella Coppa di Francia, perdendo tuttavia contro il Pau. La prima vittoria del dopoguerra arriv\u00f2 nel 1959, sconfiggendo in finale lo Stade Montois.\nSegu\u00ec un altro lungo periodo senza alcun titolo di rilievo fino al 1987 quando il Racing Club arriv\u00f2 nuovamente in finale, perdendo tuttavia contro il Tolone al Parco dei Principi. Tre stagioni (nel 1990) dopo arriv\u00f2 il secondo titolo dopoguerra, vinto in finale contro l'Agen.\nNegli anni seguenti tuttavia il Racing Club inizi\u00f2 un periodo di declino che port\u00f2 la squadra alla retrocessione in seconda divisione alla fine della stagione 1995-96, risalendo nella Top 14 nel 1998, solo per retrocedere nuovamente nel 2000.\nNel 2001 la sezione rugby del Racing Club si separ\u00f2 del resto dell'associazione sportiva per fondersi con la sezione rugby della Polisportiva US M\u00e9tro, il gruppo sportivo dei lavoratori del trasporto pubblico parigino, dando quindi vita al Racing Metro 92. I due gruppi hanno comunque tenuto separate le rispettive sezioni amatoriali degli altri sport.\nNel 2006 Jacky Lorenzetti (uomo d'affari francese, fondatore del gruppo immobiliare Foncia) divenne presidente del Racing metro con l'obiettivo di portare il club di nuovo nella Top 14 entro due anni ed in Heineken Cup entro il 2011. La stagione 2007-08 si apr\u00ec con una campagna acquisti eccezionale per una squadra della Pro D2: come allenatore venne chiamato l'ex ct della nazionale italiana e francese Pierre Berbizier e giocatori di rilevanza internazionale tra cui gli italiani Carlo Festuccia ed Andrea Lo Cicero. Nel corso della stagione 2008-09, anche in vista della promozione che si delineava molto probabile, si unirono al Racing Metro anche il nazionale inglese Dan Scarbrough e gli italiani Santiago Dellap\u00e8 ed Andrea Masi. Dopo aver raggiunto la promozione e per prepararsi alla prima stagione in Top 14, la campagna acquisti prosegu\u00ec con i francesi Lionel Nallet e S\u00e9bastien Chabal oltre al campione del mondo con il Sudafrica Fran\u00e7ois Steyn. Dopo un inizio di stagione difficile, il Racing Metro fin\u00ec sesto il suo primo campionato in Top 14, giocando quindi i playoff e qualificandosi in Heineken Cup.\nPer la stagione 2010-2011 il Racing ebbe come obbiettivo continuare sulla strada della stagione precedente e per raggiungere tale scopo si affid\u00f2 all'arrivo di nuovi giocatori, in particolare, del nazionale francese Benjamin Fall cos\u00ec come dell'apertura argentina Juan Mart\u00edn Hern\u00e1ndez. Il Racing termin\u00f2 secondo alla fine della stagione regolare qualificandosi cos\u00ec direttamente per la semifinale del campionato Francese e dell'Heineken Cup.\nPer la stagione 2013-2014, il club annunci\u00f2 l'arrivo di 14 giocatori tra i quali il miglior giocatore del Torneo Sei Nazioni 2012, la terza linea Dan Lydiate, il trequarti centro emblema dei Cardiff Blues Jamie Roberts e il mediano di apertura del Leinster Jonathan Sexton. Questi arrivi furono in corrispondenza di altrettante partenze tra cui giocatori presenti nella Pro D2: Sireli Bobo, Santiago Dellap\u00e8, Alvaro Galindo, Johnny Leo'o, Andrea Lo Cicero, Mika Tuugahala.\nIl 10 giugno 2015, il Racing M\u00e9tro 92 si separ\u00f2 giuridicamente dall' US M\u00e9tro dopo quattordici stagioni in unione, rinominandosi Racing 92\nIl 24 giugno 2016, 26 anni dopo la precedente finale, al termine di un incontro durante il quale la squadra gioc\u00f2 in quattordici per pi\u00f9 di 60 minuti, il Racing 92 si impose sul RC Toulon con il punteggio di 21 a 29 in occasione della finale del campionato Francese disputatasi al Camp Nou di Barcellona davanti a 99 124 spettatori (record mondiale di spettatori ad un match di rugby tra clubs).\nIl Racing Club nel corso della sua storia ha fornito oltre 76 giocatori alla nazionale francese (secondo solo allo Stade Toulousain).\nColori e simboli.\nLogo.\nIl logo porta i colori celeste e bianco (\"le ciel et le blanc\"), e la scritta \u00ab Depuis 1882 \u00bb, anno di nascita del club.\nColori e spirito.\nNella Francia della fine del XIX secolo, l'organizzazione dello sport \"inglese\", attraverso i club, \u00e8 in primo luogo una questione di ricchi borghesi e aristocratici. Il Racing non fa eccezione alla regola. Immerso nel cuore del Bois de Boulogne, nella zona di Croix-Catelan. Il successo del rugby \u00e8 immediato, con i membri del club, dalle classi superiori, soprattutto aristocratica (quattro nobili nella prima finale del Racing), per i quali lo sport in generale e in particolare il rugby, ha in s\u00e9 le virt\u00f9 sviluppate nella loro associazioni sportive dagli inglesi, che ammiriamo l'insistenza sulla unione di corpo e mente ( \"una mente sana in un corpo sano\").\nL'altra dimensione dello \"spirito Racing\" \u00e8 il suo impegno per i valori pi\u00f9 puri sport, agonismo, nobilt\u00e0 d'impegno, rispetto per l'avversario e dilettantismo. Ansioso di mantenere lo spirito del gioco, il Racing Club di Francia sta investendo in questo modo dalla fine del 1920. Campione dello spirito amatoriale, ha lanciato il \"Challenge Yves du Manoir\" per soddisfare questo ideale. Yves du Manoir simboleggiava il lato romantico del rugby, il suo divertimento e la dimensione libera, quella del gioco \"per\" il \"gioco.\" Per promuovere ulteriormente il gioco, le regole proibivano i calci di punizione. Paradossalmente, il Racing non vincer\u00e0 mai il \"suo\" Challenge.\nPi\u00f9 di recente, questo spirito \u00e8 stato risvegliato, in una forma diversa, nel 1980, grazie alla pi\u00f9 recente generazione sportiva del Racing. Desiderosi di far parlare di s\u00e9 stessi e del loro club, i giocatori sapevano che i risultati erano essenziali, ma che per avere successo a Parigi, dove gli atleti vivono in completo anonimato, dovevano attirare i riflettori dei media. Questi, composti da personalit\u00e0 forte e originale, hanno incrementato questa rivoluzione, mescolando sport, umorismo, provocazione, cameratismo e autoironia. In questa ottica di show-business hanno deciso di scuotere il rugby francese con una serie di azioni spettacolari. Hanno giocato con il basco a Bayonne, in omaggio alla tradizione del club basco, anche se questa cosa \u00e8 stata presa come una provocazione da parte di parte del pubblico. Hanno anche giocato interamente truccati di nero, cosicch\u00e9 uno dei loro compagni di squadra, nero, si sentisse pi\u00f9 in minoranza. Hanno indossato parrucche, hanno tinto i capelli di giallo, in pantaloni bianchi e col papillon rosa etc. Hanno registrato anche un disco.\nTuttavia, il loro marchio di fabbrica rimane il famoso papillon rosa. Nella finale del campionato 1987, hanno deciso di giocare con un farfallino rosa al collo, un simbolo di eleganza e di derisione, con un colore non virile. Jean-Baptiste Lafond ha donato una copia del papillon al presidente, Fran\u00e7ois Mitterrand, nel corso della presentazione delle squadre sul prato dei Parc des Princes. Hanno fatto sensazione, ma sono stati sconfitti. Tre anni pi\u00f9 tardi, si ripeterono, alzando la provocazione, hanno fatto portare champagne sul prato durante il primo tempo. Questo non ha impedito loro di vincere, dopo i tempi supplementari, contro Agen . Questo papillon ha dato vita nel 1988 al marchio \"Eden Park\". Il marchio ha molti negozi in Francia e all'estero (pi\u00f9 di 200 punti vendita, tra cui Cardiff o Richmond upon Thames, dove il marchio ha aderito al club londinese Harlequins).\nTutto questo ha fatto del Racing il sinonimo di eccentricit\u00e0 in un ambiente molto conservatore, anche se vi \u00e8 stato un cambiamento di politica dopo la gestione di Jacky Lorenzetti, ed \u00e8 stato criticato da molti professionisti per aver dato una versione poco seria del loro sport. Tuttavia, nulla sarebbe stato tollerato se i risultati non ci fossero stati. \nStadio.\nIl Racing ha giocato nello Stade olympique Yves-du-Manoir dal 1907 al 2017. Vista l'impossibilit\u00e0 di rinnovare lo stadio, Jacky Lorenzetti decise di lasciare Colombes per la Paris La D\u00e9fense Arena, a Nanterre nei pressi dell'Arco de La D\u00e9fense, da cui prende il nome. Lo stadio \u00e8 stato inaugurato nell'ottobre 2017 ed ha una capacit\u00e0 di 32.000 posti.\nGiocatori rappresentativi.\nIl Racing Club di Francia ha fornito 76 giocatori per la squadra di Francia di rugby, dodici capitani cui Michel Crauste, Francois Moncla, Jean-Pierre Rives, Jean-Fran\u00e7ois Gourdon, Gerald Martinez, Robert Paparemborde, Franck Mesnel, Jean-Baptiste Lafond, Saverio Biondi, Laurent Cabannes, Sebastien Chabal e Lionel Nallet. Tre \"Racingmen\" hanno partecipato alla prima partita ufficiale del XV della Francia contro la Nuova Zelanda nel 1906."}
{"id": "1336180", "revid": "1425424", "url": "https://it.wikipedia.org/wiki?curid=1336180", "title": "Mel Martinez", "text": ""}
{"id": "1336181", "revid": "767487", "url": "https://it.wikipedia.org/wiki?curid=1336181", "title": "Castrum Inui", "text": "Castrum Inui \u00e8 il nome romano di un sito archeologico situato alla foce del fiume Incastro, sulla costa laziale tirrenica, nel territorio del comune di Ardea.\nSito archeologico.\nAlla foce del fiume Incastro, emissario del lago di Nemi, nel corso di una serie di campagne di scavo condotte dalla Soprintendenza ai beni archeologici del Lazio a partire dal 1998 e fortemente volute anche dalle associazioni locali sono stati rinvenuti i resti di strutture portuali, di un centro fortificato di epoca romana e di una vasta area sacra precedente.\nIl porto e la fortezza romana sono stati identificati con \"Castrum Inui\", citato nell'Eneide di Virgilio, che sarebbe stato fondato da Latino Silvio, figlio di Ascanio e nipote di Enea e il cui nome deriverebbe dal dio \"Inuus\" (Inuo), una divinit\u00e0 laziale dei boschi e dell'inizio delle cose, assimilata al dio Fauno.\nGli scavi, diretti dall'archeologo Francesco Di Mario, responsabile di zona della Soprintendenza, hanno riportato in luce le strutture del centro portuale fortificato, in attivit\u00e0 dal IV-III secolo a.C. fino al III secolo d.C., tra cui una serie di magazzini, un'area artigianale e un impianto termale con pavimenti a mosaico e pareti affrescate.\nLe strutture pi\u00f9 recenti, costruite in vari tipi di muratura (opera reticolata, opera mista, opera laterizia) si sovrappongono in parte ad altre pi\u00f9 antiche in opera quadrata di blocchi di tufo.\nSi ritiene che in epoca romana sia stata realizzata la fortificazione di un insediamento precedente ritenuto ancora strategicamente rilevante oppure importante da un punto di vista religioso in quanto collegato ai luoghi della fondazione di Roma.\nSono stati inoltre riportati alla luce la porta del \"castrum\", i resti di un molo del porto, con materiali del IV-III secolo a.C., alcuni di origine punico-siciliana, una cisterna di notevoli dimensioni, ed un'area sacra di consistente estensione, includente tre templi, due are ed una seconda cisterna.\nPer quanto riguarda gli edifici di culto si segnala un sacello dedicato ad Esculapio (I secolo d.C.), preceduto da altare in marmo, e ubicato al di sopra della pi\u00f9 antica delle due cisterne, nelle immediate vicinanze vi \u00e8 un grande tempio (denominato Tempio B) che sembra risalire nella sua prima fase al VI secolo a.C. ed \u00e8 preceduto da una scalinata volta in direzione dei due altari in peperino (datati nella prima met\u00e0 del III secolo a.C.), quindi un terzo tempio in tufo a cella unica (denominato tempio A), con scalinata a cinque gradini, rivolta verso le are in peperino, preceduto da un'area pavimentata, dove \u00e8 collocato l'altare ed una struttura cubica in travertino ancora da interpretare, per la quale si ipotizza una funzione di \"thesaurus\" monumentale. Questo piccolo santuario, datato provvisoriamente al III secolo a.C. fu in uso fino al II secolo d.C. per essere in seguito riutilizzato per attivit\u00e0 produttive.\nL'area sacra, solo parzialmente indagata, sembra essere stata di notevoli dimensioni e si \u00e8 ipotizzato che si tratti, nel suo complesso, dell\"'Aphrodisium\", santuario internazionale dedicato ad Afrodite marina e citato da Plinio il Vecchio tra \"Ardea\" e \"Antium\".\nGli scavi archeologici hanno potuto accertare la divinit\u00e0 venerata solo per il sacello di Esculapio, nel quale \u00e8 stata rinvenuta una statua del dio, per quanto riguarda il tempio A ed il tempio B, invece, non \u00e8 stato possibile ipotizzare culti specifici, sebbene le decorazioni architettoniche rinvenute mostrino la ricorrente presenza della dea Minerva. \u00c8 stata scoperta anche una statua raffigurante uno dei dioscuri (datata al II secolo d.C.), tuttavia si trovava all'interno di una vasca, probabilmente parte di una fullonica, pertanto non attribuibile ad un tempio in modo specifico.\nMito a \"Castrum Inui\".\nSecondo la leggenda \"Castrum Inui\" fu fondata da Latino Silvio, figlio di Ascanio e nipote di Enea, 1300 anni prima di Cristo.\nGli autori antichi raccontano dell'esistenza, nel tratto costiero tra le attuali citt\u00e0 di Anzio e Pomezia, di un insediamento denominato Castrum Inui, fortificato, posto sotto la protezione del dio Inuo e di un importante santuario internazionale noto come \"Aphrodisium\", dedicato a Venere Afrodite, dea dell'amore e della fertilit\u00e0 nata dal mare e madre di Inuo-Priapo. Una \"fortezza d'Inuo\" \u00e8 citata anche nel VI canto dell'Eneide. Altre fonti antiche parlano di \"Castrum Inui\" come citt\u00e0 portuale, poi abbandonata in epoca imperiale per una qualche insalubrit\u00e0 dei luoghi. Il Nibby, nel secolo scorso, vide la \"villa Priapi\", assimilabile al luogo chiamato \"Priapo\" in Ardea, noto ai biografi pontifici, per aver dato i natali a papa Leone V.\nMolte sono state le ipotesi sinora avanzate, e diverse le proposte di identificazione e localizzazione di questi antichi luoghi. I dati di scavo del sito del Fosso dell'Incastro, e soprattutto il rinvenimento di un insediamento fortificato, permettono di proporre l'identificazione del sito con il Castrum Inui di cui hanno scritto autori e storici antichi.\nL'antica Castrum Inui era dunque ubicata alle foci del fiume Incastro, emissario del lago di Nemi, luogo sacro ove approd\u00f2 Danae, principessa argiva fondatrice di Ardea.\nInuo, dal verbo \"ineo\" pertinente la penetrazione, la fecondazione, era considerato l'equivalente di Priapo, spesso assimilato a Pan, Lyceo, \"Lupercus\", Dionisio e Fauno. Era figlio di Venere e di Giove, protettore della fertilit\u00e0 dei campi. In realt\u00e0 Inuus \u00e8 una divinit\u00e0 di cui abbiamo scarne informazioni da Servio (Commentarii in Vergilii Aeneidos libros, 1, 775) e da Livio (Ab Urbe Condita, I, 5, 2), che lo descrivono come un dio legato al mondo pastorale e assimilabile, appunto, con Pan, Fauno, Incubo ed altri.\nIn un brano dei Saturnali di Macrobio (I Saturnali, 22, 2-7) \u00e8 invece presentata una visione diversa della divinit\u00e0, che viene identificata con il sole e come dio della materia, ipotesi in linea con quanto riportato da Dionigi di Alicarnasso sul punto delle coste laziali in cui Enea sarebbe approdato e sbarcato, un luogo che era sacro al dio Sole. I risultati dei recenti scavi, insieme alla rilettura del brano di Macrobio, hanno portato il direttore degli scavi, dr Francesco Di Mario, ad ipotizzare una possibile identit\u00e0 fra Castrum Inui e l'Aphrodisium: come se fossero due modi diversi in cui, in epoche differenti, gli antichi avessero nominato il medesimo luogo."}
{"id": "1336182", "revid": "1305772", "url": "https://it.wikipedia.org/wiki?curid=1336182", "title": "Napoli Ma.Ma. Futsal", "text": "L'Associazione Sportiva Dilettantistica Napoli Ma.Ma. Futsal, gi\u00e0 \"Marigliano-Marcianise Calcio a 5\", \u00e8 stata una squadra italiana di calcio a 5 con sede a Caivano, che rappresentava le citt\u00e0 di Marcianise e di Marigliano.\nStoria.\nLa societ\u00e0 nasce nell'estate del 2009 come A.S.D. Marigliano Marcianise Calcio a 5 dalla fusione tra il Marcianise e la \"Azzurra Marigliano\". Questa societ\u00e0 era sua volta nata da una fusione tra \"A.S. Marigliano '94 Calcio a 5\" (che nell'estate del 2006 aveva gi\u00e0 assorbito il \"Napoli Five\") e \"A.S.D. Azzurra Sant'Alfonso Pagani\" avvenuta nel maggio dell'anno precedente. \nNella stagione 2009-10 il Marigliano Marcianise giunge ottavo nel girone B di Serie A2, mentre nella stagione seguente effettua una fusione con il Napoli Barrese concludendo il campionato al nono posto. Nell'estate del 2011 si ha il cambio di denominazione in Napoli Ma.Ma. spostando la sede da Marcianise a Caivano. \nAl termine della terza stagione di A2, nell'estate del 2012 il Napoli Ma.Ma. si fonde a sua volta con lo Scafati Santa Maria dando vita al Napoli Santa Maria Scafati.\nColori e simbolo.\nColori.\nIl colore della maglia del Napoli Ma.Ma., cos\u00ec come quella del Marigliano Marcianise, era l'azzurro.\nStadio.\nLa societ\u00e0 giocava le proprie partite casalinghe nella palestra della Scuola Media \"Elia Aliperti\"."}
{"id": "1336186", "revid": "729019", "url": "https://it.wikipedia.org/wiki?curid=1336186", "title": "Volo One-Two-GO Airlines 269", "text": "Il Volo One-Two-GO Airlines 269 era un volo di linea passeggeri nazionale da Bangkok a Phuket, in Thailandia, operato dalla One-Two-GO Airlines.\nL'incidente.\nDomenica 16 settembre 2007 il volo 269 della One-Two-GO Airlines, operato da un MD-82, si schiant\u00f2 sulla pista dell'aeroporto di Phuket, Phuket - Thailandia, dopo aver fallito l'atterraggio in condizioni meteorologiche sfavorevoli. L'aereo, decollato da Bangkok, si spezz\u00f2 in due tronconi e prese istantaneamente fuoco. A bordo erano presenti 123 passeggeri e 7 membri dell'equipaggio.\nTra i sopravvissuti, si contano 14 thailandesi, 8 inglesi, 4 tedeschi, 3 iraniani, 3 irlandesi, 2 svedesi, 1 australiano, 1 austriaco e 1 olandese. La Farnesina ha negato la presenza di italiani a bordo.\nPrecedenti.\nQuesto incidente rappresenta il pi\u00f9 grave disastro aereo in Thailandia dopo lo schianto del volo 261 della Thai Airways avvenuto nel 1998, nel quale persero la vita 101 persone."}
{"id": "1336188", "revid": "287204", "url": "https://it.wikipedia.org/wiki?curid=1336188", "title": "Palermo Football Club 1932-1933", "text": "Questa voce raccoglie le informazioni riguardanti il Palermo Football Club nelle competizioni ufficiali della stagione 1932-1933.\nStagione.\nIl Palermo arriva in Serie A dopo un torneo cadetto che l'ha vista arrivare prima, anche grazie ai gol di Carlo Radice.\nLa stagione comincia con molto entusiasmo, nonostante una sconfitta e due pareggi nelle prime tre gare. La prima vittoria arriver\u00e0 solo alla quarta giornata contro la (1-0). Durante la stagione, il Palermo ricever\u00e0 anche sonore sconfitte come contro il , la due volte, l'Ambrosiana Inter e il , ma riuscir\u00e0 nell'impresa di battere il e di fare il double con il . La peggiore sconfitta sar\u00e0 quella del 20 novembre 1932 contro il (7-2), con reti del Palermo di Antonio Blasevich.\nAl termine della stagione si classificher\u00e0 tredicesimo, salvandosi dalla retrocessione con tranquillit\u00e0. Uomo della stagione risulter\u00e0 l'anziano Giovanni Chiecchi, mentre Carlo Radice non riuscir\u00e0 a mantenere la sua posizione di leader dell'attacco (reparto che comunque risulter\u00e0 alquanto anemico).\nIl primo gol in Serie A della storia palermitana lo segna Am\u00e9rico Ruffino, nel pareggio terminato 1-1 in trasferta contro la alla seconda giornata.\nStatistiche.\nStatistiche dei giocatori.\n\"Tra parentesi le presenze e le eventuali reti segnate\""}
{"id": "1336190", "revid": "438678", "url": "https://it.wikipedia.org/wiki?curid=1336190", "title": "\u00c0 flor do mar", "text": "\u00c0 flor do mar \u00e8 un film del 1986 diretto da Jo\u00e3o C\u00e9sar Monteiro.\nTrama.\nLaura Rossellini \u00e8 una giovane traduttrice italiana, il cui marito portoghese si \u00e8 suicidato.\nL'apparizione di un uomo misterioso, Robert Jordan, nella casa dove la famiglia passa le vacanze, sveglia l'affetto della giovane donna. Capace o incapace di amare di nuovo? \u00ab Ma tu sei morta \u00bb, dice di fronte allo specchio."}
{"id": "1336191", "revid": "907190", "url": "https://it.wikipedia.org/wiki?curid=1336191", "title": "Photobooth", "text": ""}
{"id": "1336196", "revid": "15756", "url": "https://it.wikipedia.org/wiki?curid=1336196", "title": "Apollo Command/Service Module", "text": "L'Apollo command and service module (CSM), in italiano modulo di comando e servizio Apollo, era uno dei due componenti principali della navicella statunitense Apollo, usata per il programma Apollo che permise agli astronauti di mettere piede sulla Luna tra il 1969 e il 1972. Il CSM funzionava come una navicella madre, in grado di trasportare un equipaggio composto da tre astronauti e il Modulo Lunare Apollo verso l'orbita lunare per poi riportare gli astronauti sulla Terra.\nLa navetta era composta da due parti, il \"modulo di comando\" di forma conica, che ospitava l'equipaggio e gli strumenti richiesti per il rientro atmosferico e l'ammaraggio, e il \"modulo di servizio\", che forniva la propulsione, l'energia elettrica, e ospitava tutto ci\u00f2 che veniva consumato durante la missione. Una connessione trasferiva l'energia e gli elementi di consumo tra i due moduli. Il modulo di servizio veniva sganciato e fatto bruciare nell'atmosfera prima del rientro del modulo di comando, che avrebbe riportato gli astronauti a casa.\nDiciannove CSM sono stati lanciati nello spazio, nove di questi portarono gli astronauti in orbita intorno alla Luna tra il 1968 e il 1972, mentre altri due eseguirono voli di prova con equipaggio in orbita terrestre bassa, tutti come parte del programma Apollo. Prima di questi, altri quattro CSM volarono come veicoli di test senza equipaggio, di cui due furono voli suborbitali e altri due orbitali. Dopo la conclusione del programma Apollo e durante il periodo 1973-1974, tre CSM trasportarono gli astronauti nella stazione spaziale orbitale \"Skylab\". Infine, nel 1975, l'ultimo CSM si agganci\u00f2 alla navetta sovietica Soyuz 19 come parte del programma internazionale Apollo-Sojuz Test Project.\nSviluppo.\nQuando il 28 novembre 1961 la NASA assegn\u00f2 il primo contratto alla \"North American Aviation\", ancora si riteneva che l'allunaggio sarebbe stato ottenuto mediante l'ascesa diretta sulla Luna piuttosto che successivamente all'inserimento in orbita lunare. Pertanto, il progetto preliminare era privo di un sistema atto ad agganciare il modulo di comando a un modulo di escursione lunare. La scelta di passare ad un profilo di missione che comportava il \"rendezvous\" in orbita lunare, oltre a ai diversi ostacoli tecnici incontrati in alcuni sottosistemi (come il controllo ambientale), rese presto chiaro che sarebbe stata necessaria una riprogettazione sostanziale del Modulo di Comando. Cos\u00ec, nel 1963, la NASA decise che il modo pi\u00f9 efficiente per mantenere il programma in linea con i tempi previsti fosse quello di procedere con lo sviluppo in due versioni:\nNel gennaio del 1964, la \"North American Aviation\" inizi\u00f2 a presentare i dettagli della progettazione di \"Block II\" alla NASA. I veicoli spaziali \"Block I\" vennero utilizzati per tutti i voli di prova senza equipaggio del Saturn IB e Saturn V. Inizialmente vennero programmati due voli con equipaggio, per poi essere ridotti a uno alla fine del 1966. Questa missione, designata AS-204 ma denominata poi Apollo 1, era prevista per essere lanciata il 21 febbraio 1967, tuttavia, durante una prova generale per il lancio il 27 gennaio, tutti e tre gli astronauti (Gus Grissom, Ed White e Roger Chaffee) rimasero uccisi in un incendio sviluppatosi in cabina che rivel\u00f2 gravi problemi di progettazione, costruzione e manutenzione nel \"Block I\", molti dei quali erano stati riportati anche nei moduli di comando del \"Block II\", al momento in costruzione.\nDopo un'indagine approfondita da parte dell\"'Apollo 204 Review Board\", si decise di chiudere la fase \"Block I\" con equipaggio e ridefinire il \"Block II\" per incorporare le raccomandazioni presentate. Il \"Block II\" comprendeva un design dello scudo termico rivisto, che venne testato sui voli Apollo 4 e Apollo 6. Il primo veicolo spaziale \"Block II\" vol\u00f2 nella prima missione con equipaggio nella missione Apollo 7.\nI due modelli, I e II, erano essenzialmente simili nelle dimensioni generali, ma diversi miglioramenti del design ortarono alla riduzione del peso nel \"Block II\". Inoltre, i serbatoi del propellente del modulo di servizio del \"Block I\" erano leggermente pi\u00f9 grandi di quelli del \"Block II\". L'astronave Apollo 1 pesava circa 20.000 kg, mentre il Blocco II Apollo 7 pesava 16.500 kg, un peso che verr\u00e0 comunque superato nelle missioni lunari poich\u00e9 era necessario trasportare maggiori quantit\u00e0 di propellente e l'antenna ad alto guadagno. Nelle specifiche riportate di seguito, a meno che diversamente specificato, tutti i pesi dati sono per il veicolo spaziale del Blocco II.\nIl costo totale per lo sviluppo del CSM e delle unit\u00e0 prodotte \u00e8 stato di 36,9 miliardi di dollari rapportati al 2016, regolato da un totale nominale di $ 3,7 miliardi.\nModulo di Comando.\nIl modulo di comando era un cono tronco di 3,2 metri di altezza e 3,9 metri di diametro alla base. Il compartimento anteriore conteneva due propulsori di assetto, il tunnel di aggancio e i componenti necessari al rientro. Il compartimento pressurizzato interno ospitava i sedili dell'equipaggio, contenitori per l'equipaggiamento, controlli e \"display\" e molti sistemi della navetta. L'ultima sezione, il compartimento posteriore, conteneva 10 propulsori di assetto e i relativi serbatoi di propellente, serbatoi di acqua e i cavi di collegamento del CSM.\nCostruzione.\nIl modulo di comando consisteva in due strutture di base unite insieme: la struttura interna (involucro pressurizzato) e la struttura esterna.\nLa sezione interna era costituita da una struttura a \"sandwich\" di alluminio che consisteva in uno strato interno in alluminio saldato, un'anima in alluminio a nido d'ape e una legatura esterna. Lo spessore del nido d'ape variava da circa 3,8 centimetri alla base a circa 0,64 centimetri nel tunnel di accesso anteriore. Questa struttura interna rappresentava il compartimento pressurizzato destinato ad ospitare l'equipaggio.\nLa struttura esterna era realizzata in acciaio alveolare saldato tra lamiere frontali in lega di acciaio. Lo spessore variava da 1,27 centimetri a 6,35 centimetri. Parte dell'area tra il guscio interno ed esterno veniva riempito con uno strato di isolante in fibra di vetro, come protezione termica aggiuntiva.\nProtezione termica.\nUno scudo termico ablativo posto all'esterno del Modulo di Comando proteggeva la capsula dall'intenso calore che veniva a formarsi durante il rientro atmosferico, sufficiente a fondere la maggior parte dei metalli. Questo scudo termico era composto da resina fenolica formaldeidica (AVOCOAT). Durante il rientro, questo materiale si carbonizzava e si scioglieva, assorbendo e portando via il calore. Lo scudo termico era formato da diversi rivestimenti esterni: una guarnizione a pori, una barriera antiumidit\u00e0 (un rivestimento riflettente bianco) e un rivestimento termico in Mylar argento che assomigliava a un foglio di alluminio.\nLo spessore dello scudo termico variava da 5,1 cm nella porzione di poppa (la base della capsula, che era rivolta in avanti durante il rientro) a 1,3 cm nel compartimento dell'equipaggio e nelle parti anteriori. Il peso totale dello scudo era di circa 1.400 kg.\nCompartimento anteriore.\nIl compartimento anteriore era l'area al di fuori del guscio pressurizzato interna nel naso della capsula, situato attorno al tunnel di attracco e coperto dallo scudo termico. Questo era diviso in quattro segmenti posti a 90 gradi che contenevano l'apparecchiatura di atterraggio sulla terra (tutti i paracadute, le antenne per il recupero, la luce del faro e l'imbracatura di recupero del mare), due motori di assetto e il meccanismo di rilascio dello scudo termico anteriore.\nDurante il rientro, a 7.600 metri sul livello del mare, lo scudo termico anteriore veniva espulso al fine di esporre l'equipaggiamento di ammaraggio e consentire lo spiegamento dei paracaduti.\nCompartimento di poppa.\nLo scompartimento di poppa era situato attorno alla parte pi\u00f9 ampia del Modulo di Comando, appena in avanti (sopra) dello scudo termico di poppa. Il compartimento era diviso in 24 campate contenenti 10 motori di controllo di assetto; il serbatoio del combustibile, dell'ossidante e dell'elio per il sottosistema di controllo di assetto; da serbatoi d'acqua; dalle nervature del sistema di attenuazione dell'impatto; e da diversi altri strumenti. In questo vano si trovava anche il punto in cui vi era l'unione tra il cablaggio e l'impianto idraulico del Modulo di Comando e di quello di Servizio. I pannelli dello scudo termico che coprivano lo scompartimento di poppa erano rimovibili per la manutenzione dell'attrezzatura prima del volo.\nSistema di rientro a Terra.\nI componenti relativi al sistema di rientro a Terra (conosciuti come ELS: \"Earth Landing System\") erano alloggiati intorno al tunnel di attracco anteriore. Tale compartimento era separato dal centro per mezzo di una paratia e era diviso in quattro alloggiamenti posti a 90 gradi. Il sistema consisteva in due parafreni con mortaio, tre paracadute principali, tre paracadute pilota per dispiegare i principali, tre sacche di gonfiaggio per raddrizzare la capsula se necessario dopo che era ammarata, un cavo di recupero, un marcatore colorante e un anello galleggiante.\nIl centro di massa del Modulo di Comando era stato spostato a circa 30 centimetri dal centro di pressione (lungo l'asse di simmetria), in modo che vi fosse un momento di rotazione durante il rientro, inclinando la capsula e fornendo una discreta portanza (l'efficienza aerodinamica era di circa 0,368). La capsula veniva quindi guidata facendola ruotare usando i propulsori di assetto. Questo sistema riduceva notevolmente la forza g sperimentata dagli astronauti, permettendo una ragionevole quantit\u00e0 di controllo direzionale e quindi consentendo di raggiungere il punto di ammaraggio previsto con un errore di pochi chilometri.\nA 7,3 km dalla superficie dell'oceano, lo scudo termico anteriore veniva espulso grazie a quattro molle di compressione a gas pressurizzato. Venivano quindi dispiegati i parafreni che contribuivano a rallentare il veicolo spaziale a 201 chilometri all'ora. A 3.3 km i parafreni venivano espulsi e rilasciati i paracadute pilota in grado di estrarre quelli principali. Questi rallentavano il Modul di Comando a 35 chilometri all'ora, la velocit\u00e0 a cui avveniva il successivo ammaraggio. La porzione della capsula che per prima entrava in contatto con l'acqua conteneva quattro nervature che riducevano ulteriormente la forza dell'impatto. Il Modulo di Comando era progettato per effettuare, senza alcun problema, un ammaraggio oceanico con solo due paracaduti dispiegati (come avvenne ad Apollo 15), il terzo paracadute era una precauzione di sicurezza.\nSistema di controllo d'assetto.\nIl sistema di controllo dell'assetto (\"Reaction control system\" o RCS) del Modulo di Comando consisteva di dodici razzi dalla spinta di 410 N; dieci erano situati nel vano di poppa e due in quello anteriore. Quattro serbatoi immagzzinavano 120 chilogrammi di monometilidrazina e l'ossidante tetrossido di diazoto. Questi venivano pressurizzati da 0,50 kg di elio conservati ad una pressione di 28,6 MPa in due serbatoi.\nPortelli.\nIl portellone anteriore, attraverso il quale gli astronauti potevano raggiungere il modulo lunare, era posizionato nella parte superiore del tunnel di attracco. Aveva un diametro di 76 centimetri e pesava 36 chili. Era costituito da due anelli lavorati che poi venivano uniti a un pannello a nido d'ape. Il lato esterno era coperto da un isolante da 13 mm e da uno strato di alluminio. Il bloccaggio avveniva in sei punti e veniva attuato tramite una maniglia che azionava una pompa. Al centro del portello vi era una valvola che veniva utilizzata per equalizzare la pressione tra il tunnel e il modulo di comando in modo da poterlo aprire con facilit\u00e0.\nIl portello di accesso alla navetta misurava 74 centimetri di altezza e 86 centimetri di larghezza, con un peso di 102 kg. Veniva azionato per mezzo di una maniglia che attivava una pompa che, a sua volta, azionava un meccanismo a cricchetto che apriva o chiudeva contemporaneamente quindici chiavistelli.\nSistema di aggancio.\nIl profilo delle missioni Apollo richiedevano che il modulo lunare si agganciasse con il CSM, sia al ritorno del primo dall'escursione lunare sia nella manovra di estrazione dal terzo stadio del razzo Saturn V che avveniva nelle fasi iniziali del volo. Il meccanismo di aggancio era un sistema \"non androgino\", costituito da una sonda posizionata nella parte anteriore del Modulo di Comando che si collegava ad un cono troncato situato sul modulo lunare (LEM). La sonda veniva estesa come un martinetto a forbice per catturare il LEM dopo il contatto iniziale, noto come \"aggancio soffice\". Quindi, la sonda veniva ritirata per tirare insieme i veicoli e stabilire una connessione stabile, nota come \"aggancio solido\". Il meccanismo presentava diverse specifiche richieste dalla NASA come: consentire ai due veicoli di connettersi e attenuare i movimenti in eccesso e l'energia causati dall'attracco, allineare e centrare i due veicoli, fornire una connessione strutturalmente rigida tra i due veicoli, possedere circuiti di alimentazione e logica ridondanti per tutti i componenti elettrici e i bulloni esplosivi.\nConfigurazione interna della cabina.\nLo scompartimento pressurizzato centrale del Modulo di Comando era il suo unico spazio abitabile. Questo metteva a disposizione degli astronauti un volume totale di 5,9 m3 e ospitava i principali pannelli di controllo, i sedili per l'equipaggio, i sistemi di guida e di navigazione, gli armadietti in cui venivano stivati cibo e attrezzature, il sistema di gestione dei rifiuti e il tunnel di attracco.\nA dominare la parte anteriore della cabina vi era il pannello principale, realizzato a forma di mezzaluna, che misurava circa 2,1 metri di larghezza e 0,91 metri di altezza. Era organizzato in tre sotto-pannelli, ognuno dei quali era organizzato in base ai compiti specifici di ciascun membro dell'equipaggio. Il pannello del comandante della missione (lato sinistro) includeva gli indicatori di velocit\u00e0, di assetto e altitudine, i comandi di volo primari e il \"Flight Director Attitude Indicator\" principale.\nIl pilota del Modulo di Comando svolgeva il compito di navigatore, quindi il suo pannello di controllo, posizionato al centro, includeva i comandi del computer di guida e di navigazione, il pannello di avvertimento e avvertenza, il \"timer\" degli eventi, i comandi per il sistema di propulsione di servizio e di controllo di assetto e quelli per la gestione del sistema di controllo ambientale.\nIl pilota di Modulo Lunare aveva il compito di ingegnere di volo, quindi il suo pannello (lato destro) includeva i controlli delle celle a combustibile, i controlli elettrici, delle batterie e per la comunicazione.\nA fianco del pannello principale vi erano una serie di pannelli di controllo pi\u00f9 piccoli. Sul lato sinistro vi era il pannello contenente i disgiuntori automatici, i controlli audio, i controlli del motore principali. Sulla destra vi erano altri disgiuntori automatici e un pannello di controllo audio ridondante, insieme agli interruttori per il controllo ambientale. In totale, i pannelli del modulo di comando includevano 24 strumenti, 566 interruttori, 40 indicatori di eventi e 71 luci.\nI seggiolini dell'equipaggio erano costruiti da tubi d'acciaio cavi e ricoperti da un pesante tessuto ignifugo noto come \"Armalon\". Le estensioni per le gambe dei due seggiolini pi\u00f9 esterni potevano essere ripiegati in diverse posizioni, mentre quella centrale poteva essere staccata e posata sulla paratia posteriore. Un controllo della rotazione e della traslazione era installato sui braccioli del sedile di sinistra. Questo veniva utilizzato dal membro dell'equipaggio che eseguiva l'attracco e la manovra di estrazione con il LEM, solitamente il pilota del Modulo di Comando. Di fronte al seggiolino centrale e destro vi era il controllo rotazionale duplicato. I seggiolini erano supportati da otto ammortizzatori, progettati per facilitare l'impatto al momento dell'ammaraggio o, in caso di atterraggio di emergenza, l'atterraggio su terreno solido.\nLo spazio cabina contiguo veniva organizzato in sei zone destinate all'equipaggiamento:\nIl Modulo di Comando aveva cinque finestre. Le due laterali misuravano 330 mm quadrati ed erano poste accanto ai seggiolini sinistro e destro. Le due finestre di \"rendez-vous\" triangolari rivolte in avanti misuravano 200 per 330 millimetri e venivano utilizzate per facilitare l'avvicinamento e l'attracco con il LEM. La finestra circolare dello sportello aveva un diametro di 27 cm ed era direttamente sopra il seggiolino centrale. Ogni finestra consisteva in tre vetri spessi assemblati. I due interni, che erano fatti di alluminosilicato, costituivano parte del vano pressurizzato del modulo. Quello esterno, in silice fusa, fungeva sia da protezione per i detriti spaziali che come parte dello scudo termico. Ognuno possedeva un rivestimento antiriflesso e un rivestimento riflettente blu-rosso sulla superficie interna.\nModulo di servizio.\nIl modulo di servizio era una struttura cilindrica non pressurizzata, che misurava 7,5 metri in lunghezza e 3,9 metri in diametro. Comprendeva i sistemi di propulsione, i serbatoi dei propellenti, le celle a combustibile per la produzione di energia elettrica, l'antenna per le comunicazioni con il Controllo di Missione, 4 propulsori di assetto per le manovre e serbatoi per l'acqua e l'aria. Nelle missioni Apollo 15, 16 e 17 portava anche un contenitore per strumenti scientifici. Il sistema di propulsione era usato per le manovre di immissione e di uscita dall'orbita lunare e per effettuare le correzioni di rotta durante il viaggio fra la Terra e la Luna. Il modulo di servizio rimaneva attaccato al modulo di comando per tutta la durata della missione e veniva sganciato prima del rientro nell'atmosfera terrestre."}
{"id": "1336197", "revid": "1543377", "url": "https://it.wikipedia.org/wiki?curid=1336197", "title": "Fiorino surinamese", "text": "Il fiorino (Codice ISO: \"SRG\") era la valuta del Suriname fino al 1\u00ba gennaio 2004. Era diviso in 100 \"cent\". Fino al 1940, il plurale era \"cents\", con \"centen\" apparso in qualche stampa recente.\nStoria.\nIl fiorino surinamese era inizialmente alla pari con il Fiorino olandese. Nel 1940, in seguito all'occupazione nazista dei Paesi Bassi, la valuta (insieme con il Fiorino delle Antille olandesi) fu agganciata al Dollaro statunitense al tasso di 1,88585 fiorino = 1 dollaro.\nIl fiorino surinamese soffri di alta inflazione all'inizio degli anni '90. Fu cos\u00ec sostituito dal Dollaro surinamese il 1\u00ba gennaio 2004 al cambio di 1 dollaro = 1000 fiorini. Per risparmiare costi di produzione, le monete del valore di meno di 5 fiorini (tutte in centesimi) furono dichiarate in corso legale con il valore pari al loro valore facciale nella nuova valuta. Quindi, queste monete accrebbero il loro potere d'acquisto di 1000 volte.\nMonete.\nLe monete in circolazione sono nei tagli da 1, 5, 10, 25, 100 e 250 cent (queste monete hanno ancora valore legale).\nBanconote.\nLe banconote che erano in circolazione fino al 2004 erano nei tagli da 5, 10, 25, 100, 500, 1000, 5000, 10000 e 25000 fiorini."}
{"id": "1336199", "revid": "1967654", "url": "https://it.wikipedia.org/wiki?curid=1336199", "title": "Saxby Chambliss", "text": ""}
{"id": "1336202", "revid": "1543377", "url": "https://it.wikipedia.org/wiki?curid=1336202", "title": "Stenella coeruleoalba", "text": "La stenella striata (\"Stenella coeruleoalba\", Meyen 1833) \u00e8 un cetaceo odontoceto appartenente alla famiglia dei delfinidi che vive nelle acque temperate e tropicali di tutti gli oceani del mondo. Raggiunge la lunghezza di circa 2,5 m e il peso di circa 160 kg.\nSi nutre di calamari e piccoli pesci e per cacciare pu\u00f2 spingersi fino alla profondit\u00e0 di 200 m.\n\u00c8 capace di compiere spettacolari salti fuori dall'acqua e, al pari del tursiope (\"Tursiops truncatus\"), \u00e8 uno dei delfini pi\u00f9 studiati e pi\u00f9 conosciuti.\nDistribuzione ed habitat.\nLe stenelle striate vivono in ambiente pelagico, in acque temperate e tropicali di praticamente tutti gli oceani. Si trovano in abbondanza nel nord Atlantico, fino a Groenlandia, Islanda, isole Isole F\u00e6r \u00d8er e Danimarca; nel mar Mediterraneo, nel Golfo del Messico, nell'Oceano Indiano, dall'Australia all'Africa meridionale e nel Pacifico dal Giappone alle coste degli Stati Uniti.\nPossono vivere in acque la cui temperatura varia dai 10 ai 26 \u00b0C, sebbene il loro \"optimum\" sia intorno ai 18-22 gradi.\nSembrano essere comuni in tutto il loro areale, sebbene esistano delle aree con una bassa densit\u00e0 di popolazione.\nNel Pacifico orientale il loro areale si sovrappone con quelli della \"Stenella longirostris\" e della \"Stenella attenuata\", sebbene tendano ad essere pi\u00f9 numerose nelle aree in cui le due specie sopra citate sono meno abbondanti.\nNel Mediterraneo vivono in acque la cui profondit\u00e0 supera i 100 m.\nLe Migrazioni.\nAlcune popolazioni di stenella striata compiono delle migrazioni che, soprattutto nel Pacifico orientale, sembrano seguire i movimenti delle correnti calde oceaniche. Nei mesi autunnali si avvicinano alla costa e in inverno scendono pi\u00f9 a sud. In estate compiono il percorso inverso, nuotando per\u00f2 nelle acque pi\u00f9 profonde e aperte.\nIn Mediterraneo, quando la temperatura del bacino meridionale cresce, le stenelle si spostano verso la parte settentrionale. In questo mare sono state osservate anche delle migrazioni nictemerali: di sera i delfini si avvicinano alla costa per cacciare, mentre di mattina tornano in mare aperto.\nMorfologia.\nIl corpo \u00e8 affusolato e snello, per assicurare una maggiore idrodinamicit\u00e0.\nIl rostro, costituito dall'allungamento di mascella e mandibola, \u00e8 lungo e sottile, ben evidente.\nLa pinna dorsale \u00e8 arcuata e piccola e si trova circa a met\u00e0 del corpo. Le pinne pettorali (\"flipper\") sono affusolate. La pinna caudale \u00e8 sottile e divisa in due lobi (\"flukes\") da un setto molto evidente. Come in tutti i Cetacei, la pinna caudale e la pinna dorsale sono prive di ossa e sono costituite da tessuto connettivo, mentre le pinne pettorali sono costituite da ossa omologhe a quelle degli altri tetrapodi.\nLa fronte \u00e8 nettamente separata dal rostro e il melone \u00e8 piuttosto pronunciato.\nI denti, presenti in numero di 50 sia sulla mascella sia sulla mandibola, sono corti e conici, del diametro di circa 3 mm e leggermente ricurvi.\nSulla sommit\u00e0 del capo \u00e8 presente lo sfiatatoio, attraverso cui la stenella espelle l'aria respirata e la cui apertura e chiusura \u00e8 dovuta a muscolatura volontaria. Quando lo sfiatatoio \u00e8 aperto, \u00e8 possibile osservare il setto nasale.\nAnche le stenelle, al pari degli altri Cetacei, sono prive di peli.\nPresenta una colorazione bianca sul ventre, grigia sui fianchi e blu sul dorso. I fianchi sono attraversati da striature longitudinali che partono dall'orecchio e raggiungono l'ano. Altre striature partono dall'occhio e raggiungono le pinne pettorali. Un'ulteriore striscia, variabile per forma e dimensioni, simile a una fiamma e di colore bianco, si estende dai fianchi fino alla base della pinna dorsale.\nDimensioni.\nSono state osservate delle piccole differenze nella taglia degli individui delle popolazioni che vivono nell'Atlantico nord-orientale e nel Mediterraneo nord-occidentale e sud-occidentale. In genere gli animali che vivono nel Mediterraneo meridionale sono pi\u00f9 grandi di quelli che vivono nel bacino settentrionale. Questo suggerisce l'esistenza di un certo grado di variabilit\u00e0 genetica tra le varie popolazioni di stenelle.\nRiconoscimento in mare.\n\u00c8 facilmente riconoscibile anche a grandi distanze per gli spruzzi causati dai suoi numerosi e spettacolari salti. La colorazione dei fianchi la rende distinguibile dalle altre specie di delfini, anche se spesso viene confusa col delfino comune (\"Delphinus delphis\"). Nuota spesso nell'onda di prua di navi e barche ed \u00e8 il delfino pi\u00f9 frequentemente avvistato nel Santuario dei Cetacei, un tratto di mare compreso tra Liguria, Sardegna settentrionale e Francia meridionale.\nTassonomia.\nLa stenella striata \u00e8 una delle cinque specie tradizionalmente incluse nel genere \"Stenella\". Studi recenti hanno per\u00f2 mostrato come il genere \"Stenella\" sia un gruppo parafiletico. Secondo questi studi, parenti prossimi della stenella striata sono la stenella climene (\"Stenella clymene\"), il delfino comune (\"Delphinus delphis\"), la stenella maculata atlantica (\"Stenella frontalis\") e il tursiope indo-pacific\u03bf (\"Tursiops aduncus\").\nIl nome scientifico \"coeruleoalba\" (lat., \"coeruleus\" \"blu scuro\"; \"albus\" \"bianco\") si riferisce alle caratteristiche striature bianche e blu presenti sui fianchi dell'animale.\nEcologia.\nComportamento sociale.\nLe stenelle generalmente vivono in branchi, chiamati \"scuole\" (\"school\" in inglese), che possono variare nel numero di esemplari e nella composizione. Nelle acque al largo delle coste giapponesi sono stati identificati branchi composti da poco meno di 500 esemplari, anche se possono esistere scuole costituite da migliaia di unit\u00e0.\nGeneralmente per\u00f2 il numero medio di esemplari in una scuola non supera i 100 individui.\nLe scuole di stenelle presenti nell'Atlantico settentrionale sono composte da 10-30 esemplari e solo raramente raggiungono le 100 unit\u00e0.\nLa stenella striata presenta dei comportamenti di superficie il cui significato non \u00e8 ancora ben chiaro:\nSembra che i salti costituiscano una sorta di gioco o che aiutino gli animali a liberarsi dei parassiti, mentre \"tailslapping\" e \"flipperslapping\" sembrano essere comportamenti di sfida.\nI salti compiuti dalle stenelle sono molto spettacolari e ne sono stati identificati 8 tipi:\nGli avvitamenti possono essere con rotazione di 90\u00b0 o 180\u00b0. L\"'ensemble\" consiste in un salto effettuato da due individui, in cui uno viene spinto fuori dall'acqua dall'altro.\nSono in grado di raggiungere la velocit\u00e0 di circa 37 km/h.\nRiproduzione.\nI maschi raggiungono la maturit\u00e0 sessuale tra i 7 ed i 15 anni, le femmine tra i 5 ed i 13.\nL'accoppiamento avviene in inverno e all'inizio dell'estate nelle popolazioni del Pacifico, mentre avviene in autunno in quelle mediterranee.\nLa gestazione dura 12 mesi e l'intervallo tra una gestazione e l'altra \u00e8 di circa 4 anni.\nLo svezzamento dura circa 16 mesi.\nNel Pacifico occidentale le scuole sono state suddivise in tre tipi diversi a seconda dei comportamenti riproduttivi:\nLe scuole adulte e quelle miste vengono suddivise in riproduttive e non-riproduttive; i cuccioli rimangono con gli adulti per circa 2-3 anni dopo lo svezzamento e poi si uniscono alle scuole giovanili. Poco prima del raggiungimento della maturit\u00e0 sessuale le femmine si riuniscono alle scuole adulte non-riproduttive, mentre i maschi sessualmente maturi si uniscono alle scuole riproduttive, in cui convergono anche le femmine mature. I maschi, dopo l'accoppiamento, possono lasciare queste scuole e unirsi alle scuole miste non riproduttive.\nAlimentazione.\nSi cibano prevalentemente di piccoli pesci, molluschi cefalopodi e talvolta anche crostacei, adattando la loro dieta alla disponibilit\u00e0 del cibo, sia per quanto riguarda la sua abbondanza sia per la sua composizione in specie.\nLe popolazioni di stenella che vivono in Mediterraneo si nutrono prevalentemente di Cefalopodi, soprattutto \"Albraliopsis pfefferi\", \"Onychoteuthis banksii\", totani (\"Todarodes sagittatus\") e \"Brachioteuthis riisei\", mentre quelle oceaniche si nutrono di pesci appartenenti alla famiglia Myctophidae, la maggior parte dei quali presentano degli organi bioluminescenti e hanno una lunghezza compresa tra 60 e 300 mm.\nIn Sudafrica e in Giappone i delfini si spingono per cacciare fino alla profondit\u00e0 di 700 m.\nSpesso, nelle acque del Pacifico orientale nuotano insieme ai tonni per cooperare nella pesca.\nAcustica.\nPoco si sa sul comportamento acustico di questi delfini.\nLe stenelle producono dei suoni di frequenza compresa tra i 50 e i 150 kHz, detti \"click\", che sono utilizzati per l'ecolocalizzazione e quindi per la caccia. Sono in grado di emettere delle serie prolungate di \"click\", detti \"burst\", che al nostro orecchio appaiono simili a miagolii.Accanto a questi suoni, sono in grado di produrre anche dei fischi, di frequenza pi\u00f9 bassa, circa 20\u00a0kHz, utilizzati per la comunicazione intraspecifica e che possono essere uditi anche a distanze molto elevate.\nL'attivit\u00e0 acustica delle stenelle sembra essere maggiore di notte, in accordo col comportamento alimentare di questi cetacei.\nStato di conservazione.\nAd oggi, non vi sono dati certi che attestino che le popolazioni di Stenelle siano in declino.\nAd ogni modo, secondo l'ACCOBAMS, le minacce cui esse sono sottoposte potrebbero portare, nell'arco di 3 generazioni (circa 60 anni), alla riduzione del 30% del numero degli esemplari.\nI principali pericoli che minacciano le stenelle sono:"}
{"id": "1336204", "revid": "4175", "url": "https://it.wikipedia.org/wiki?curid=1336204", "title": "Societ\u00e0 calcistiche affiliate a federazioni diverse da quella competente territorialmente", "text": "Per motivi storici o geografici una societ\u00e0 calcistica pu\u00f2 trovarsi nel territorio in cui vige la giurisdizione di una federazione calcistica ma essere affiliata a un'altra, in genere limitrofa.\nQuesto accade normalmente in Europa per squadre che si trovano in zone di confine oppure in piccoli Paesi senza Federazione nazionale (\u00e8 il caso di squadre che si affiliarono a una Federazione limitrofa e che per motivi storici rimangono affiliati a tale organismo anche una volta che nel proprio Paese la Federazione nasca, si veda il caso di Andorra).\nDette squadre partecipano a ogni livello alle competizioni organizzate dalla Federazione presso cui sono affiliate e in ambito internazionale rappresentano tale Federazione, non il proprio Paese di provenienza.\nL'elenco non tiene conto di squadre militanti in campionati transnazionali (Major League Soccer o North American Soccer League, che ospitano compagini provenienti da Stati Uniti, Canada e occasionalmente da Messico e Porto Rico) oppure che, pure iscritte alla Federazione del proprio Paese, prendano parte al campionato organizzato da un'altra Federazione nazionale ma partecipino alla propria Coppa nazionale (come per esempio il caso di alcune squadre gallesi oppure di quelle del Liechtenstein che, non esistendo un campionato organizzato dalla propria Federazione, militano tutte in Svizzera)."}
{"id": "1336205", "revid": "339392", "url": "https://it.wikipedia.org/wiki?curid=1336205", "title": "Lista di societ\u00e0 calcistiche che giocano in un campionato estero", "text": ""}
{"id": "1336209", "revid": "187", "url": "https://it.wikipedia.org/wiki?curid=1336209", "title": "Haute Marne", "text": ""}
{"id": "1336211", "revid": "172231", "url": "https://it.wikipedia.org/wiki?curid=1336211", "title": "Casamicciola", "text": ""}
{"id": "1336212", "revid": "287204", "url": "https://it.wikipedia.org/wiki?curid=1336212", "title": "Modugno Calcio a 5", "text": "La Societ\u00e0 Sportiva Dilettantistica Modugno Calcio a 5 \u00e8 stata una societ\u00e0 italiana di calcio a 5 con sede a Modugno.\nStoria.\nLa societ\u00e0 viene fondata da Pino Germinario nel 1986 come \"C.A.G. Modugno\". Dopo diverse stagioni nei campionati regionali, nel 1994 la presidenza \u00e8 assunta da Michele Terrone che ne cambia la denominazione in Modugno Calcio a 5. La squadra ha giocato dapprima nel campo di calcio a 5 dell'Oratorio di Modugno, poi nel Palazzetto dello Sport fino al trasferimento al PalaFlorio di Bari. Nella stagione 2006-07 la squadra allenata da Massimiliano Bellarte ha vinto il proprio girone di Serie B venendo promossa in Serie A2. Al debutto nella categoria, nella stagione seguente il Modugno ha sfiorato la promozione nella massima serie, grazie all'innesto di alcuni elementi provenienti dalle categorie superiori quali Rodrigo Teixeira (capocannoniere del girone) e M\u00e1rcio Zanchetta. Al termine della stagione 2012-13 la squadra \u00e8 retrocessa in Serie B dopo essere stata sconfitta nei play-out dall'Acireale. Il declino della societ\u00e0 prosegue anche nella stagione seguente, conclusa all'ultimo posto del girone E a pari merito con Barletta e Venafro. Gli scontri diretti condannano tuttavia i \"rossoneri\" che, dopo diciassette anni trascorsi nei campionati nazionali, fanno ritorno nelle categorie regionali. In virt\u00f9 della consolidata tradizione sportiva, durante l'estate la societ\u00e0 viene ripescata in Serie B. Nella stagione 2014-15 la panchina \u00e8 affidata a mister Mazzarella, che nonostante la poca esperienza e una rosa composta prevalentemente da giovani, la squadra centra la salvezza con un discreto anticipo. L'estate seguente la societ\u00e0 non \u00e8 stata in grado di sostenere i costi di gestione degli impianti e dello staff tecnico, rinunciando alla Serie B e cessando la trentennale attivit\u00e0 sportiva.\nStatistiche e record.\nSi riportano di seguito le partecipazioni della societ\u00e0 ai campionati nazionali."}
{"id": "1336214", "revid": "61051", "url": "https://it.wikipedia.org/wiki?curid=1336214", "title": "Mesoplodon carlhubbsi", "text": "Il mesoplodonte di Hubbs (Mesoplodon carlhubbsi) \u00e8 un cetaceo odontoceto della famiglia Ziphiidae. Quando venne scoperto dall'ittiologo Carl Hubbs, venne erroneamente ritenuto un mesoplodonte di Bowdoin; comunque, non appena lo studioso si accorse di aver scoperto una nuova specie, venne ribattezzata cos\u00ec in suo onore. Questa specie ha la tipica dentatura bizzarra che si ritrova tra i membri del suo genere, ma le sue caratteristiche pi\u00f9 salienti sono un \"berretto\" bianco sulla testa e cicatrici molto numerose. Questa specie \u00e8 nota per 31 spiaggiamenti ed un possibile avvistamento.\nDescrizione fisica.\nIl corpo \u00e8 quello tipico dei \"Mesoplodon\", fatta eccezione per un aspetto pi\u00f9 rotondo e pi\u00f9 affusolato alle estremit\u00e0, cosa che le d\u00e0 l'aspetto di un fuso. Il rostro ha una lunghezza moderata e la mandibola inferiore si inarca oltre il rostro, come nel mesoplodonte di De Blainville, ma molto meno. I denti sono abbastanza lunghi, sono situati all'apice della mandibola e sono leggermente pi\u00f9 alti del rostro. Dopo i denti, la mandibola scende gi\u00f9 per ritornare al pari del becco. I maschi hanno una colorazione che va dal grigio scuro al nero, senza controombreggiatura, possiedono macchie bianche sul becco e sul melone bulboso (simile ad un cappello \"da \"baseball\"\") e presentano anche estese cicatrici bianche. Le femmine e i giovani hanno il dorso di un grigio pi\u00f9 chiaro e le regioni inferiori bianche e a volte hanno bianco anche il becco. Sia i maschi che le femmine raggiungono una lunghezza di 5,4 metri e pesano 1500\u00a0kg. Alla nascita sono lunghe circa 2,5 metri, le dimensioni pi\u00f9 lunghe di ogni balena dal becco: il 46% della lunghezza della madre.\nPopolazione e distribuzione.\nVive nel Pacifico settentrionale, ad ovest \u00e8 limitata al Giappone e ad est \u00e8 diffusa dalla Columbia Britannica alla California. Tra queste due aree dovrebbero vivere anche nell'oceano aperto, ma non \u00e8 mai stata fatta alcuna osservazione. A causa delle piccole dimensioni del loro areale, dovrebbe essere raro, ma non sappiamo con certezza a quanto ammontino le sue popolazioni.\nComportamento.\nA causa dell'infrequenza degli avvistamenti (solamente uno) conosciamo poco del loro comportamento, ma probabilmente viaggiano in piccoli gruppi come le altre specie. Dal grande numero di cicatrici presenti sui maschi adulti si ritiene che i maschi di questa specie siano pi\u00f9 in competizione degli altri membri del genere. Si pensa che si nutrano di calamari.\nConservazione.\nQuesta specie \u00e8 stata uccisa occasionalmente dai balenieri giapponesi ed \u00e8 rimasta intrappolata in reti da pesca al largo della California."}
{"id": "1336215", "revid": "124630708", "url": "https://it.wikipedia.org/wiki?curid=1336215", "title": "Johnny Isakson", "text": "Biografia.\nAppartenente al Partito Repubblicano, fu senatore della Georgia dal 2005 al 2019 e presidente della Commissione sugli Affari dei Veterani del Senato degli Stati Uniti dal 2015 fino alle sue dimissioni dal Senato avvenute il 31 dicembre 2019 per motivi di salute, dopo essere stato membro della Camera dei Rappresentanti dal 1999 al 2005.\nIsakson \u00e8 morto il 19 dicembre 2021, reso invalido dalla malattia di Parkinson, diagnosticatagli nel 2015. Aveva tre figli."}
{"id": "1336217", "revid": "92719", "url": "https://it.wikipedia.org/wiki?curid=1336217", "title": "Balena dal becco di Hubbs", "text": ""}
{"id": "1336219", "revid": "899609", "url": "https://it.wikipedia.org/wiki?curid=1336219", "title": "Finn (Frisone)", "text": "Finn, figlio di Folcwald, \u00e8 un leggendario lord frisone menzionato nel \"Widsith\", nel poema \"Beowulf\" e nel \"Frammento di Finnsburg\". Esiste anche un Finn menzionato nella \"Historia Brittonum\". Era sposato con Hildeburh, sorella del lord danese Hn\u00e6f, e fu ucciso in combattimento col luogotenente di Hn\u00e6f, Hengest. Hn\u00e6f fu invece ucciso dai frisoni.\nUn possibile riferimento a una tradizione perduta su Finn compare nel \"Sk\u00e1ldskaparm\u00e1l\" di Snorri Sturluson, in cui si parla dell'ostilit\u00e0 tra Eadgils e Onela (che compare anche nel poema \"Beowulf\") e si dice che A\u00f0ils (Eadgils) era in guerra contro un re norvegese di nome \u00c1li (Onela). \u00c1li mor\u00ec in guerra e A\u00f0ils prese l'elmo da battaglia e il cavallo Raven di \u00c1li. I berserker danesi che lo avevano aiutato a vincere la guerra chiesero una ricompensa che A\u00f0ils rifiut\u00f2 considerandola oltraggiosa. Finn \u00e8 anche il personaggio centrale del \"Finn e Hengest\", uno studio di J.R.R. Tolkien, edito da Alan Bliss e pubblicato postumo nel 1982."}
{"id": "1336220", "revid": "439868", "url": "https://it.wikipedia.org/wiki?curid=1336220", "title": "Rattan", "text": "In botanica, il nome rattan include varie specie di palme rampicanti: principalmente il \"Calamus rotang\", ma anche altre specie della trib\u00f9 Calameae. Con il loro legno si fabbricano divani, mobili, bastoni da passeggio, canne da pesca, ombrelli, e si eseguono lavori di intreccio; data la sua propriet\u00e0 di non scheggiarsi, viene impiegato per realizzare i bastoni d'allenamento di alcune arti marziali, come il Silat e l'Escrima. Inoltre, \u00e8 usato nella costruzione di bacchette da strumenti a percussioni, quali marimba, vibrafono, xilofono e glockenspiel. Sebbene pure la betulla e l'acero vengano impiegati nella costruzione di bacchette, questi legni risultano molto pi\u00f9 fragili e meno flessibili del rattan.\nSimile al materiale derivato dalla liana tropicale denominata \"malacca\", costituisce la materia prima per i lavori di artigianato del C\u1ed1ng (gruppo etnico del Vietnam).\nSperimentazioni nella medicina protesica.\n\u00c8 in fase avanzata di sperimentazione la possibilit\u00e0 di trasformare il rattan in una struttura biomimetica simil-ossea composta da carbonato-idrossiapatite, sottoponendo il legno a trattamenti ad alte pressioni e temperature. I campioni cos\u00ec ottenuti esibiscono una spiccata attitudine biomimetica nei confronti del tessuto osseo, con una porosit\u00e0 molto simile a quella del tessuto spugnoso dell'osso, capace di ospitare gli osteoblasti e di permettere il loro insediamento e la loro trasformazione in osteociti. Campioni cos\u00ec ottenuti sono stati utilizzati in vivo, in impianti protesici su cavie animali, in sostituzione di larghe porzioni di osso. L'obiettivo finale \u00e8 il suo utilizzo nell'impianto osseo umano, per la risoluzione delle conseguenze di gravi traumi o severe mutilazioni.\nAltri progetti.\n[[Categoria:Palme]]\n[[Categoria:Legnami]]\n[[Categoria:Intreccio]]"}
{"id": "1336224", "revid": "117228971", "url": "https://it.wikipedia.org/wiki?curid=1336224", "title": "Guglielmo Motolese", "text": "Biografia.\nFiglio di Paolo e Luisa Basile nasce in una ricca famiglia di proprietari terrieri; \u00e8 fratello di Alberico e Alfonso. Dopo aver conseguito la licenza in sacra teologia, il 21 gennaio 1941 consegu\u00ec la laurea in diritto civile e canonico (\"in utroque iure\") al Pontificio istituto Utriusque Iuris con una tesi sull'arcivescovo Brancaccio e la riforma tridentina.\nNel 1945 l'arcivescovo di Taranto Ferdinando Bernardi lo nomin\u00f2 suo vicario generale.\nIl 21 giugno 1952 fu nominato vescovo titolare di Eutime ed ausiliare di Taranto e il 7 ottobre dello stesso anno fu consacrato vescovo dal cardinale Adeodato Giovanni Piazza.\nFu nominato amministratore apostolico \"sede plena\" della diocesi di Castellaneta dal 21 novembre 1956 al 21 novembre 1957 e dell'arcidiocesi di Taranto dal 23 settembre 1957 fino alla morte dell'arcivescovo Bernardi (18 novembre 1961), quando papa Giovanni XXIII lo nomin\u00f2 arcivescovo di Taranto. L'ingresso nella cattedra di San Cataldo avvenne l'11 febbraio 1962.\nIn qualit\u00e0 di arcivescovo di Taranto partecip\u00f2 ai lavori del Concilio ecumenico Vaticano II.\nDal 25 maggio 1969 fu amministratore apostolico \"sede vacante\" della diocesi di Castellaneta, che dal 14 maggio 1974 al 27 settembre 1980 venne unita \"in persona episcopi\" alla cattedra di Taranto.\nFu presidente della Conferenza episcopale pugliese dal 1973 al 1987 e vicepresidente della Conferenza episcopale italiana dal 1974 al 1981.\nDal 1976 al 1981 presiedette la Caritas italiana.\nIl 5 ottobre 1985 present\u00f2 le sue dimissioni per limiti di et\u00e0 e il 21 novembre 1987 lasci\u00f2 l'arcidiocesi all'arcivescovo suo successore Salvatore De Giorgi.\nSi spense a Taranto il 5 giugno 2005. Le sue spoglie riposano nella concattedrale di Taranto, costruita sotto il suo episcopato.\nScritti.\nCirca 30 lettere pastorali tra cui \"\u201cA voi parler\u00f2 di Dio, a Dio parler\u00f2 di voi\u201d\" e \"\u201cLa nostra risposta al Concilio\u201d\".\nOpere.\nL'11 febbraio 1965 inaugura il nuovo seminario di Poggio Galeso.\nNel dicembre del 1970 consacra la nuova concattedrale dedicata alla \"Gran Madre di Dio\" (iniziata nel 1964), progettata da Gi\u00f2 Ponti. La chiesa \u00e8 munita di una facciata a forma di vela che si riflette nell'acqua delle vasche antistanti.\nIl 17 ottobre 1983 lancia l'idea della \"Cittadella della Carit\u00e0\", per l'assistenza socio-sanitaria di anziani e non autosufficienti. La Fondazione, inaugurata il 1\u00ba maggio 1988. Dal 1995, per volont\u00e0 dello stesso fondatore, \u00e8 iniziata la collaborazione con la Fondazione Centro San Raffaele del Monte Tabor di Milano, che ha portato alla nascita dell'attuale Fondazione San Raffaele \"Cittadella della Carit\u00e0\".\nDurante il suo episcopato si costruiscono 43 chiese nel territorio diocesano, soprattutto in campagna.\nGenealogia episcopale.\nLa genealogia episcopale \u00e8:\nRiconoscimenti civili.\nDopo un referendum indetto dal quotidiano di Taranto, Corriere del Giorno, \u00e8 riconosciuto come \"Tarantino del secolo XX\".\nIl 5 novembre 2004 il Politecnico di Bari, Facolt\u00e0 di Ingegneria di Taranto, gli conferisce la laurea \"honoris causa\" di Ingegnere per l'Ambiente ed il Territorio."}
{"id": "1336225", "revid": "1543377", "url": "https://it.wikipedia.org/wiki?curid=1336225", "title": "Alpokalja", "text": "L'Alpokalja (tedesco: \"Alpenostrand\") \u00e8 una regione geografica dell'Ungheria occidentale al confine con l'Austria. Si estende sulla parte occidentale del territorio delle province di Gy\u0151r-Moson-Sopron e Vas. Il nome Alpokalja letteralmente significa \"piedi delle alpi\".\nGeografia.\nLa regione \u00e8 delimitata a nord dal Bacino di Vienna, a sud dal Bacino di Graz, a ovest dai monti del Rosaliengebirge e Bucklige Welt e ad est dalla pianura del Kisalf\u00f6ld.\nLa maggior parte del territorio \u00e8 collinosa e vi sono due principali catene montuose: i Monti K\u0151szeg e i Monti Sopron. Del territorio fanno inoltre parte le colline di Vas e le colline di Balfi. La cima pi\u00f9 alta in territorio ungherese \u00e8 il \u00cdrott-k\u0151, con 882 metri, che si trova sui Monti K\u0151szeg. Sono caratteristiche della regione le foreste di abeti.\nNel territorio dei monti K\u0151szeg e dei monti Sopron sono presenti due Aree naturali protette che fanno parte del Parco Nazionale di Fert\u0151-Hans\u00e1g.\nLe citt\u00e0 pi\u00f9 importanti della regione sono:"}
{"id": "1336236", "revid": "486946", "url": "https://it.wikipedia.org/wiki?curid=1336236", "title": "Citt\u00e0 di Latina Calcio a 5", "text": ""}
{"id": "1336241", "revid": "287204", "url": "https://it.wikipedia.org/wiki?curid=1336241", "title": "RMS Queen Mary", "text": "L'RMS \"Queen Mary\" \u00e8 un transatlantico che prest\u00f2 servizio sulla rotta Southampton-Cherbourg-New York dal 1936 al 1967 per la Cunard Line (conosciuta allora come Cunard-White Star).\nStoria.\nCostruita dai cantieri John Brown &amp; Company a Clydebank, sotto il comando del Commodoro Sir Edgard T. Britten part\u00ec per il viaggio inaugurale da Southampton a New York il 27 maggio 1936. Sempre nel 1936 vinse il Nastro Azzurro con una velocit\u00e0 di 30,14 nodi e di nuovo nel 1938 con una velocit\u00e0 di 30,99 nodi.\nIl 1\u00ba settembre 1939 part\u00ec alla volta di New York, ma all'arrivo, essendo scoppiate le ostilit\u00e0, ricevette l'ordine di rimanere in porto, per evitare di diventare una facile preda per gli U-Boot tedeschi. Nel 1940 navig\u00f2 fino a Sydney, dove venne convertita in nave trasporto truppe, ricevendo una colorazione grigia che le guadagn\u00f2 il soprannome di \"Grey Ghost\". Tappeti e ornamenti vennero tolti e vennero montate batterie anti-aeree.\nDurante gli anni della Seconda guerra mondiale, trasport\u00f2 oltre 800.000 soldati. Nel dicembre 1942, durante un viaggio dall'America all'Inghilterra, trasportando il numero record di 16082 soldati americani (il massimo di persone imbarcate su una sola nave in tutti i tempi), venne investita da un'onda anomala alta 28 metri che quasi la rovesci\u00f2. Winston Churchill la us\u00f2 in svariate occasioni durante quegli anni cruciali.\nDopo la guerra, la Queen Mary venne rimessa a nuovo (con una sistemazione interna per 711 passeggeri di prima classe, 707 di seconda e 577 di terza) e prest\u00f2 servizio sulle linee transatlantiche. Il 27 settembre 1967, portava a termine la sua millesima traversata atlantica. L'ultimo viaggio, iniziato da Southampton il 31 ottobre dello stesso anno, si concluse a Long Beach, dove la gloriosa nave, venduta alla citt\u00e0 californiana, fu trasformata in un museo, ristorante e hotel galleggiante.\nCaratteristiche.\nLa nave fu concepita come risposta inglese ai transatlantici tedeschi, francesi e italiani che negli Anni '20 e '30 avevano strappato ai britannici il primato delle pi\u00f9 grandi e veloci navi passeggeri del mondo.\nLa nave offriva sistemazioni in tre classi, due piscine interne, parrucchieri, biblioteche, negozi, mini-club per bambini, servizio telefonico e canili. Il salone da pranzo di prima classe si estendeva su tre ponti in altezza. Nella sala da pranzo principale, un modello della nave, regolarmente spostato, indicava la posizione su una grande mappa dell'Oceano Atlantico.\nApparizioni nei Media.\nLa Queen Mary \u00e8 apparsa nel film del 2010 \"Titanic II\", in cui interpreta la nave omonima, seguito apocrifo del Titanic della White Star Line.\nLa nave viene citata nel romanzo Recuperate il Titanic! di Clive Cussler del 1977.\nLa nave \u00e8 nominata nell'episodio 3 della terza serie del telefilm Agatha Christie's Poirot.\nLa nave \u00e8 inoltre inquadrata nel film \"Pearl Harbor\", nella scena in cui Ben Affleck e Kate Beckinsale giungono a bordo di uno scafo e si issano al suo fianco con un montacarichi della nave.\nDiverse zone della nave sono state utilizzate come sfondo in alcune riprese per la miniserie televisiva S.O.S. Titanic.\nSono state fatte delle riprese sul ponte e negli interni anche per il film \"L'avventura del Poseidon\", tratto dal romanzo omonimo. Il modello della nave protagonista del film e del suo seguito \"L'inferno sommerso\", l'SS Poseidon, \u00e8 identico alla Queen Mary.\nNel 1966 \u00e8 stata la protagonista del film d'avventura \"U-112 assalto al Queen Mary\".\nAll'inizio del film \"Titanic, latitudine 41 Nord\" si assiste al battesimo del Titanic (anche se nella realt\u00e0 tutto ci\u00f2 non \u00e8 mai avvenuto), ma per le inquadrature dello scafo che scivola in acqua sono stati usati filmati di repertorio del varo della Queen Mary.\nAlcune scene del romanzo di Tim Powers \"Expiration Date\" si svolgono a Long Beach sulla Queen Mary, che ha un ruolo di rilievo nel libro.\nLa nave \u00e8 apparsa anche nell'episodio 6 della quarta serie del telefilm Scorpion.\nLa nave \u00e8 stata protagonista di un episodio di Ghost Adventures nella 10 stagione a causa delle frequenti apparizioni che avvengono al suo interno. \nLa nave si vede sullo sfondo nel film Omicidio a luci rosse mentre Jake Scully insegue l'indiano sulla spiaggia di Long Beach dopo che questi ha scippato la borsetta a Gloria Revelle. \nLa nave si vede sullo sfondo nel film Debito di sangue mentre Terry McCaleb (Clint Eastwood) passeggia nella zona con Graciella Rivers e il figlioletto della sorella di lei.\nNel 2020 \u00e8 stata usata nella serie Netflix \"Alto Mare\""}
{"id": "1336243", "revid": "287204", "url": "https://it.wikipedia.org/wiki?curid=1336243", "title": "Piz Linard", "text": "Il Piz Linard (3.411\u00a0 - in italiano \"Pizzo Linard\") \u00e8 una cima del Gruppo del Silvretta nelle Alpi Retiche occidentali. \u00c8 situata in Svizzera e sovrasta il villaggio di Lavin, posto nella Bassa Engadina.\nStoria.\nLa prima scalata ufficialmente attestata del Piz Linard venne intrapresa il 1\u00ba agosto del 1835, dal professore di storia naturale Oswald Heer, assieme alla guida Johann Madutz.\nVerosimilmente gi\u00e0 in precedenza gruppi di cacciatori avevano raggiunto la vetta, ma non \u00e8 mai stato dimostrato con certezza. Una leggenda dice che nel 1572 un uomo di nome Chounard sarebbe riuscito a scalare la montagna portando con s\u00e9 una croce d'oro, che avrebbe poi abbandonato sulla cima. La croce d'oro, tuttavia, non \u00e8 mai stata ritrovata.\nRifugi.\nNella conca posto sotto la vetta, ad un'altezza di 2.327 metri s.l.m., si trova la Chamonna Linard, un rifugio alpino aperto per diversi mesi all'anno."}
{"id": "1336245", "revid": "101175", "url": "https://it.wikipedia.org/wiki?curid=1336245", "title": "Virginio Ferrari", "text": "Vincitore del campionato mondiale Formula TT nel 1987, primo ed unico pilota italiano a vincere questo campionato.\nCarriera.\nEntra casualmente nel mondo delle corse motociclistiche, all'et\u00e0 di 18 anni un amico lo introdusse in un moto club milanese affinch\u00e9 conseguisse la licenza di pilota, all'insaputa del padre che fin\u00ec per scoprirlo due anni dopo. Inizia la carriera gareggiando nella 500 km di Modena del 1973 e proseguendo con le gare di endurance fino a vincere il Trofeo Moto 1000 sul Circuito di Misano, nel 1975, a bordo della Laverda 750 SFC.\nAssieme a Lucchinelli, Uncini e Graziano Rossi \u00e8 stato il protagonista della pattuglia azzurra fra gli anni settanta e ottanta. Nel 1979 \u00e8 arrivato secondo nel mondiale classe 500, preceduto da Kenny Roberts, alla guida di una Suzuki. \u00c8 stato uno dei pi\u00f9 fieri antagonisti di piloti come Agostini, Read, Sheene, e Lucchinelli. Nel 1985 ha conquistato il campionato italiano F1 con una Ducati.\nHa vinto un titolo mondiale nel 1987, con la Bimota YB4 R nella \"F1\", categoria che ha preceduto il campionato mondiale Superbike. Dopo essersi ritirato come pilota, ha intrapreso la carriera di manager con il team Ducati Corse e la Bimota nel campionato Mondiale Superbike. \u00c8 stato direttore di squadra tra gli altri di Fogarty, Falappa, Lucchiari, Kocinski, Hodgson, Chili, Corser, Spencer e Gobert."}
{"id": "1336246", "revid": "1543377", "url": "https://it.wikipedia.org/wiki?curid=1336246", "title": "Grotte di Elephanta", "text": "Le Caverne Elephanta (in Marathi \u0918\u093e\u0930\u093e\u092a\u0941\u0930\u0940\u091a\u0940 \u0932\u0947\u0923\u0940 Gharapurichya Lenee) sono una rete di grotte dalle pareti scolpite, situate nell'Isola Elephanta, o Isola \"Gharapuri\" (letteralmente \"la citt\u00e0 delle grotte\") nei pressi del porto di Mumbai, 10\u00a0km ad est della citt\u00e0 nello Stato indiano del Maharashtra.\nL'isola, \u00e8 situata su un braccio del Mar Arabico, ospita due gruppi di grotte, il primo dei quali \u00e8 composto da cinque grotte ind\u00f9, il secondo, da due grotte buddiste. Le grotte ind\u00f9 contengono diverse sculture in pietra, e rappresentano il simbolismo religioso e spirituale della setta ind\u00f9 Shaiva, dedicata al dio Shiva\nLe sculture intagliate nella roccia delle grotte sono state datate tra il V e l'VIII secolo d.C., anche se l'identit\u00e0 dei costruttori originali \u00e8 ancora oggetto di discussione tra gli studiosi. Le grotte sono letteralmente scavate nella durissima roccia basaltica, e in origine erano tutte dipinte, ma di questa pittura, ora ne rimangono pochissime tracce.\nFu luogo di culto ind\u00f9 fino al 1534, anno dell'introduzione della Regola portoghese. Gli stessi Portoghesi ribattezzarono l'isola con il nome Elephanta, a causa della gigantesca statua storicamente presente all'imbarco principale, ora collocata all'esterno nel giardino zoologico Daji Bhau Lad del Museo Al Udyan Jijamata a Byculla, Mumbai. Questa grotta venne restaurata nel 1970 dopo anni di abbandono, e nel 1987 venne proclamata Patrimonio dell'umanit\u00e0. Attualmente \u00e8 gestito dal Survey of India (ASI).\nGeografia.\nL'Isola Elephanta o Gharapuri, si trova a circa 11.26 chilometri ad est del molo da imbarco Apollo presso il porto di Mumbai e a circa 9.65\u00a0km a sud di Pir Pal in Trombay. L'isola si estende per 10.36 chilometri quadrati durante l'alta marea e per 15.54 chilometri quadrati con la bassa marea. Ora il nome Gharapuri appartiene ad un piccolo villaggio situato nella parte meridionale dell'isola. Le Grotte di Elephanta sono raggiungibili con un traghetto da Mumbai, la citt\u00e0 pi\u00f9 vicina dotata di aeroporto e stazione ferroviaria. La grotta \u00e8 chiusa al luned\u00ec.\nL'isola \u00e8 lunga 2.41 chilometri ed ospita, lungo l'asse nord-sud, due colline entrambe alte 152 metri. \u00c8 tagliata da nord a sud da una profonda gola, mentre ad ovest, una terza collina sale dolcemente dal mare e si estende da ovest verso est attraverso un burrone, salendo per un'altezza massima di 173 metri. Questa collina \u00e8 conosciuta come la collina degli Stupa ed ospita una rigogliosa foresta con alberi di mango, tamarindo, karanj e palme, mentre gi\u00f9 nella valle vi sono delle risaie. La sponde dell'isola sono ricche di cespugli di mongrovie. Gli approdi si trovano vicino a tre piccoli borghi noti come Bunder, a nord-ovest, Mora Bunder a Nord-Est, Gharapuri o Raj Bunder a sud.\nNella parte occidentale dell'isola vi sono cinque grotte scavate nella roccia, mentre sulla collina orientale \u00e8 presente uno stupa in mattoni. Sulla parte superiore delle due grotte vi sono alcune cisterne scavate nella roccia, mentre una delle grotte situate sulla collina orientale \u00e8 incompiuta. Secondo una disposizione del 1985 la zona include \"un'area proibita\" di circa un chilometro a partire dalla spiaggia.\nStoria.\nPoich\u00e9 non sono stati scoperte iscrizioni nelle grotte dell'isola, la storia antica \u00e8 solo un'ipotesi. Secondo una leggenda sia Pandava, eroe del poema epico ind\u00f9 del Mah\u0101bh\u0101rata, che Banasura, il devoto demone di Shiva, sono entrambi accreditati della costruzione dei templi e delle grotte. La tradizione locale sostiene che le grotte non sono artificiali, mentre gli storici dell'arte le hanno datate tra la fine del V e la fine dell'VIII secolo d.C. Scavi archeologici hanno portato alla luce dei Kshatrapa, monete risalenti al IV secolo d.C.\nIl luogo ruota storicamente sulla difesa della dinastia Maurya governanti del Konkan nei confronti dell'imperatore Badami Chalukyas Pulakesi II (609-642) durante una battaglia navale del 635 d.C. L'isola Elephanta in quel periodo storico prendeva il nome di Puri o Purika, e fu anche capitale del regno Maurya Konkan. Alcuni storici attribuiscono le grotte all'epoca del regno Maurya Konkan, risalente a met\u00e0 del VI secolo d.C., anche se altri confutano questa affermazione, affermando che un regno relativamente piccolo come il Maurya Konkan non avrebbe potuto intraprendere uno scavo, per il quale sarebbe stato necessario uno \"sforzo quasi sovrumano\" per scolpire nella roccia solida interi templi, non potendo disporre di sufficiente manodopera specializzata per la produzione di sculture di cos\u00ec \"alta qualit\u00e0\" artistica.\nAltri storici attribuiscono la costruzione al Kalacuris, tra la fine del V ed il VI secolo d.C. che pu\u00f2 aver avuto un rapporto feudale con il Maurya Konkan. In un'epoca in cui era prevalente il politeismo, la grotta di Elephanta rappresentava la principale dedica al monoteismo della setta del Shivaismo P\u00e0shupata, una setta a cui appartenevano sia il Kalacuris che il Maurya Konkan.\nCircolano molte ipotesi sui costruttori delle caverne. Per esempio: i Chalukyas che sconfissero sia i Kalacuris che i Maurya Konkan, sono da alcuni ritenuti, verso la met\u00e0 del VII secolo, gli artefici della grotta principale, cos\u00ec come lo sono stati gli Rashtrakutas, tra l'inizio del VII e la fine del VIII d.C. Infatti la grotta Shiva di Elephanta \u00e8 simile, in alcuni aspetti, al tempio del Rashtrakuta risalente all'VIII secolo d.C., il tempio di Kailasanathar presso Ellora. La Trimurti di Elephanta che mostra i tre volti di Shiva \u00e8 simile alla Trimurti di Brahm\u0101, Vishnu e Mahesh (Shiva) dell'insegna reale dei Rashtrakutas. Le sculture di Nataraja e di Ardhanarishvara sono attribuite al Rashtrakutas.\nPi\u00f9 tardi, l'isola fu governata da un'altra dinastia Chalukyan, successivamente dal sultanato del Gujarat, che, tra il 1534 ed il 1661, si arrese al dominio portoghese. Da allora, l'isola venne chiamata Gharapuri Elephanta, nome ancora usato nella locale lingua marathi. I portoghesi chiamarono l'isola \"Elephanta Island\" in onore di un enorme statua, una roccia scavata nella durissima pietra basaltica a forma di elefante, installata successivamente su una collinetta ad est del villaggio di Gharapuri. Attualmente la statua si trova nello zoo di Mumbai lo Jijamata Udyaan\nLa Regola portoghese fu causa di un calo della popolazione ind\u00f9 dall'isola e l'abbandono della grotta principale, la grotta di Shiva, come luogo di culto ind\u00f9 regolare, anche se il culto Mahashivratri, legato alla festa di Shiva, \u00e8 ancora presente. Il dominio coloniale portoghese fece danni considerevoli ai santuari. I soldati utilizzarono i rilievi della grotta di Shiva per il tiro al bersaglio, risparmiando solo la scultura rappresentante la Trimurti. Hanno anche rimosso una scritta relativa alla creazione delle grotte. Mentre alcuni storici accusano solo i portoghesi della distruzione delle grotte, altri ipotizzano come causa il dilavamento e le infiltrazioni prodotte dall'acqua piovana. I portoghesi lasciarono l'isola nel 1661 a causa del trattato conseguente al matrimonio tra Carlo II d'Inghilterra e Caterina di Braganza, figlia del re Giovanni IV del Portogallo : come parte della dote di Caterina verso Carlo le isole passarono all'Impero britannico.\nAnche se la grotta principale venne restaurata nel 1970, le altre, tra cui tre dotate di sculture importanti, sono ancora gravemente danneggiate. Le grotte sono state dichiarate, nel 1987, patrimonio dell'umanit\u00e0 da parte dell'UNESCO in base a specifici criteri culturali: \".. le grotte rappresentano un capolavoro del genio creativo umano..\" e \".. [in grado] di portare una testimonianza unica o quanto meno eccezionale di una tradizione culturale o di una civilt\u00e0 vivente o scomparsa\".\nPanoramica.\nSull'isola vi sono due gruppi di grotte intagliate in stile architettonico. Sono tutte scavate nella durissima roccia basaltica, e, pur essendo state dipinte, di tale pittura ne rimangono solo alcune tracce. Il gruppo pi\u00f9 numeroso consiste di cinque grotte situate sulla collina occidentale dell'isola, ben note per le sue sculture ind\u00f9. La grotta principale identificabile come \"Grotta uno\" \u00e8 situata a circa 1,6 chilometri da una collina posta di fronte all'oceano. Si tratta di una struttura complessa, un tempio scavato nella roccia che si estende su una superficie di 60.000 metri quadrati, e si compone di una camera principale, due camere laterali, dei cortili, e dei reliquiari. L'ingresso posteriore \u00e8 pi\u00f9 basso di 39 metri rispetto all'ingresso anteriore. Il complesso del tempio \u00e8 considerato la dimora di Shiva raffigurato con sculture che ne rivelano ampiamente le azioni e le sue celebri e diverse forme.\nNella parte orientale dell'isola, sul colle Stupa, vi \u00e8 un piccolo gruppo di grotte che ospitano i monumenti buddisti. Questa collina prende il nome dallo Stupa eretto sul colle omonimo. Una delle due grotte \u00e8 incompleta, mentre l'altra contiene una Stupa in mattoni.\nLa grotta principale.\nLa grotta principale, chiamata grotta di Shiva, Grotta uno, o Grotta Grande, \u00e8 lunga 27 metri ed \u00e8 costituita da una grande sala a pianta quadrangolare (mandapa). Per raggiungerla dal livello del mare \u00e8 necessario salire per 1.000 scalini. \nL'ingresso della grotta \u00e8 allineato con l'asse nord-sud, insolito per un santuario dedicato a Shiva, normalmente orientati secondo l'asse est-ovest. Vi sono quattro pilastri che incorniciano tre ante aperte. L'aula di ingresso \u00e8 composta da sei pilastri che compongono tre campate. I pilastri hanno una base quadrangolare e un fusto che a met\u00e0 dell'altezza complessiva diventa a sezione circolare, culminando in un capitello a ciambella, percorso da sottili scanalature La volta \u00e8 scavata simulando delle travi.\nIn questa aula di ingresso si trovano due grandi bassorilievi nelle rientranze ai lati, rappresentanti Shiva e sono risalenti al periodo Gupta. Il bassorilievo di sinistra raffigura Yogishvara (il Signore dello Yoga), mentre a destra si trova Nataraja (Shiva come Signore della danza). Il santuario centrale di Shiva (vedi al n\u00ba16 nella piantina qui sotto) \u00e8 una cella quadrata dotata di quattro ingressi e si trova a destra della sala principale. All'estremit\u00e0 est ed ovest delle grotte si possono trovare altri piccoli santuari: il santuario orientale fungeva da ingresso cerimoniale.\nOgni rientranza nella parete ospita un rilievo di grandi dimensioni di Shiva, alto circa 4,87\u00a0m. Il rilievo centrale, \"Shiva Trimurti\", si trova sulla parete sud ed \u00e8 affiancata da \"Ardhanarisvara\", una delle rappresentazioni di Shiva come mezzo uomo e mezza donna; alla sinistra invece si trova \"Gangadhara\", alla sua destra \u00e8 visibile, attraverso gli arruffati riccioli di Shiva, la metaforica rappresentazione della discesa del fiume Gange. \nNella sala principale vi sono altre sculture rappresentanti i diversi aspetti di Shiva, situate in posizioni strategiche e in cubicoli isolati. Tra queste osserviamo la \"Kalyanasundara\", raffigurante il matrimonio di Shiva con la dea Parvati, l\"'Andhakasuravadamurti\" o \"Andhakasuramardana\", l'uccisione del demone Andhaka, Shiva-Parvati sul Monte Kailash (la dimora di Shiva), e \"Ravananugraha\", raffigurante il demone-re R\u0101va\u1e47a che sta scuotendo il Monte Kailash\nLe grotta principale \u00e8 un mix di stili architettonici Chalukyan. Le caratteristiche quali: figure massicce delle divinit\u00e0, guardiani, pilastri quadrati con capitelli personalizzate con caratteristiche artistiche Gupta, come la rappresentazione delle montagne e delle nuvole e acconciature femminili \u00e8 tipico di questo stile.\nLegenda:\n1. Ravana che solleva il monte Kailash\n2. Shiva e Parvati nel monte Kailash\n3. Ardhanarishvara\n4. Trimurti\n5. Gangadhara\n6. Nozze di Shiva\n7. Shiva che uccide Andhaka\n8. Nataraja\n9. Yogishvara\n16. Linga\n10. Kartikeya\n11. Matrikas\n12. Ganesha\n13. Dvarapala\n14. Yogishvara\n15. Nataraja\ns.n. Cisterna\nShiva, Parvati e il monte Kailash.\nIl bassorilievo situato sulla parete a sud-est del portico raffigura Shiva e Parvati seduti nella loro dimora, il Monte Kailash. Shiva \u00e8 raffigurato con quattro braccia, una corona, pi\u00f9 indietro si vede la figura un disco molto danneggiato, un filo sacro sul petto, e una vestaglia che lo copre fino al ginocchio. Parvati, \u00e8 rappresentata vestita con la sua tipica raffinatezza, i capelli che le cadono in avanti, e lo sguardo rivolto altrove. Dietro di lei a destra vi \u00e8 una assistente con in braccio un bambino, identificabile con il figlio di Parvati, Kartikeya, dio della guerra. Dietro le figure principali vi sono diversi assistenti maschili e femminili. Uno di questi, un assistente di Shiva, \u00e8 seduto ai suoi piedi, vicino ad uno scheletro simile al Bhringi. Altre figure, non distinte, rappresentano, tra l'altro, un gigante, degli asceti, un individuo grasso, un nano, un toro (il monte di Shiva), le caratteristiche di un Garu\u1e0da (demone), e due scimmie. La bellezza paesaggistica della montagna \u00e8 scolpita con lo sfondo del cielo in mezzo a una pioggia di fiori celesti che cade su Shiva-Parvati. Questa scena \u00e8 interpretata come una scena, in cui Parvati \u00e8 arrabbiata per i trucchi che Shiva attua giocando a dadi.\nNel bassorilievo scolpito di fronte al precedente, sono evidenziati due livelli di rappresentazione del sollevamento del Monte Kailash per mano del demone R\u0101va\u1e47a. In alto si possono osservare il Monte Kailash, sul quale sono seduti Shiva e Parvati. Shiva \u00e8 rappresentato con otto braccia, il tre occhi, e indossa un copricapo con un mezzaluna davanti e un disco dietro. La maggior parte delle sue braccia sono rotte, mentre due sono appoggiate sulla testa degli assistenti. La figura di Parvati, seduta di fronte Shiva, appare come un mezzobusto. Il bassorilievo \u00e8 affiancato da due statue, i guardiani delle porte. Nel bassorilievo sono presenti anche gli assistenti di Shiva, ma sono piuttosto danneggiati. Bhringi, simile ad uno scheletro, \u00e8 seduto vicino ai piedi di Shiva, mentre alla sua sinistra si trova la testa di elefante di suo figlio, Ganesha. In questo insieme, il demone-re a dieci teste R\u0101va\u1e47a \u00e8 rappresentato con un'unica testa indenne, e venti dalle sue braccia, poco distinguibili. Intorno a Ravana si possono osservare diversi demoni. Sopra Shiva vi sono numerose figure: Il dio Vishnu, in sella alla sua cavalcatura Garu\u1e0da, alla sua sinistra, uno scheletro, mentre in una nicchia si vede il Monte Parvati ed una tigre.\nUna leggenda descrive entrambi gli intarsi. Una volta, Parvati era arrabbiata con Shiva. In quel momento, Ravana, passando dal Monte Kailash si sent\u00ec come ostacolato nei suoi movimenti. Sconvolto, strinse il monte con la forza, spaventando Parvati che, per reazione, abbracci\u00f2 Shiva. Infuriato per l'arroganza di Ravana, Shiva si gett\u00f2 su di lui come una furia, ma Ravana cantandogli le lodi gli chiese di liberarlo dalla sua miseria, trasformandosi in un suo ardente devoto. Un'altra versione afferma che Shiva benedisse Ravana, contento del riconquistato affetto di Parvati.\nLa Trimurti, Gangadhara e Ardhanarishvara.\nDescritto come il \"capolavoro dell'arte Gupta-Chalukyan\", la scultura pi\u00f9 importante nelle grotte \u00e8 la Trimurti, scolpita in rilievo sul retro della caverna di fronte all'ingresso, sul lato nord-sud. \u00c8 nota anche come \"Trimurti Sadashiva\" e \"Maheshmurti\". L'immagine, alta 6,1 metri, illustra la versione a tre teste di Shiva e rappresenta Panchamukha Shiva. Si dice che le tre teste rappresentino i tre aspetti fondamentali di Shiva: la creazione, la conservazione e la distruzione. La mezza faccia della parete ovest, lo mostra come un giovane dalle labbra sensuali, che incarna la vita con la sua vitalit\u00e0. In mano ha un oggetto simile ad un bocciolo di rosa, a simboleggiare la promessa di vita e creativit\u00e0. Questo volto \u00e8 il pi\u00f9 vicino a quello di Brahm\u0101, il creatore o Uma o Vamadeva, il lato femminile di Shiva creatore di gioia e di bellezza. La mezza faccia a sinistra (parete est) rappresenta un uomo baffuto, giovane, che esprime rabbia. Questo \u00e8 lo Shiva dalle sembianze del terrificante Aghora o Bhairava, quello la cui rabbia pu\u00f2 sommergere il mondo intero incendiandolo, lasciando dietro di s\u00e9 solo cenere. Questo \u00e8 anche conosciuto come Rudra-Shiva, il distruttore. Il volto centrale, benigno e meditativo, ricorda il conservatore Vishnu. Questo \u00e8 tatpurusha: \" il maestro dai principi sia positivi che negativi di esistenza e custode della loro armonia\", o Shiva come uno Yogi in profonda meditazione e preghiera a protezione dell'umanit\u00e0. L'aspetto di Sadyojata \u00e8 stato inserito nella parte posteriore e superiore della scultura, mentre Ishvara non appare. Il simbolo della \"Trimurti\" \u00e8 stato utilizzato come logo del dipartimento per lo sviluppo del turismo nella regione del Maharashtra\nL'immagine di Gangadhara situata a destra della figura della Trimurti, rappresenta in realt\u00e0 un insieme di divinit\u00e0 riunite attorno alle figure centrali di Shiva e Parvati e la fonte del Gange mentre scende dal cielo. La scultura \u00e8 larga 3.96 metri e alta 5.20 metri. L'immagine \u00e8 molto danneggiata, in particolare nella parte inferiore di Shiva dove \u00e8 seduta Parvati: qui si osservano quattro braccia, due delle quali sono rotte. Dalla corona e da una coppa \u00e8 scolpita una figura femminile a tre teste con le braccia rotte, e rappresenta i tre fiumi sacri: Gange, Yamuna e Sarasvati. Lo Shiva scolpito \u00e8 adornato con degli ornamenti. Le braccia sono avvolte dalle spire di un serpente che spunta con la testa sopra la sua spalla sinistra. Un'altra mano, parzialmente rotta, d\u00e0 l'illusione che Shiva, con una testa dai capelli arruffati, abbracci Parvati. Sulla mano destra di Shiva appare un piccolo serpente, vicino al collo una tartaruga, mentre una fascia avvolge la parte posteriore. Un drappeggio ornato copre sotto la cintola, il tronco inferiore.\nParvati, scolpita alla sinistra di Shiva, \u00e8 vestita, la testa acconciata \u00e8 completamente adornata di gioielli ed ornamenti. Con la mano destra tocca la testa di una assistente donna che gli sta portando la custodia del suo vestito. A destra di Shiva si osservano Brahm\u0101 e Indra, con i loro doni e cavalcature mistiche: Vishnu in sella a Garu\u1e0da, si trova alla sinistra di Parvati. Sono presenti molti altri dettagli, ma sono pesantemente danneggiati, ma si deduce che una figura inginocchiata nella parte anteriore rappresenti il re che ha commissionato l'opera. Nel retro vi sono molte divinit\u00e0 e assistenti femminili. L'intero contesto \u00e8 rappresentato all'aperto sotto un cielo parzialmente nuvoloso, con uomini e donne, tutti vestiti, investiti da una pioggia di petali di fiori.\nNella camera a est della Trimurti, si trova il bassorilievo di Ardhanarishvara, un corpo munito di quattro braccia. Sulla testa di questo corpo, alto 5,1 metri, \u00e8 posto un copricapo (doppiamente piegato) con due lembi che ricadono verso la testa di Parvati, mentre la parte destra di Shiva \u00e8 raffigurata con capelli arricciati ed una mezzaluna. La figura femminile \u00e8 adornata con diversi bracciali e braccialetti, un grande orecchino ad anello e anelli sulle dita; la figura a destra \u00e8 maschile e gli cadono i capelli, al polso vi sono dei braccialetti. Una delle mani \u00e8 appoggiata sul corno sinistro di Nandi, sul monte di Shiva, ed \u00e8 abbastanza ben conservato. Anche la coppia di mani sul retro \u00e8 ingioiellata, mentre la mano destra del maschio tiene un serpente, la mano sinistra femminile tiene uno specchio. La mano anteriore sinistra \u00e8 rotta, ma si ritiene che trattenesse la veste della dea. La figura centrale \u00e8 circondata da divinit\u00e0.\nShiva che uccide Andhaka.\nIl bassorilievo \u00e8 considerato come una scultura unica nel suo genere ed \u00e8 situata sul lato nord della navata, e mostra Bhairava o Virabhadra, una spaventosa forma di Shiva. Nel bassorilievo Parvati \u00e8 seduta accanto a suo marito, ma lo sta osservando terrorizzata. Un'assistente femminile si trova vicino a lei. La figura centrale, molto rovinata sotto la vita, \u00e8 alta 3,5 metri e appare come se fosse di corsa. Dietro al copricapo \u00e8 agganciato un collare, mentre un teschio e un cobra si trovano sulla fronte, in alto a destra \u00e8 presente una mezzaluna. Questa forma di Shiva, esprime un'intensa rabbia: fronte corrugata, occhi gonfi, zanne enormi. Le gambe e cinque delle otto braccia sono rotte, tra cui il braccio pi\u00f9 piccolo, a causa di atti di vandalismo causati dai soldati portoghesi. Mentre l'immagine di Andhaka si trova sotto l'immagine di Bhairava, si intuisce che Shiva trafigge con la mano anteriore destra Bhairava, ma \u00e8 solo un'ipotesi, visto che appare come se nessuno tenesse in mano la lancia. La mano posteriore, invece, \u00e8 sollevata e trattiene una pelle di elefante. Appesi alle mano sinistre si vedono una testa di elefante, una zanna scolpita, ed un tronco. La seconda mano, oltre ad essere avvolta da un serpente, tiene un \"kapala\", un contenitore che raccoglie il sangue che colava da l'Andhaka ucciso. Inoltre, nel bassorilievo, appaiono due donne, un uomo, due asceti, una piccola figura di fronte, un'altra donna, e due nani. Sopra la testa principale di Shiva si osserva un'insolita scultura, sembra una \"bottiglia molto larga con una scalanatura nel mezzo\", probabilmente l'aum o il linga o un santuario di Shiva, circondato da devoti.\nIl matrimonio tra Shiva e Parvati.\nL'immagine nella nicchia scavata sulla parete sud rappresenta un insieme di divinit\u00e0 riunite intorno alle figure centrali di Shiva e Parvati nel momento del loro matrimonio. Parvati, secondo la tradizione ind\u00f9, \u00e8 in piedi alla destra di Shiva. Le sculture sono molto danneggiate, e solo una delle quattro mani di Shiva \u00e8 completamente visibile, anche la gamba destra \u00e8 mancante. Shiva indossa un copricapo a cui \u00e8 fissato un disco luminoso, e indossa un abito elegante, drappeggiato e ben legato in vita, con un filo sacro sul petto. Parvati \u00e8 scolpita perfettamente, ben vestita, capelli acconciati, riccamente ingioiellata ed \u00e8 strettamente drappeggiata per evidenziarne le forme del corpo. La sua espressione \u00e8 timida, ed \u00e8 accompagnata dal padre che le pone la mano destra sulla spalla. Anche se entrambe le mani sono danneggiate, si deduce che la mano sinistra di Parvati stringeva la mano destra di Shiva come segno di Santa Alleanza. Brahma \u00e8 seduto come il sacerdote officiante il matrimonio, mentre Vishnu, fa da testimone. Mena, la madre di Parvati \u00e8 in piedi accanto a Vishnu. Tra gli ospiti, in piedi, dietro Parvati, si vede il dio-luna Chandra agghindato con una parrucca e una mezzaluna, mentre tiene un vaso circolare con il nettare necessario alla cerimonia. Appena sopra le immagini principali, si osserva una pletora di divinit\u00e0: i saggi barbuti, le Apsaras (le ninfe), i Vidyadharas (titolari di saggezza o semidei), le Yakshnis (le dee della fortuna e del desiderio e dell'amore), i Gandharva (gli dei della natura), Bhringi (l'unicorno), e altri assistenti maschili e femminile fanno da testimoni gettando fiori sulla coppia\nYogishvara.\nIl bassorilievo situato a est del portico nord rappresenta Shiva nella classica posizione Yoga, il signore dello Yoga: Yogishvara, o l'asceta supremo: Mahayogi, Dharmaraja e Lakulisha Simile a un Buddha, la scultura di Shiva si trova in pessime condizioni, con due braccia rotte. \u00c8 seduto nella posizione yoga padmasana (a gambe incrociate) sopra un fiore di loto portato da due Nagas (uomini serpente). La sua corona, scolpita con numerosi dettagli e ornata da una mezzaluna, ospita nella parte posteriore un collare, mentre i riccioli dei capelli cadono su entrambi i lati delle spalle. Il volto di Shiva \u00e8 calmo e in meditazione, con gli occhi semi-chiusi. Questa \u00e8 una posizione di penitenza, seduto in mezzo alle montagne dell'Himalaya dopo la morte della sua prima moglie Sati, che poi fa rinascere come Parvati. \u00c8 circondato da diverse divinit\u00e0 celesti e seguito da alcuni assistenti. Si vede anche un arbusto di banano con tre foglie gi\u00e0 aperte e una che si sta aprendo, nonch\u00e9 un fiore di girasole. Nel bassorilievo vi sono altre figure, ma si trovano in cattivo stato: Vishnu che guida il suo destriero Garu\u1e0da (aquila) su una foglia di banano, il Dio-Sole S\u016brya su un cavallo completamente sellato e privo di testa, un santo con un rosario, nel cielo due figure femminili drappeggiate fino alle cosce, una figura senza volto della luna con un contenitore d'acqua, tre figure maschili identiche affiancate da due femmine, lo scheletro di un saggio, Brahm\u0101 (privo di un braccio) in sella ad un cigno, e Indra privo del suo destriero, l'elefante.\nNataraja: la Tandava, danza cosmica di Shiva.\nLa scultura situata ad ovest, di fronte alla nicchia \"Yogishvara\" illustra la danza cosmica di Shiva, la Tandava nella forma di Nataraja (re della danza). La nicchia \u00e8 larga 4\u00a0m e alta 3.4. Shiva indossa un copricapo molto elaborato. L'immagine mostra Shiva mentre danza, con dieci braccia, ma mancano la prima mano destra e la terza mano sinistra. La parte restante del primo braccio destro \u00e8 appoggiata sulla parte sinistra del petto, mentre la seconda mano destra \u00e8 danneggiata fino all'altezza del gomito. Anche il terzo e il quarto braccio sono rotti, ma si deduce che tenesse con il quarto braccio, una Khatvanga (un bastone con in cima un cranio). Il braccio sinistro \u00e8 danneggiato vicino ai polsi. La terza mano, rotta, \u00e8 piegata in direzione di Parvati in piedi sul lato, mentre la quarta mano \u00e8 sollevata verso l'alto. La coscia destra, rotta, \u00e8 sollevata, mentre la gamba sinistra non si vede. Gli elaborati bracciali sono ben conservati e la gonna \u00e8 legata alla vita da un nastro. L'alta figura di Parvati si trova alla sinistra di Shiva, in parte rotta, ma ben ingioiellata. In volo, dietro Parvati si osserva una figura femminile. Nel bassorilievo si possono inoltre osservare: Vishnu in sella a un Garu\u1e0da (aquila), Indra in sella al suo Elefante, la testa di elefante Ganesha, Kartikeya (dio della guerra), Bhrngi (il grande saggio), dei saggi e degli assistenti\nIl simulacro centrale.\nIl simulacro centrale \u00e8 una cella quadrata indipendente, con un ingresso su ciascuno dei lati. Ogni porta \u00e8 fiancheggiata da due \"Dvarapala\" (guardiani del cancello). Il Linga, il simbolo di Shiva in unione con la Yoni, il simbolo di Parvati, simboleggiano l'unit\u00e0 suprema divinizzata dalla presenza dal santuario. Il Linga \u00e8 situato su una piattaforma rialzata dal pavimento del santuario di 1,8 metri, che per raggiungere \u00e8 necessario salire sei gradini. L'altezza degli otto Dvarapalas varia da 4,52 a 4,62 metri. Tutti sono danneggiati ad eccezione di quelli situati vicino alla porta meridionale del santuario. Una di questi possiede una serie di caratteristiche insolite: uno strano copricapo, un teschio sopra la fronte, labbra socchiuse con denti sporgenti, statue con una collana con un'unica perla, orecchini, bracciali intrecciati al polso, una spalla ricurva, un globo tenuto a livello dell'ombelico. Tiene la sua veste con la mano sinistra, presso la coscia destra e le gambe sono prive di una forma definita.\nAla est.\nA 16,57 metri, superando nove gradini, si accede ad un cortile situato nella parte orientale. Un tempio della parte meridionale del cortile ospita invece un affresco ben conservato. Il piedistallo circolare \u00e8 situato nel cortile di fronte al tempio di Shiva, vicino all'estremit\u00e0 orientale, nella zona aperta. Si dice che sia la sede di Nandi, il monte di Shiva.\nSu ogni lato della scalinata che porta al portico del tempio-caverna si trova una tigre alata e un leongrifo, ciascuno seduto con una zampa anteriore sollevata. Ai lati del portico vi sono delle camere, mentre sul retro \u00e8 presente un santuario dedicato al Linga. Cinque passi ci conducono, in un percorso circolare, verso la soglia centrale del santuario alto 4,21 metri e largo 4,90\u00a0m Sul retro del portico, all'estremit\u00e0 est, si trova una statua gigantesca di un guardiano a quattro braccia con due demoni per assistente. All'estremit\u00e0 nord osserviamo una figura in piedi che brandisce un tridente. La mano sinistra poggia su una figura demoniaca piuttosto compromessa. La parete ovest raffigura Ashta-Matrikas (le otto dee madri), affiancato da Kartikeya (re della guerra) e Ganesha (uomo elefante), i figli di Shiva. Alcune delle Matrikas sono raffigurate con dei bambini, ma tutte sono mostrate sui loro rispettivi supporti: toro, cigno, pavone, Garu\u1e0da (aquila), che li identificano. All'estremit\u00e0 est del portico vi \u00e8 un'altra cappella con un interno un portico, il cui pavimento \u00e8 allagato, dato che si trova sotto il livello del mare. Questa cappella \u00e8 ricca di infiltrazioni.\nAla ovest.\nL'ala ovest \u00e8 quasi in rovina, e si raggiunge entrando attraverso la grotta principale. Qui una piccola cappella, probabilmente buddhista, e una cisterna sono incastrate tra i pilastri della grotta. Un altro santuario situato ad ovest del cortile ospita sculture di Shiva in posizione yoga seduto su un fiore di loto portato da \"due grasse e pesanti figure con una parrucca\". La scultura raffigura Brahm\u0101 a tre facce con la barba e altre figure. Entrando sul retro del portico vi \u00e8 una grotta con un poliedrico e venerato Linga eretto sopra \"salunkhs\" scolpite a corolla. Alla porta d'ingresso su entrambi i fianchi, si ergono le statue di due guardiani in piedi su dei demoni e due figure grasse, in equilibrio instabile. Sul lato sud della porta, si pu\u00f2 osservare un insieme di statue. Tra queste risalta l'intarsio di Shiva con il terzo occhio, raffigurato a sei braccia. Anche se parzialmente rovinata, la scultura mostra Shiva mentre sta danzado, la sua testa ornata di una corona fissata con una mezzaluna, un cobra nella mano sinistra, una bastone nella destra. Accanto a questa immagine \u00e8 presente una figura situata sotto un albero di banano e una immagine dello stesso Shiva nella condizione di (Yogishvara) seduto su un fiore di loto. Nel bassorilievo si osserva una figura maschile a cavallo di un toro con una campana al collo, una figura femminile, e un altro intaglio situato alla sinistra di Shiva: una figura femminile con un gioiello sulla fronte con un turbante avvolto con perizia, Indra a cavallo di un elefante, Vishnu con quattro braccia, in possesso di un piccolo disco nella mano sinistra, mentre cavalca un Garu\u1e0da (aquila), affiancato da una piccola figura volante, e una figura maschile con una mezzaluna nei capelli.\nAltre grotte di rilievo.\nA sud-est della Grande Grotta, sul lato est-nord-est dell'isola vi \u00e8 il secondo scavo. Troviamo sul lato nord una cappella, la grotta 2, la cui parte anteriore \u00e8 completamente distrutta, rimangono solo frammenti di alcune colonne. L'interno ha subito ingenti danni a causa di infiltrazione piovane. Il portico \u00e8 lungo 85 metri e profondo 35. La cappella \u00e8 sostenuta da otto colonne angolari e due mezze colonne dalla forma irregolare. Sul retro del portico vi sono tre camere e quella centrale possiede un altare e un canale d'acqua (pranalika), anche se il Linga \u00e8 andato perduto. La porta del santuario presenta alcune tracce di una scultura composta da una figura di un giovane, un grasso, nei fregi si osservano degli alligatori, mentre su uno stipite vi sono figure danneggiate di animali.\nUn po' pi\u00f9 a sud dell'ultima grotta, se ne trova un'altra in peggiori condizioni, con danni, anche in questo caso, dovuti ad infiltrazione piovana. Si tratta di un portico in cui ogni fine probabilmente aveva una cappella o una stanza con colonne di fronte. Le celle di due di queste stanze sono situate nella parte posteriore. La porta centrale sul retro del portico conduce ad un santuario danneggiato, le cui porte sono dominate per ogni lato, da due guardiani che si adagiano su dei nani, da delle figure volanti, e da altri guardiani e demoni situati presso lo stipite e l'architrave. Il santuario \u00e8 profondo 6,04 metri e largo 5,74 metri, ed \u00e8 dotato da un'ampia sala comune con un altare e un linga. A sud di questa grotta vi \u00e8 una caverna, probabilmente utilizzata come cisterna.\nSopra queste grotte si trova la scultura di una tigre, venerata come la dea Vaghesheri. \u00c8 probabile che il guardiano situato presso l'entrata nord della Grotta principale sia da attribuirsi a questa divinit\u00e0. In cima alla collina, nei pressi di un piccolo stagno si trova un Linga. Nelle vicinanze sono state trovate anche sculture raffiguranti una pietra con inciso un sole e una luna con una madre che allatta un bambino. La scultura della madre con il bambino \u00e8 stata spostata.\nNella parte superiore della gola nei pressi della grotta principale si trova una grande sala conosciuta come Tempio o grotta di Sitabai. Il portico \u00e8 formato da quattro colonne e due pilastri. La sala dispone di tre camere sul retro, una centrale, un santuario e delle semplici camere adibite per ospitare i sacerdoti. La porta del santuario centrale \u00e8 adornata con dei pilastri e un fregio con figure di leone. Il santuario \u00e8 dotato di un altare, di un canale d'acqua, un foro al centro, sul quale la statua di Parvati potrebbe essere stata oggetto di adorazione. Uno scritto del XVII secolo, afferma che \".. \"questa grotta [possiede] un bel cancello con un portico in marmo squisitamente battuto.. \"\" e due idoli, uno attribuibile alla dea Vetal e uno della dea Candi.\nPassando lungo il versante orientale della collina a nord della caverna Sitabai, vi \u00e8 un piccolo scavo ind\u00f9 con un veranda, probabilmente il residuo della costruzione di tre celle, abbandonate in seguito alla scoperta di un difetto nella roccia. Verso est della collina si trova uno stagno asciutto, con grandi massi artificiali e cisterne buddiste lungo le sue sponde. Alla fine dello sperone nord della collina principale si trova un tumulo che assomiglia a uno stupa buddista\nConservazione.\nLe Grotte di Elephanta sono quotidianamente sottoposte a diversi rischi: sviluppo industriale (principalmente a causa della sua posizione all'interno del porto di Mumbai), pressione antropica, a causa della crescita della popolazione della comunit\u00e0 residente, crescita industriale del porto e dei servizi in prossimit\u00e0 dell'isola, nessun piano di prevenzione dei rischi di calamit\u00e0 naturali come terremoti, cicloni e attacchi terroristici, turismo non sostenibile e inadeguate strutture turistiche dell'isola, e infine la cattiva gestione dei monumenti.\nLa conservazione dell'Isola di Elephanta nel suo complesso, con i suoi monumenti, \u00e8 garantita sia attraverso l'attuale legislazione che da un restauro delle grotte e delle sue sculture. Le legislazioni di base adottate sono le seguenti: legge del 1958 sulla protezione degli Antichi Monumenti e Siti Archeologici e Regole attuative del 1959; regolamento del 1957 che vieta l'estrazione, le sabbiature e gli scavi e altre operazioni nelle immediate vicinanze di qualsiasi monumento; la legge sulle Antichit\u00e0 e dei Tesori d'arte promulgata nel 1972, con le disposizioni attuative emanate nel 1973, e una notifica emessa nel 1985, che dichiarano l'intera isola e una fascia situata ad un km dalla riva come \"zona vietata\", e una serie di disposizioni emanate dal governo ambientale dello Stato del Maharashtra che proteggono il sito. \u00c8 del 1966 una legge sulla pianificazione del territorio, mentre sono del 1995 una serie di regolamenti urbanistici per la Protezione del Patrimonio Storico della Grande Mumbai.\nL'Archeological Survey of India, (ASI), sulla base della normativa citata, mantiene e gestisce in buono stato i monumenti. Gli interventi adottati per la copertura e la conservazione comprendono: la stabilizzazione della parete rocciosa, la costruzione dei supporti alle strutture delle grotte in cui pilastri sono crollati, il consolidamento dei pavimenti e la costruzione di un muro di contenimento che circonda il sito. Inoltre, sono stati rinnovati i servizi per i visitatori (ad esempio: i servizi igienici, le ringhiere, i percorsi, e una rampa di scale che dal molo porta alle grotte). Per il museo \u00e8 stato messo in atto un piano di conservazione, mentre le grotte possono considerarsi nel loro complesso in buono stato di conservazione. Il sito riceve circa 25.000 visitatori al mese. Sono inoltre disponibilii diversi opuscoli informativi anche presso la sede dei monumenti. Presso le grotte si tengono eventi speciali durante la Giornata Mondiale del Patrimonio, il 18 aprile, e la Settimana Mondiale dell'UNESCO, tra 19-25 novembre. Un altro evento popolare \u00e8 il festival annuale di danze tradizionali che attira molti visitatori.\nDopo aver dichiarato le grotte Patrimonio Mondiale, l'UNESCO ha concesso 100.000 $ per documentare la storia del sito, mentre una parte della sovvenzione \u00e8 stata utilizzata per la sua conservazione.\nSulla base della valutazione dell'UNESCO, i piani di gestione includono: miglioramento della comunicazione e della collaborazione tra l'ASI, il personale locale, e gli altri ministeri competenti; migliorare i programmi pubblici di informazione e di sensibilizzazione, migliorare i programmi di controllo dell'impatto ambientale dei turisti sulle grotte e dell'ambiente dell'isola, dare una maggiore attenzione al mantenimento dello stato di conservazione delle rocce per affrontare le infiltrazioni e le perdite di acqua nelle grotte, e il monitoraggio quotidiano delle misure di conservazione, sia strutturali che chimiche.\nAnche l'Indian National Trust per l'Arte e i Beni Culturali (INTACH) \u00e8 stato coinvolto con la Survey of India nel miglioramento delle condizioni locali del sito. \u00c8 stato inoltre pubblicato un libro con il contributo dell'UNESCO, dell'INTACH e del governo indiano, che presenta un piano globale per il restauro del sito e una breve storia di ogni scultura costruita all'interno delle grotte.\nLe Caverne di Elefanta sono citate nel VII capitolo del capolavoro di Hermann Melville, \u201cMoby Dick\u201d, nell\u2019edizione Adelphi. Traduzione di Cesare Pavese"}
{"id": "1336251", "revid": "108678", "url": "https://it.wikipedia.org/wiki?curid=1336251", "title": "Elephanta Caves", "text": ""}
{"id": "1336258", "revid": "729019", "url": "https://it.wikipedia.org/wiki?curid=1336258", "title": "Tapinella atrotomentosa", "text": "\"Tapinella atrotomentosa\" (Batsch) \u0160utara, \u010cesk\u00e1 Mykol. 46(1-2): 50 (1992)\nLa T. atrotomentosa \u00e8 un fungo corposo che non molto tempo fa apparteneva - insieme ad altre specie congeneri - al genere Paxillus.\nLa stessa \u00e8 lignicola e si sviluppa normalmente cespitosa, inconfondibile per il gambo assai scuro e vellutato.\nDescrizione della specie.\nCappello.\nConvesso, poi spianato ed infine concavo e persino imbutito, con margine revoluto.\nLamelle.\nFitte, decorrenti sul gambo; color giallo-ocra chiaro, si macchiano al tocco; separabili.\nGambo.\nMassiccio e radicato, scuro e velluatato per tutto il suo sviluppo, non presenta soluzione di continuit\u00e0 con il cappello del quale condivide la parte terminale delle lamelle che assumono al suo apice il medesimo colore bruno scuro.\nCarne.\nSoda e consistente ma presto fibrosa, di color cuoio chiaro vira al blu-violetto al taglio.\nSpore.\nColor ocra-brunastro, come molte altre \"Paxillaceae\".\nHabitat.\nCeppaie marcescenti di cui si nutre (saprofita).\nCommestibilit\u00e0.\nSospetto, come tutte le specie del genere Tapinella. Si pensa possa scatenare la pericolosa Sindrome paxillica come \"P. involutus\".\nIn ogni caso non sarebbe ugualmente commestibile per via del sapore ripugnante."}
{"id": "1336264", "revid": "2373", "url": "https://it.wikipedia.org/wiki?curid=1336264", "title": "Scimpanzuomo", "text": "Viene chiamato scimpanzuomo un ipotetico ibrido tra uomo e scimpanz\u00e9. La vicinanza genetica tra le due specie ha generato contestate ipotesi che vedono possibile l'ibridazione. In alcuni casi, come ad esempio per lo scimpanz\u00e9 Oliver, \u00e8 stata sostenuta l'esistenza di esseri viventi di questo tipo.\nLa differenza nel numero di cromosomi tra le due specie non \u00e8 una barriera alla possibile ibridazione. Ad esempio questa \u00e8 possibile tra cavallo e zebra, che nonostante abbiano un numero di cromosomi differente possono generare figli, chiamati Zorse, o come l\u2019ibrido leone tigre Ligre, il pumapardo, dzo (yak-bisonte), gatto bengala, ara Catalina, mulo e molti altri.\nIl biologo russo Il'ja Ivanovi\u010d Ivanov negli anni venti condusse esperimenti per incrociare uomo e scimpanz\u00e9 in Guyana francese, Francia e Russia, senza ottenere per\u00f2 risultati.\nL'ipotesi della creazione di ibridi di questo tipo \u00e8 stata al centro di dibattiti di bioetica e persino teologia, tornati d'attualit\u00e0 da quando le biotecnologie hanno reso possibili interventi sul DNA.\nCasi di scimpanzuomo.\nNel corso della storia non sono mancati avvistamenti e rapporti sugli scimpanzuomini. \nNell'XI secolo, San Pier Damiani raccont\u00f2 in \"De bono religiosi status et variorum animantium tropologia\" di Conte Gulielmus e di sua moglie, che, spinta dalla lussuria, avrebbe copulato con un esemplare maschio di scimmia locale, chiamata \"maimo\", e partorito da esso un figlio ibrido. \nDurante la seconda guerra mondiale, il criminale di guerra dottor Josef Mengele (noto per le sue torture ai prigionieri ebrei) mostr\u00f2 alcune foto ritraenti scimpanz\u00e9 molto simili a maschi di uomo adulto, e dichiar\u00f2 che essi erano frutto di esperimenti eugenetici fatti con lo sperma preso dagli internati."}
{"id": "1336267", "revid": "1305772", "url": "https://it.wikipedia.org/wiki?curid=1336267", "title": "Il Cid", "text": ""}
{"id": "1336268", "revid": "1891114", "url": "https://it.wikipedia.org/wiki?curid=1336268", "title": "Lap steel guitar", "text": "La lap steel guitar (chiamata anche semplicemente lap steel, o \"chitarra hawaiana\") \u00e8 un tipo di chitarra \"steel\", che si suona da seduti, appoggiata sulle gambe (\"lap\", in inglese, vuol dire effettivamente \"grembo\"), sprovvista quindi di meccanismi a pedale.\nPer estensione il termine si applica allo stesso strumento, anche se sostenuto da una consolle o tenuto all'altezza del ventre da una cinghia pi\u00f9 corta del solito.\nVi sono due tipi fondamentali di lap steel:\nLa \"steel\" \u00e8 detta cos\u00ec perch\u00e9 si suona con una barretta d'acciaio chiamata \"steel-bar\" o \"tone-bar\" (su accordature non standard dette \"aperte\"). Le corde non toccano quindi mai la tastiera e i tasti sono ridotti alla semplice funzione di riferimento delle note.\nGeneralmente le lap hanno sei corde ma si trovano modelli a 7, 8 e persino 10 corde, talvolta dotati di pi\u00f9 tastiere indipendenti.\nLo strumento \u00e8 utilizzato principalmente nella musica hawaiana, \"hula\" e \"hapa-haole\", al country degli anni trenta e quaranta, al \"western-swing\" pi\u00f9 di recente se ne fa un uso estensivo nel neo-progressive, nel post-rock e nel post metal, come nel caso di Steve Howe degli Yes, di David Gilmour dei Pink Floyd, di Ben Harper, dei Red Sparowes e dei Godspeed You! Black Emperor. Recentemente \u00e8 stata usata nel celebre brano Come with Me Now del gruppo musicale sudafricano Kongos, nel quale viene suonata dal cantante e bassista Dylan Kongos.\nDalla lap \u00e8 derivata la moderna \"pedal steel\"."}
{"id": "1336275", "revid": "287204", "url": "https://it.wikipedia.org/wiki?curid=1336275", "title": "Finnachta", "text": ""}
{"id": "1336281", "revid": "113864732", "url": "https://it.wikipedia.org/wiki?curid=1336281", "title": "Timecode SMPTE", "text": "Il timecode SMPTE \u00e8 un insieme di standard cooperativi per l'identificazione univoca di fotogrammi video o su pellicola cinematografica con un timecode, standard definito dalla SMPTE nella specifica 12M.\nIl timecode \u00e8 aggiunto a materiale video, audio o cinematografico ed \u00e8 anche stato adattato per la sincronizzazione musicale, fornendo in ogni caso un riferimento temporale per il montaggio e la scalettatura del materiale. L'invenzione del timecode ha reso possibile il montaggio lineare su nastro, ed \u00e8 alla base del moderno montaggio non lineare.\nConcetti base.\nIl timecode SMPTE contiene un'identificazione oraria in formato ore:minuti:secondi:fotogrammi e 32 bit di dati utente, codificati BCD. I dati utente sono di solito chiamati user bit o U-bit sulle apparecchiature. Ci sono anche due flag noti come \"color frame\" e \"drop frame\" e tre bit extra, due dei quali sono chiamati flag \"binary group\" utilizzati per definire l'uso degli user bit. I formati di tutti i tipi di timecode SMPTE sono derivati da quello del timecode longitudinale\nIl timecode pu\u00f2 avere qualsiasi cadenza, i tipi pi\u00f9 usati sono:\nIn generale, l'informazione della cadenza di un timecode SMPTE \u00e8 implicita, ricavata dal tipo di segnale video in ingresso, oppure dai dati del timecode stesso, oppure da eventuali metadati. L'interpretazione di parecchi bit, inclusi quelli di \"color framing\" e il \"drop frame\", dipendono dalla cadenza dei dati stessi. In particolare, il bit \"drop frame\" \u00e8 valido solo per cadenze nominali di 30 fps, come spiegato sotto.\nTimecode pi\u00f9 complessi, come il tipo sull'intervallo verticale, possono includere informazioni extra in differenti codifiche.\nTimecode discontinuo.\nIl timecode \u00e8 concettualmente un flusso sequenziale di dati. A seconda delle esigenze produttive, il valore temporale pu\u00f2 essere un riferimento orario piuttosto che un valore arbitrario ma pu\u00f2 capitare che, dopo aver registrato diversi spezzoni o per assemblaggio di registrazioni gi\u00e0 esistenti, il valore del timecode presenti dei segmenti discontinui.\nIn linea di massima, se si usa il timecode lineare il suo valore non \u00e8 leggibile se non dopo che il fotogramma \u00e8 gi\u00e0 passato: questo \u00e8 particolarmente evidente nel caso di una registrazione su nastro magnetico, in cui il valore di timecode letto dalla testina \u00e8 disponibile solo dopo che il nastro ha oltrepassato la posizione della testina. Nell'uso pratico, le apparecchiature astraggono il valore del timecode secondo l'andamento sequenziale.\nInoltre, il timecode pu\u00f2 essere registrato in sezioni difettose del nastro ed essere a tratti mancante. In questo caso, il dispositivo in lettura pu\u00f2 interpolare il valore secondo quanto segue o precede ma, anche cos\u00ec, il valore esatto del timecode non pu\u00f2 essere determinato senza prima leggere una serie di fotogrammi.\nPer questa ragione, \u00e8 sempre buona norma mantenere il timecode contiguo, per semplificare il montaggio e l'inserimento di modifiche ripetute sullo stesso tratto di nastro. \u00c8 prassi comune registrare interamente il nastro usato per il montaggio con un segnale nero e un timecode continuo, e poi inserire man mano il video e l'audio man mano che il montaggio prosegue.\nA livello teorico, \u00e8 comunque possibile registrare il video in ritardo rispetto al timecode, operazione relativamente semplice in un videoregistratore digitale. Tuttavia, questo solitamente non si fa, perch\u00e9:\nDrop frame.\nL'origine del timecode \"drop frame\" risale a un compromesso introdotto all'epoca dell'introduzione della codifica NTSC, concepita per mantenere la compatibilit\u00e0 con i televisori in bianco e nero. La frequenza scelta per la sottoportante di crominanza, pari a 3.58\u00a0MHz (pi\u00f9 precisamente 315/88\u00a0MHz = 3.57954545\u00a0MHz) era influenzata nella fase dalle armoniche della frequenza di scansione orizzontale. Piuttosto che modificare le sottoportanti dell'audio e della crominanza, fu presa la decisione di modificare \"tutto il resto\", inclusa la cadenza di ripresa, impostata a 30/1.001\u00a0Hz.\nCome conseguenza, un'ora di timecode alla frequenza nominale di 30 fotogrammi per secondo aveva una durata superiore di 3.59 secondi rispetto al tempo reale, comportando cos\u00ec un errore di quasi 90 secondi nell'arco della giornata, causando cos\u00ec alcuni errori nel lavoro di produzione in studio.\nPer compensare questo problema, il timecode SMPTE drop frame scarta i fotogrammi numero 0 e 1 del primo secondo di ogni minuto, tranne quando il numero dei minuti \u00e8 divisibile per dieci. Questa compensazione \u00e8 quasi perfetta, con un errore residuo di circa 86.4 millisecondi al giorno, cio\u00e8 solo 1.0 ppm. \u00c8 importante notare che solo i numeri del timecode sono scartati, non i fotogrammi video.\nNaturalmente, il timecode drop frame \u00e8 usato solo su sistemi con cadenza pari a 30/1.001\u00a0Hz. Il timecode drop frame \u00e8 talvolta indicato usando il punto e virgola, come separatore, per esempio 11;14;08;26.\nTimecode e color framing.\nUn bit \u00e8 spesso usato come flag per contrassegnare il primo semiquadro del color framing, in modo che durante il montaggio i punti di stacco siano coerenti con la sequenza.\nOperazioni di studio e orologio master.\nNella produzione televisiva, il timecode \u00e8 generato da un apparato centrale e poi distribuito. Il generatore a sua volta riceve l'ora da un orologio atomico, o da un server NTP oppure ancora da un ricevitore GPS. I generatori sono spesso due o pi\u00f9, con ridondanza automatica.\nSe il riferimento orario \u00e8 necessario nel caso di produzioni esterne con camcorder multipli, ogni camcorder pu\u00f2 essere dotato di un proprio ricevitore GPS, eliminando cos\u00ec la necessit\u00e0 della distribuzione.\nIl timecode SMPTE longitudinale \u00e8 di largo impiego per la sincronizzazione musicale. Il numero di fotogrammi per secondo usati per sincronizzare l'audio \u00e8 arbitrario, e pu\u00f2 essere scelta secondo necessit\u00e0 produttrive. \u00c8 piuttosto frequente una cadenza di 24 fps perch\u00e9 crea meno problemi con l'audio digitale campionato a 48\u00a0kHz.\nIntegrazione di LTC e VITC.\nPer leggere il timecode longitudinale registrato su un nastro, \u00e8 necessario che questo sia in movimento, per cui quando la riproduzione \u00e8 a velocit\u00e0 molto lenta o fissa, \u00e8 necessario ricorrere al VITC. Sui videoregistratori moderni i due segnali sono di solito registrati contemporaneamente, e se uno dei due manca l'elettronica di lettura lo emula prendendo l'altro come riferimento. Se necessario, i due timecode possono avere U-bit diversi tra loro. Per esempio, i camcorder betacam hanno un'impostazione che permette di registrare l'ora sugli U-bit del VITC: questo permette di tenere traccia dell'ora della registrazione, lasciando per\u00f2 il timecode principale contiguo quando la registrazione viene arrestata.\nFormato del timecode longitudinale.\nIl formato base \u00e8 un codice di 80 bit che contiene ora, minuti, secondi e numero di fotogramma.\nCi sono 32 bit per i dati utente, di solito usati per la data e il numero della bobina. Possono essere qualunque cosa se i bit 43 e 59 sono impostati a zero.\nQuesti bit sono codificati come bifase. Un bit impostato a zero compie una singola transizione all'inizio del periodo, mentre un bit impostato a uno ha due transizioni, all'inizio e a met\u00e0 del periodo. Questa codifica \u00e8 autosincrona.\nIl timecode SMPTE longitudinale dovrebbe essere riprodotto a circa met\u00e0 del livello audio utile, per evitare distorsioni.\nStoria.\nSia il timecode longitudinale che quello sull'intervallo verticale furono sviluppati nel 1967 dalla EECO, una societ\u00e0 produttrice di videoregistratori e in seguito di apparecchiature televisive. L'utilizzo di questa tecnologia \u00e8 pubblico."}
{"id": "1336282", "revid": "695564", "url": "https://it.wikipedia.org/wiki?curid=1336282", "title": "Extended Play '07", "text": "Extended Play '07 \u00e8 un EP del gruppo musicale britannico Placebo, pubblicato il 21 luglio 2007 solo per il mercato statunitense. Pubblicato in occasione del \"Projekt Revolution Tour\" con i Linkin Park, che ha impegnato la band per tutta l'estate del 2007, contiene un singolo da ogni album della band sino a \"Meds\" e tre brani suonati dal vivo."}
{"id": "1336284", "revid": "76963", "url": "https://it.wikipedia.org/wiki?curid=1336284", "title": "Ugo Stille", "text": "Fu corrispondente dall'America del \"Corriere della Sera\" dal secondo dopoguerra agli anni novanta e, nel lustro 1987-1992, ne fu anche direttore.\nBiografia.\nStille nacque a Mosca, in Russia, il 3 dicembre 1919 da una famiglia ebraica. Quand'era solamente un neonato, lui e la sua famiglia lasciarono il Paese al consolidarsi del regime bolscevico, emigrando dapprima a Riga, in Lettonia, ed in seguito in Italia dove, dopo una breve parentesi a Formia ed a Napoli, si stabilirono a Roma. Qui, il giovane Mikhail (chiamato con il vezzeggiativo \"Misha\") crebbe e studi\u00f2.\nNella sua giovinezza, Misha frequent\u00f2, fra l'altro, la casa di Giuseppe Lombardo Radice, stringendo amicizia con i suoi figli, Lucio, Laura e Giuseppina, e soprattutto con il giornalista e scrittore Giaime Pintor, anch'egli assiduo frequentatore dei Lombardo Radice, che fu uno dei suoi pi\u00f9 cari amici. Fu proprio insieme a Pintor che coni\u00f2 lo pseudonimo \"Ugo Stille\", con cui avrebbe poi firmato tutti i suoi articoli; secondo una testimonianza di Laura Lombardo Radice il nomignolo deriv\u00f2 da un errore di traduzione effettuato dai due su di un passo del poeta tedesco Rainer Maria Rilke, nella quale il termine tedesco 'Stille' ('quiete') fu scambiato per un nome proprio. Il nome 'Ugo' deriverebbe invece dal nome del giurista siciliano Ugo Natoli, cui Kamenetzky e Pintor erano molto legati. Nei primi anni trenta, sotto questo pseudonimo condiviso, i due amici firmarono diversi articoli antifascisti, scritti ora dall'uno ora dall'altro, destinati a riviste e giornali.\nNei primi anni quaranta la famiglia Kamenetzky dovette emigrare di nuovo per sfuggire alla leggi razziali fasciste promulgate nel 1938. Il 4 settembre 1941 i Kamenetzky si imbarcarono perci\u00f2 per gli Stati Uniti, grazie ad un visto ottenuto tramite l'interessamento di Giovanni Battista Montini, il futuro Papa Paolo VI, stabilendosi a New York.\nPoco dopo, il poco pi\u00f9 che ventenne Misha fu arruolato nell'esercito statunitense, e prese parte allo sbarco in Sicilia con il grado di sergente. Una volta sull'isola, fu messo dal comando USA alla direzione di Radio Palermo, l'emittente radiofonica installata dagli Alleati all'indomani della conquista della Sicilia. In questa veste continu\u00f2 a seguire l'esercito statunitense prima a Napoli e poi a Milano.\nFinita la guerra, torn\u00f2 negli Stati Uniti e divenne corrispondente del quotidiano \"Il Corriere della Sera\", presso il quale inizi\u00f2 a pubblicare i propri articoli a partire dal gennaio 1946, firmandos\u00ec per\u00f2 con il vecchio pseudonimo di Ugo Stille, in ricordo dell'amico Pintor, morto tre anni prima a causa di una mina nazista. Di l\u00ec a poco, Misha avrebbe adottato legalmente il nome di \"Ugo Stille\".\nNel 1948 spos\u00f2 una donna statunitense, Elizabeth Bogert, dalla quale ebbe due figli, uno dei quali, Alexander, avrebbe poi seguito le orme del padre come giornalista. Stille continu\u00f2 per tutto il dopoguerra, e fino agli anni ottanta, il suo lavoro di corrispondente, firmando numerosi articoli di attualit\u00e0 sia statunitense che italiana.\nNel 1987, dopo aver rifiutato una prima volta, accett\u00f2 la carica di direttore del \"Corriere della Sera\", trasferendosi cos\u00ec con la famiglia a Milano. Dopo aver guidato il giornale per cinque anni, Stille lasci\u00f2 l'incarico nel 1992, ritornando negli Stati Uniti e riprendendo l'attivit\u00e0 di corrispondente.\nMor\u00ec a New York il 2 giugno del 1995."}
{"id": "1336286", "revid": "198277", "url": "https://it.wikipedia.org/wiki?curid=1336286", "title": "Forza Milan!", "text": "Forza Milan! \u00e8 stata una rivista mensile di argomento calcistico dedicata interamente all'Associazione Calcio Milan, pubblicata dal 1963 al 2018.\nFondata dal giornalista Gino Sansoni, \u00e8 stata l'organo ufficiale della societ\u00e0 rossonera.\nDal settembre 2018 la sola testata sopravvive come \"match program\" in formato digitale, realizzato in occasione delle partite casalinghe della squadra milanista.\nDescrizione.\nAl suo interno si potevano trovare pagine di informazione sulla squadra e sui calciatori milanisti, interviste, impegni futuri, successi, commenti dettagliati delle partite disputate, il punto sul settore giovanile, notizie sull'Associazione Italiana Milan Clubs e sugli impegni sociali della squadra.\nGeneralmente in concomitanza con successi significativi in campionato o nelle coppe europee, la rivista usciva anche in un numero speciale. A ogni numero era solitamente associato un poster dedicato a un singolo giocatore della squadra, mentre all'inizio di ogni stagione sportiva si trovava allegato il poster della rosa ufficiale."}
{"id": "1336287", "revid": "49022", "url": "https://it.wikipedia.org/wiki?curid=1336287", "title": "Ollamh Fodhla", "text": ""}
{"id": "1336290", "revid": "49022", "url": "https://it.wikipedia.org/wiki?curid=1336290", "title": "Faildeargdoid", "text": ""}
{"id": "1336291", "revid": "1226", "url": "https://it.wikipedia.org/wiki?curid=1336291", "title": "Societ\u00e0 operaie di mutuo soccorso", "text": ""}
{"id": "1336292", "revid": "94902", "url": "https://it.wikipedia.org/wiki?curid=1336292", "title": "Mikhail Kamenetzky", "text": ""}
{"id": "1336293", "revid": "94902", "url": "https://it.wikipedia.org/wiki?curid=1336293", "title": "Micha Kamenetzky", "text": ""}
{"id": "1336294", "revid": "94902", "url": "https://it.wikipedia.org/wiki?curid=1336294", "title": "Misha Kamenetzky", "text": ""}
{"id": "1336295", "revid": "94902", "url": "https://it.wikipedia.org/wiki?curid=1336295", "title": "Mischa Kamenetzky", "text": ""}
{"id": "1336297", "revid": "174925", "url": "https://it.wikipedia.org/wiki?curid=1336297", "title": "Muineamh\u00f3n", "text": ""}
{"id": "1336298", "revid": "289247", "url": "https://it.wikipedia.org/wiki?curid=1336298", "title": "Harlock Saga - l'anello dei nibelunghi", "text": ""}
{"id": "1336301", "revid": "289247", "url": "https://it.wikipedia.org/wiki?curid=1336301", "title": "Harlock Saga", "text": ""}
{"id": "1336304", "revid": "125153271", "url": "https://it.wikipedia.org/wiki?curid=1336304", "title": "G\u00fcnter Werno", "text": "Vanta diverse collaborazioni con vari artisti, tra i Pink Cream 69, Place Vendome, D. C. Cooper, David Readman, Michael Kiske, Kamelot, Missa Mercuria, Ian Parry, Elegy. \nE' considerato, insieme a Derek Sherinian, Tom Brislin, Michael Pinnella e Per Wiberg, uno dei migliori tastieristi progressive metal della sua generazione."}
{"id": "1336308", "revid": "124308217", "url": "https://it.wikipedia.org/wiki?curid=1336308", "title": "Monache agostiniane", "text": "Le monache agostiniane (in latino \"Moniales Ordinis Sancti Augustini\") sono le religiose di vita contemplativa appartenenti al secondo ordine di Sant'Agostino: come i frati del ramo maschile, le monache agostiniane pospongono al loro nome la sigla O.S.A.\nStoria.\nLe prime notizie relative ad un monastero femminile appartenente all'Ordine Agostiniano risalgono solo alla met\u00e0 del XIII secolo: si tratta del cenobio femminile di Oberndorf, nel W\u00fcrttemberg, incorporato all'ordine per decisione del capitolo provinciale degli agostiniani tedeschi, con un atto emanato a Seemanshausen il 27 maggio 1264. Non \u00e8 comunque da escludere che esistessero monasteri femminili sottoposti alla regola di sant'Agostino o alla direzione spirituale dei frati dell'ordine gi\u00e0 da tempi pi\u00f9 antichi.\nA cavallo dei secoli XVI e XVII, nacquero i movimenti delle recollette e delle scalze, diffusi prevalentemente in Spagna e in America Latina, che diedero vita a due osservanze autonome.\nAttivit\u00e0 e diffusione.\nLe monache agostiniane, oltre a seguire la Regola, sono tenute all'osservanza delle costituzioni del ramo maschile dell'ordine, debitamente adattate alle esigenze femminili: nel 1971 le costituzioni delle monache sono state riformate alla luce dei dettami del Concilio Vaticano II.\nLe agostiniane indossano una veste nera (o bianca, soprattutto per le attivit\u00e0 quotidiane) stretta in vita da una cintura sempre nera (requisito essenziale del loro abito).\nOltre che alla preghiera contemplativa, le religiose di alcuni monasteri svolgono anche apostolato diretto dedicandosi all'istruzione femminile o alla cura degli orfani.\nNel 1973 i monasteri dell'osservanza ordinaria erano 83: 29 in Italia, 46 in Spagna ed 1 rispettivamente in Messico, Svizzera, Malta, Bolivia, Ecuador, Stati Uniti d'America, Cile e Paesi Bassi; alla fine del 2005 i monasteri erano 82 e le religiose, tra monache e novizie, erano 919."}
{"id": "1336309", "revid": "1318658", "url": "https://it.wikipedia.org/wiki?curid=1336309", "title": "Mamallapuram", "text": "Mamallapuram (in tamil: \u0bae\u0b95\u0bbe\u0baa\u0bb2\u0bbf\u0baa\u0bc1\u0bb0\u0bae\u0bcd, nota anche come Mahabalipur, Mahabalipuram, Mahapalipuram) \u00e8 una suddivisione dell'India, classificata come \"town panchayat\", di 12.049 abitanti, situata nel distretto di Kanchipuram, nello stato federato del Tamil Nadu. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 12\u00b0 37' 35 N e 80\u00b0 10' 20 E e ha un'altitudine di 11 . Citt\u00e0 costiera, \u00e8 situata circa 60 chilometri a sud di Chennai.\nStoria.\nEssa ha origine antichissime: gi\u00e0 nel VII secolo era infatti un importante centro portuale della Dinastia Pallava. Si ritiene che il suo nome derivi da quello del sovrano dei Pallava Narasimhavarman I, detto \"Mamallan\" (cio\u00e8 \"grande lottatore\"). Fra il VII e il IX secolo qui vennero edificati numerosi monumenti, che nel 1984 hanno valso alla citt\u00e0 l'iscrizione nell'elenco dei Patrimoni dell'umanit\u00e0 dell'UNESCO.\nMonumenti e luoghi d'interesse.\nI monumenti storici di Mahabalipuram sono in gran parte monolitici e scolpiti nella pietra e costituiscono il primo stadio dell'architettura dravidica in cui sono visibili elementi preminentemente buddhisti. Essi sono costituiti da templi scavati nella roccia, \"rathas\" monolitici (delle specie di carri), bassorilievi e veri e propri templi, con pilastri di ordine dravidico e sculture che costituiscono un notevole esempio di arte del periodo Pallava.\nAlcuni studiosi sostengono che parte di questa area servisse come una sorta di scuola per giovani scultori: vi si trovano infatti alcune sculture non portate a termine, tutte rappresentanti lo stesso soggetto (come per esempio i \"pancha rathas\") ma scolpiti in numerosi stili diversi, forse una dimostrazione pratica impartita dai maestri ai giovani allievi.\nAlcune importanti strutture che si trovano a Mahabalipuram sono:\nLa citt\u00e0 sottomarina.\nSecondo un mito che dura da circa undici secoli, Mahabalipuram aveva sette pagode presso il mare. Le prime tracce nella letteratura occidentale di questa narrazione si hanno grazie a John Goldingham, un viaggiatore britannico che raggiunse la citt\u00e0 nel 1798 e cui venne narrato questo fatto, anche se delle pagode non restava all'epoca traccia tranne che per quanto riguarda il Tempio della spiaggia, che dovrebbe essere una delle pagode.\nIn seguito al catastrofico Maremoto dell'Oceano Indiano del 26 dicembre 2004 e al conseguente tsunami \u00e8 stata riportata alla luce un'antica citt\u00e0 portuale con alcune rovine risalenti al VII secolo. Man mano che le acque si ritirarono, infatti, la loro forza si port\u00f2 dietro una gran quantit\u00e0 di sabbia che da secoli ricopriva strutture rocciose e sculture rappresentanti animali, fra cui un'elaborata testa di elefante ed un cavallo alato. Sopra la testa dell'elefante si trova una piccola nicchia quadrata con una statua di una divinit\u00e0. In un'altra struttura adiacente si pu\u00f2 vedere una scultura rappresentante un leone. L'uso e lo stile di queste sculture di animali \u00e8 consistente con altri templi e decorazioni del periodo Pallava compreso fra il VII e l'VIII secolo.\nAlla luce di queste scoperte, il 17 febbraio 2005 la Soprintendenza archeologica indiana ha dato inizio alle esplorazioni subacquee al largo della costa per cercare di scoprire quanto queste rovine si estendano.\nSociet\u00e0.\nEvoluzione demografica.\nAl censimento del 2001 la popolazione di Mamallapuram assommava a 12.049 persone, delle quali 6.266 maschi e 5.783 femmine. I bambini di et\u00e0 inferiore o uguale ai sei anni assommavano a 1.506, dei quali 768 maschi e 738 femmine. Infine, coloro che erano in grado di saper almeno leggere e scrivere erano 8.902, dei quali 5.110 maschi e 3.792 femmine."}
{"id": "1336310", "revid": "773636", "url": "https://it.wikipedia.org/wiki?curid=1336310", "title": "Giorgio Mazzanti", "text": "Il suo nome fu rinvenuto tra gli iscritti alla loggia massonica P2 (tessera 454).\nLaurea e attivit\u00e0 accademiche (1951-1973).\nLaurea in Chimica fisica nel 1951.\nLibera docenza in Chimica industriale nel 1958.\nProfessore incaricato al Politecnico di Milano per l'insegnamento di Chimica industriale al corso di laurea di Ingegneria chimica.\nMembro del \u201cComitato per la Chimica\u201d del Consiglio Nazionale delle Ricerche (C.N.R).\nAttivit\u00e0 di ricerca (1951-1965).\nA pieno tempo per ricerche di base nell'Istituto di Chimica Industriale del Politecnico, diretto da Giulio Natta.\nDopo 3 anni di ricerche di base nel campo della catalisi eterogenea, agli inizi del 1954, inizia le ricerche nel settore delle polimerizzazioni stereospecifiche.\nIn quasi tutti i brevetti, (particolarmente quelli depositati durante gli anni 1954, 1955 e 1956) riguardanti nuovi materiali polimerici, tra cui il polipropilene isotattico (nome commerciale in Italia: moplen), figura fra gli inventori insieme a Giulio Natta. Per le ricerche nel settore delle polimerizzazioni stereospecifiche a Giulio Natta viene assegnato il premio Nobel nel 1963.\n\u00c8 anche uno degli inventori delle gomme etilene-propilene (nome commerciale in Italia: dutral)\nAttualmente il polipropilene che aveva conosciuto il successo commerciale con il marchio Moplen, \u00e8 nel mercato mondiale la seconda materia plastica per volume di produzione; i copolimeri etilene-propilene sono la seconda gomma sintetica.\nHa pubblicato molti lavori in varie riviste scientifiche e presentato conferenze in molti congressi internazionali.\nAttivit\u00e0 nel settore industriale (1963-2007).\n1963\u20141968 Direttore Generale della Divisione Ricerche del Gruppo Montecatini.\n1968\u20141970 Direttore Generale della Montedison, responsabile per le Divisioni Ricerche e Ingegneria.\n1970\u20141973 Amministratore Delegato della Montedison con la responsabilit\u00e0 del settore chimico di tutto il Gruppo.\n1973\u20141975 Direttore Generale dell'ENI (Ente Nazionale Idrocarburi)\n1975\u20141979 Vice Presidente Esecutivo dell'ENI (Ente Nazionale Idrocarburi)\n1979\u20141980 Presidente dell'ENI (Ente Nazionale Idrocarburi).\nIl caso Eni-Petromin.\nMazzanti fu travolto dallo scandalo \"Eni-Petromin\": l'ENI pag\u00f2 una tangente del 7% per un vantaggioso contratto petrolifero con la societ\u00e0 di stato dell'Arabia Saudita. Il governo avall\u00f2 il pagamento, ma quando lo scandalo esplose e l'Arabia Saudita sospese la fornitura sostenendo di non aver nulla a che fare con il \"contratto parallelo\" Mazzanti fu sospeso e successivamente assolto da ogni accusa ma costretto a dimettersi, mentre il governo Cossiga poneva sulla vicenda il segreto di Stato.\nA seguito del ritrovamento di carte sulla vicenda Eni-Petromin tra i documenti in possesso di Licio Gelli, il Parlamento riprese le indagini nel 1982.\nNel 1984 il mediatore del contratto tra Eni e Petromin, l'iraniano Parviz Mina, ammise che il denaro era andato tutto ai sauditi, tranne una piccola parte destinata a lui, ma disse di non poter dire di pi\u00f9 perch\u00e9 rischiava la vita. Nella memoria collettiva per\u00f2 si continu\u00f2 a credere che la vicenda nascondesse un ritorno di soldi ai partiti italiani, per il tramite della loggia massonica P2, alla quale lo stesso Mazzanti aveva aderito \"per disperazione dopo essere stato sospeso dalla presidenza dell'Eni\", disse.\nNel 2009 il libro \"L'intrigo saudita\" del giornalista Donato Speroni, ex direttore per le relazioni esterne dell'Eni, ricostru\u00ec minuziosamente la vicenda dimostrando l'innocenza di Mazzanti: una tesi accolta anche da storici come Paolo Mieli e Giorgio Galli e da protagonisti politici che all'epoca erano collocati in posizione colpevolista, come Giorgio La Malfa e Marcello Crivellini. In un'intervista pubblicata nel libro, l'ex presidente della repubblica Francesco Cossiga dichiara che la tangente serv\u00ec in larga misura ai sauditi per finanziare il movimento palestinese."}
{"id": "1336312", "revid": "123263837", "url": "https://it.wikipedia.org/wiki?curid=1336312", "title": "Unic", "text": "La UNIC \u00e8 stata una casa automobilistica francese ufficialmente attiva dal 1905 al 1952. Oltre che per la produzione di autovetture \u00e8 conosciuta anche come costruttore di veicoli pesanti, attivit\u00e0 che l'azienda ha proseguito sino al 1975 anno in cui \u00e8 confluita nell'Iveco.\nLe origini.\nNel 1893 i fratelli Georges e Max Richard fondarono la \"Soci\u00e9t\u00e9 des Cycles Georges Richard\", una fabbrica di biciclette che ben presto, complice il grande successo ottenuto, si ingrand\u00ec divenendo \"Soci\u00e9t\u00e9 de Construction de cycles et d'Automobiles Georges Richard\", con la quale si intendeva orientarsi anche e soprattutto verso il settore automobilistico. Siamo nel 1897: le vetturette proposte dalla giovane azienda erano in pratica modelli Benz e Vivinus costruiti su licenza. Nello stesso periodo cominci\u00f2 anche l'attivit\u00e0 sportiva che vide non pochi successi ottenuti dalle vetturette Richard, anche oltre confine. Le vetture destinate ad un uso non agonistico, divennero note per la loro semplicit\u00e0, robustezza ed affidabilit\u00e0.La produzione and\u00f2 avanti fino al 1902, anno in cui, al vertice dell'azienda, assieme ai fratelli Richard, si affianc\u00f2 Henri Brasier, un giovane assai ambizioso. La ragione sociale mut\u00f2 in \"Richard-Brasier\" ed in questo periodo l'attivit\u00e0 sportiva ebbe gran peso sulla reputazione dell'azienda.\nIl periodo pre-Unic e la Richard-Brasier.\nLe vittorie agonistiche della \"Richard-Brasier\", complice anche l'esperienza di \"Richard-Brasier\", si fecero numerose, cos\u00ec come i consensi da parte della clientela. Era il telaio e la sua robustezza una delle chiavi del successo di tali vetture. Ben presto la produzione cominci\u00f2 ad includere anche vetture di classe superiore e cominciarono le prime collaborazioni da parte di carrozzieri illustri.Ma non venne mai trascurata l'attivit\u00e0 agonistica, che all'epoca era uno dei principali canali pubblicitari per una Casa automobilistica.Ma il magico periodo della \"Richard-Brasier\" ebbe una grave svolta durante una gara, durante la quale perse la vita un illustre pilota come Marcel Renault, al volante di una vettura prodotta dall'omonima Casa, e dove Georges Richard, in seguito ad un altro incidente, sub\u00ec gravi danni all'anca, tanto da essere costretto ad abbandonare le corse. Durante il ricovero all'ospedale, Henri Brasier prese lentamente i vertici dell'azienda. Quando poi Georges Richard lasci\u00f2 l'azienda al termine della convalescenza, il ruolo di Henri Brasier come unico vertice dell'azienda divenne ufficiale e nacque cos\u00ec la Brasier.\nLa nascita della Unic.\nA quel punto, Georges Richard, dopo tante disgrazie, ebbe un nuovo colpo di fortuna: un barone appassionato di automobile si offr\u00ec di sostenere le spese per la fondazione di una nuova societ\u00e0 per la produzione di autovetture. Gli stabilimenti furono scelti nella citt\u00e0 di Puteaux e la nuova societ\u00e0 fu denominata \"Georges Richard et Cie\". All'inizio del 1905 furono presentati i primi modelli: la Type A1, la Type A2 e la Type B1. Poco tempo dopo, la ragione sociale fu mutata in \"Soci\u00e9t\u00e9 Anonyme des Automobiles Unic\".Nel 1906 fu la volta dei modelli Type B2, Type C1 e Type F1. Con il modello Type D1, fu poi avviata anche la produzione di omnibus: tale modello diede anche il via alla produzione di veicoli commerciali.Il successo della Unic fu enorme, addirittura senza precedenti nelle precedenti attivit\u00e0 dirette da Georges Richard. Le richieste si fecero numerose, anche all'estero e addirittura in paesi lontani, a tal punto da spingere Richard ad aprire cinque nuovi stabilimenti in Brasile, Russia, Egitto, Norvegia ed Inghilterra.Le vetture Unic riscossero molto successo anche come taxi. Gran parte del parco taxi francese era costituito da modelli Unic e cos\u00ec pure anche per quanto riguardava i taxi londinesi d'inizio Novecento.Gli anni prima dello scoppio della Prima guerra mondiale furono contraddistinti da altri successi commerciali, anche per quanto riguardava i veicoli commerciali.Al termine della guerra, l'attivit\u00e0 lentamente riprese, e furono lanciati due nuovi modelli, la Type J3 e la Type M2E, destinata ai mercati esteri.Il 1922 fu uno degli anni pi\u00f9 tristi nella storia della Unic, poich\u00e9 vide la morte di Georges Richard, affetto da gravi complicazioni in seguito all'incidente automobilistico di quasi vent'anni prima.La direzione dell'azienda pass\u00f2 cos\u00ec nelle mani di Georges Dubois: sempre nel 1922 furono lanciati i modelli della Serie L. Ma durante gli anni venti, la produzione automobilistica da turismo cedette via via il passo alla produzione di veicoli commerciali. In ogni caso, la produzione automobilistica non fu interrotta, ma semplicemente occup\u00f2 una fetta minore dell'intera produzione della Unic. Un nuovo modello della serie L fu lanciato nel 1927 con il nome di L61 e fu il primo modello della Unic a montare freni sulle quattro ruote. Nel 1928 fu invece lanciato il modello L9, dotato di frenatura integrale e di guida a destra o a sinistra, a seconda della richiesta del cliente.Nello stesso periodo furono introdotti due modelli equipaggiati da un motore ad 8 cilindri in linea, ma che non riscossero molto successo.Nel 1931, invece, arriv\u00f2 la Type CD2, prima Unic a montare un motore diesel, ma che fu prodotta in piccola serie.Negli anni trenta, si chiuse il capitolo delle esportazioni della Unic in Inghilterra e nel frattempo fu pensionata la Serie L. I modelli Type H1 e Type H3, lanciati in precedenza, furono invece rimpiazzati dalla nuova Serie U, i cui modelli divennero molto graditi per le loro linee molto eleganti. Furono gli ultimi modelli automobilistici della Unic: lo scoppio della Seconda guerra mondiale mise fine a tale attivit\u00e0.\nIl dopoguerra, la Simca e la Iveco.\nAl termine della guerra, la Unic riprese la sua attivit\u00e0 concentrandosi esclusivamente sui veicoli commerciali, ma le difficolt\u00e0 finanziarie derivanti dagli enormi disagi del recente conflitto la misero subito in crisi. La produzione and\u00f2 cos\u00ec a rilento, fino a che nel 1952 la Unic non fu assorbita dalla Simca, che pose fine alla sua attivit\u00e0 autonoma. Sotto la Casa di Pigozzi, la Unic divenne la sezione veicoli commerciali della Simca stessa.Nel 1966, la Unic fu ceduta alla Fiat, che nel 1973 diede origine al marchio UNIC-FIAT, presente sulle calandre degli autocarri, ramo dei veicoli industriali Fiat venduti in Francia ed in Italia.Nel 1975 la Fiat diede origine alla Iveco, segmento Fiat dei veicoli industriali che incorporava vari marchi nell'orbita della Fiat, tutti dedicati ai veicoli industriali. Tra questi vi era anche la Unic. \nNel 1992, infine, la Iveco-Unic cambi\u00f2 definitivamente ragione sociale in \"Iveco France\"."}
{"id": "1336318", "revid": "287204", "url": "https://it.wikipedia.org/wiki?curid=1336318", "title": "Slanoll", "text": ""}
{"id": "1336320", "revid": "92719", "url": "https://it.wikipedia.org/wiki?curid=1336320", "title": "Balena assassina", "text": ""}
{"id": "1336321", "revid": "1318658", "url": "https://it.wikipedia.org/wiki?curid=1336321", "title": "Laghi Gemelli", "text": "I Laghi Gemelli si trovano nel comune di Branzi, in alta val Brembana (provincia di Bergamo), chiusi nella conca delimitata dal Pizzo Farno, dal Monte Corte, dal Passo dei Laghi Gemelli, dal Passo di Mezzeno, dal Monte Spondone, dal Monte del Tonale, dal Pizzo dell'Orto e dal Pizzo del Becco. Nella stessa conca \u00e8 racchiuso inoltre il Lago Becco, situato ai piedi del pizzo omonimo.Questi, assieme ai numerosi altri laghi artificiali della zona, sono nati a seguito della costruzione di diverse dighe da parte dell'Enel. Nella stessa zona si trovano anche il Lago Marcio, il Lago Casere, il Lago Colombo, il Lago Sardegnana e il Lago dei Frati sul versante della Val Brembana e il Lago Nero, il Lago di Aviasco, il Lago Campelli, il Lago Sucotto e il Lago Cernello sul versante della Val Seriana. Vi sono inoltre numerosi altri laghetti naturali pi\u00f9 piccoli.\nNonostante il nome, i Laghi Gemelli sono formati da un corpo unico, che si divide solo quando la diga che ne contiene l'acqua viene quasi interamente svuotata, come accaduto nel 2005 in occasione dei lavori per il rafforzamento della diga.\nIl nome infatti \u00e8 stato loro attribuito precedentemente alla costruzione della diga, avvenuta nel 1932, quando i due laghetti, di dimensioni molto pi\u00f9 contenute, erano due specchi d'acqua che, visti dall'alto, sembravano specchiarsi.\nI laghi sono raggiungibili da diverse vie d'accesso, che partono dagli adiacenti comuni di Carona, Branzi e Capovalle di Roncobello in Val Brembana e da Valcanale di Ardesio e Valgoglio in val Seriana.\nL'adiacente Rifugio Laghi Gemelli serve gli escursionisti in visita.\nItinerari di salita.\nIl percorso pi\u00f9 utilizzato per arrivare ai Laghi Gemelli da famiglie ed escursionisti \u00e8 quello che parte dalle Baite di Mezzeno situate poco dopo Roncobello. Attraverso un percorso di 4,5 km e 700 metri di dislivello si potr\u00e0 seguendo il sentiero CAI 215 arrivare al rifugio laghi Gemelli in circa 2 ore.\nUn'alternativa per chi desidera affrontare un itinerario pi\u00f9 lungo, 6 km e 850 metri di dislivello, \u00e8 partire dal lago di Carona e attraverso il sentiero CAI 211 arrivare dapprima al lago Marcio, quindi al lago Pian Casere e infine ai Laghi Gemelli.\nLa leggenda dei Laghi Gemelli.\nSulla formazione dei laghi esistono numerosi racconti legati alla fantasia ed alla tradizione popolare locale. Il pi\u00f9 comune e ricorrente racconta una storia triste, nella quale i protagonisti erano due ragazzi del luogo, innamorati l'uno dell'altra.\nLei era una giovane appartenente ad una ricca famiglia di Branzi, mentre lui era un semplice pastore della Val Taleggio. Il loro amore era ostacolato dal padre della ragazza, che aveva gi\u00e0 combinato il matrimonio della figlia con un altrettanto ricco possidente del vicino paese di Isola di Fondra, senza interpellare la diretta interessata.\nQuesta supplic\u00f2 il padre affinch\u00e9 le lasciasse coronare il suo sogno d'amore con il giovane pastore, ma ad ogni richiesta veniva contrapposto un secco diniego. Dopo innumerevoli tentativi ed una grande quantit\u00e0 di lacrime versate, la ragazza si rassegn\u00f2 all'idea di sposare un individuo che mai sarebbe entrato nel suo cuore, dove c'era posto soltanto per il giovane pastore. Ella si lasci\u00f2 vincere dallo sconforto, tanto da cominciare a non mangiare pi\u00f9 ed a rinchiudersi in se stessa, palesando anche segni di squilibrio.\nIl padre decise quindi di rivolgersi ai migliori medici della zona al fine di guarire l'amata figlia, ma nessuno riusc\u00ec nell'impresa. Vi riusc\u00ec un medico, che altro non era che l'innamorato sotto mentite spoglie, che riusc\u00ec nel restituire il sorriso e la voglia di vivere alla ragazza. Il medico si recava tutti i giorni presso l'abitazione della propria paziente, con una cura ed un'amorevolezza tali da destare dubbi nei parenti di lei.\nAllora i due innamorati decisero di fuggire, anche mossi dalla consapevolezza che se fossero rimasti non avrebbero potuto coronare il loro sogno d'amore. Partirono nel cuore della notte, diretti verso la difficile strada di montagna, al fine di evitare incontri e di essere scoperti.\nDopo essere rapidamente arrivati in localit\u00e0 \"Piano delle Casere\" decisero di riposarsi, ma subito sentirono le campane del paese di Branzi che suonavano per segnalare la fuga dei due giovani. Il loro passo divenne sempre pi\u00f9 spedito fino a diventare una corsa, tanto che nella foga la ragazza inciamp\u00f2 e si fer\u00ec. Il giovane pastore la prese in braccio e cerc\u00f2 di proseguire la corsa ma l'oscurit\u00e0 e la stanchezza gli fecero smarrire l'orientamento, tanto che anch'egli scivol\u00f2 da un precipizio.\nCaddero senza vita in una radura nella quale si aprirono due conche, al centro delle quali cominciarono a sgorgare due sorgenti d'acqua, che andarono a creare due laghi simili tra loro: simili al punto da essere chiamati laghi Gemelli. I primi soccorritori videro i due corpi degli innamorati intatti sul fondo dei laghetti stessi.\nNel 1932 la costruzione di una diga ha fuso i due laghi in uno unico: c'\u00e8 chi racconta che sia il coronamento della storia d'amore dei due giovani.\nCollegamenti esterni.\nEscursione ai Laghi Gemelli, su \"lemontagne.net\""}
{"id": "1336323", "revid": "4252", "url": "https://it.wikipedia.org/wiki?curid=1336323", "title": "Gedhe Ollghothach", "text": ""}
{"id": "1336325", "revid": "599013", "url": "https://it.wikipedia.org/wiki?curid=1336325", "title": "Escalada a Montju\u00efc", "text": "La Escalada a Montju\u00efc era una corsa in linea maschile composta da una o due prove. Si svolgeva sul Montju\u00efc, in Spagna, ogni anno nel mese di ottobre. Al termine delle quali viene stilata la classifica. \nAlbo d'oro.\n\"Aggiornato all'edizione 2007.\""}
{"id": "1336335", "revid": "118692278", "url": "https://it.wikipedia.org/wiki?curid=1336335", "title": "Macchina di Moore", "text": "Nella teoria della calcolabilit\u00e0, la macchina di Moore \u00e8 un automa a stati finiti in cui le uscite sono determinate in funzione dei soli stati correnti (e non anche dagli stati d'ingresso, come accade invece nella macchina di Mealy). Il diagramma di stato di una macchina di Moore prevede un segnale d'uscita per ciascuno stato.\nL'automa deve il suo nome al suo promotore, lo statunitense Edward F. Moore, professore di matematica ed informatica all'universit\u00e0 del Wisconsin-Madison, che lo descrisse nel trattato \"Gedanken-experiments on Sequential Machines\".\nLa maggior parte dei sistemi elettronici digitali vengono progettati come sistemi sequenziali ad impulsi di clock, che sono una forma ridotta della macchina di Moore, dove lo stato cambia solo quando varia il segnale globale di clock. Generalmente lo stato corrente viene salvato nei flip-flop, mentre il segnale globale di clock viene collegato nell'ingresso dei flip-flop riservato al clock. I sistemi sequenziali ad impulsi di clock sono solo un modo di risoluzione dei problemi di metastabilit\u00e0. Una tipica macchina di Moore elettronica comprende una sequenza logica combinatoria per decodificare lo stato corrente nelle uscite (lambda). Nel momento in cui lo stato corrente viene modificato, il cambio si ripercuote sull'intera sequenza, modificando (o meno) quasi istantaneamente anche le uscite. Esistono diverse tecniche di progettazione che tendono a limitare eventuali bug durante il breve periodo di modifica, ma la maggior parte dei sistemi sono costruiti in maniera tale che questi \"buchi\" vengano ignorati o considerati irrilevanti. Le uscite conservano indefinitamente il loro stato, fintanto che la macchina non cambi nuovamente stato.\nDefinizione formale.\nUna macchina di Moore pu\u00f2 essere definita come una sestupla formula_1 costituita da:\nEsiste una definizione di una macchina equivalente alla precedente ed \u00e8 la macchina di Mealy, in cui la funzione d'uscita \u00e8 definita come formula_9, che mappa uno stato ed un ingresso nell'uscita. \nLa diversit\u00e0 nella definizione della funzione d'uscita porta ad assumere che il numero di stati in una macchina di Moore sar\u00e0 maggiore o uguale al numero di stati della equivalente macchina di Mealy (banalmente constatabile dal fatto che devono esistere stati differenti che tengano conto dei diversi ingressi in maniera implicita)."}
{"id": "1336337", "revid": "1776051", "url": "https://it.wikipedia.org/wiki?curid=1336337", "title": "D. C. Cooper (album)", "text": "D. C. Cooper \u00e8 il primo album in studio del cantante statunitense omonimo, pubblicato nel 1999 dalla Inside Out Music.\nIl disco.\nPubblicato nel 1999, successivamente al suo abbandono dei Royal Hunt, il disco \u00e8 stato suonato e prodotto grazie all'aiuto dei componenti dei Pink Cream 69. \u00c8 un lavoro che presenta un D. C. Cooper inedito, per la natura intimista dei testi e delle musiche. La seconda traccia \u00e8 un tributo agli Uriah Heep."}
{"id": "1336340", "revid": "287204", "url": "https://it.wikipedia.org/wiki?curid=1336340", "title": "Gunter Werno", "text": ""}
{"id": "1336341", "revid": "1543377", "url": "https://it.wikipedia.org/wiki?curid=1336341", "title": "Cultura lesbica", "text": "Con cultura lesbica si intende il modo in cui le lesbiche vedono e rappresentano consapevolmente se stesse e il mondo in cui vivono, in tutti i campi artistici e culturali: letteratura, arte, cinema, teatro.\nCultura e sottocultura.\n spesso si parla di \"sottocultura\" lesbica, intendendo in questo modo non tanto una presunta inferiorit\u00e0, ma piuttosto una sua propria specificit\u00e0 rispetto al mondo eterosessuale maggioritario.\nLa cultura delle lesbiche \u00e8 cresciuta all'interno del grande filone della cultura femminile e, pi\u00f9 specificatamente, della cultura delle donne. Per molti anni, in tempi pi\u00f9 difficili dei nostri, la cultura delle scrittrici, musiciste, poetesse lesbiche si \u00e8 mimetizzata all'interno della cultura delle donne. Solo in tempi pi\u00f9 recenti alcuni studi hanno identificato molte protagoniste della cultura del '900 come lesbiche.\nAree di interesse.\nNella letteratura.\nIn campo letterario fino al XIX secolo a parlare di lesbismo furono sempre e soltanto uomini, da Giovenale a Baudelaire, da Diderot a James. Ma all'inizio del '900 a Londra, Parigi, e Berlino all'interno del vivace clima intellettuale ed artistico dell'epoca, si crearono le prime comunit\u00e0 di donne scrittrici, poetesse, artiste.\nTra le parigine le pi\u00f9 conosciute furono Natalie Clifford Barney, Ren\u00e9e Vivien, Gertrude Stein e Tamara de Lempicka; tra le londinesi Vita Sackville-West, Virginia Woolf, Radclyffe Hall (autrice di uno dei primi drammatici romanzi lesbici, \"Il pozzo della solitudine\" del 1928), Katherine Mansfield e Ivy Compton-Burnett. Tra le berlinesi degna di nota \u00e8 Christa Winsloe, dal cui romanzo \"La ragazza Manuela\" verr\u00e0 tratto il film \"Ragazze in uniforme\".\nNon tutte erano dichiaratamente lesbiche, ma ci\u00f2 che le univa era una vita spesa principalmente con altre donne, una rete di amicizie con donne lesbiche e una sensibilit\u00e0 particolarmente attenta alla descrizione dei personaggi femminili e delle relazioni tra loro.\nLe scrittrici della prima met\u00e0 del Novecento spesso utilizzavano linguaggi in codice per mascherare la tematica lesbica: storie d'amore eterosessuali ma \"diverse\" (come ne \"La mia Antonia\" di Willa Cather), personaggi che cambiano sesso (\"Orlando\" di Virginia Woolf), storie di uomini gay (molti romanzi di Marguerite Yourcenar), storie lesbiche scritte sotto pseudonimo (\"Carol\" di Patricia Highsmith). Negli Stati Uniti negli anni cinquanta, all'interno della letteratura \"pulp\" di consumo che si vendeva nei drugstore e nelle edicole ebbe molta fortuna il filone lesbico, di cui una delle pi\u00f9 interessanti autrici fu Ann Bannon.\nNegli ultimi decenni del secolo scrittrici e storie lesbiche sono sempre pi\u00f9 presenti, in tutti i generi letterari e in tutti i paesi: da Jeanette Winterson all'universo fantasy di Marion Zimmer Bradley a Sandra Scoppettone e Katherive V. Forrest (con le loro detective lesbiche), da Sara Zangh\u00ec a Valeria Vigan\u00f2 e Delia Vaccarello per l'Italia.\nNel cinema e nella TV.\nIl primo film lesbico e con un cast di tutte donne \u00e8 \"Ragazze in uniforme\" (\"M\u00e4dchen in Uniform\"), diretto dalla regista Leontine Sagan nel 1931 nei dintorni di Berlino. \"Quelle due\" di William Wyler (1962), \"La volpe\" di Mark Rydell e \"L'assassinio di Sister George\" di Robert Aldrich (1968) sono tutte visioni drammatiche e a tratti grottesche del mondo lesbico. John Sayles in \"\" del 1983 segna una svolta nel modo maschile di vedere il lesbismo sugli schermi, ma saranno le registe lesbiche a cominciare a narrare s\u00e9 stesse negli anni seguenti: un film per tutti \u00e8 \"Cuori nel deserto\" di Donna Deitch (1985).\nIn fotografia.\nNella fotografia le artiste dichiaratamente lesbiche sono interessate a mostrare attraverso il mezzo fotografico il loro concetto di corpo femminile rifuggendo lo \"sguardo maschile\" che caratterizza non solo le principali correnti della fotografia d'arte ma anche la fotografia pornografica, anche quando si tratti di soggetti caratterizzati da scene d'amore fra donne.\nUna fotografia pu\u00f2 essere definita come \"lesbica\" a seconda del soggetto, dell'autore, del contesto. In generale i movimenti lesbici organizzati hanno avuto importanza sia nel sostenere la nascita della fotografia lesbica, sia nel sostenere anche finanziariamente la possibilit\u00e0 delle artiste che se ne occupano per ottenere visibilit\u00e0 e riconoscimenti internazionali presso importanti mostre d'arte e prestigiosi musei. Fra gli esponenti di questo stile fotografico vi \u00e8 Laura Aguilar.\nAll'interno degli studi di genere \u2013 intendendo quelli che negli anni settanta e ottanta erano chiamati \"studi femministi\" \u2013 che intendono analizzare come nella storia dell'arte e della cultura lo \"sguardo maschile\" sia stato dominante e quindi condizionante nello sviluppo sociale, ricopre importanza l'analisi di come una ampia comunit\u00e0 di artiste e fotografe si sia formata e sia cresciuta attorno alle comunit\u00e0 lesbiche di Los Angeles e San Francisco a partire dagli anni Settanta."}
{"id": "1336343", "revid": "1527148", "url": "https://it.wikipedia.org/wiki?curid=1336343", "title": "Lingua xiang", "text": "La lingua xi\u0101ng (cinese tradizionale: \u6e58\u8a9e; cinese semplificato \u6e58\u8bed - \"Xiangyu\"), anche conosciuta come sionglish, hunanese, o hsiang, \u00e8 una lingua cinese parlata in Cina.\nDistribuzione geografica.\nLo xiang \u00e8 parlato nella provincia del Hunan, ma anche in altre come il Guangxi ed il Guizhou.\nAl 2019, conta 37,3 milioni di parlanti madrelingua.\nMao Zedong, originario di Xiangtan, parlava lo xi\u0101ng.\nDialetti e lingue derivate.\nSecondo Bao &amp; Chen (2005), sono stati identificati tre principali gruppi dialettali:"}
{"id": "1336345", "revid": "92723", "url": "https://it.wikipedia.org/wiki?curid=1336345", "title": "Orzocco I de Lacon-Zori", "text": "Membro della famiglia Zori (de Thori), succedette al padre Mariano I, viene ricordato soprattutto perch\u00e9 trasfer\u00ec dalla \u00abruinata\u00bb Tharros a causa di una guerra ad Oristano la capitale del regno trasferendo il vescovo, il clero e tutto il popolo torrense.\nNel 1073, papa Gregorio VII scrisse un'epistola nella quale richiamava Orzocco e tutti i regnanti sardi all'obbedienza verso la Santa Sede esortando tutti al recupero della religione in Sardegna. Come i suoi predecessori anche Orzocco I si adoper\u00f2 affinch\u00e9 la religione cristiana si diffondesse e radicasse nell'isola. Queste lettere (la seconda nel 1080) imponevano ai monaci di radersi la barba com'era costume nel resto d'Europa, l'arcivescovo di Cagliari si rifiut\u00f2 e venne sollevato dall'incarico. Le lettere davano il potere a Orzocco I di fare altrettanto con i disobbedienti. \nFece costruire anche la chiesa dedicata a San Nicola ad Ottana.\nPrese in moglie Nivatta (o Nibatta) che diede alla luce Torbeno, suo successore. Lei sopravvisse alla morte del marito e fece iniziare la costruzione della villa e del castello di Cabras, che divenne la residenza di tutti i suoi successori."}
{"id": "1336347", "revid": "339392", "url": "https://it.wikipedia.org/wiki?curid=1336347", "title": "Santa Nino di Cappadocia", "text": ""}
{"id": "1336352", "revid": "599013", "url": "https://it.wikipedia.org/wiki?curid=1336352", "title": "Trofeo dello Scalatore", "text": "Il Trofeo dello Scalatore era una competizione maschile di ciclismo su strada, organizzata su pi\u00f9 prove e dedicata agli scalatori, che si disput\u00f2 in Italia dal 1987 al 2001.\nStoria.\nL'idea nacque nel 1987, per volere del gruppo RCS con l'intenzione di ridare importanza e riscoprire una categoria di ciclisti, gli scalatori puri, che nel corso degli anni ottanta erano sempre meno considerati e valorizzati nelle grandi corse perch\u00e9 oscurati dai passisti, molto pi\u00f9 inclini ad una pedalata di potenza che alla sciolta cadenza dello scalatore puro.\nInizialmente la corsa ebbe una risonanza a livello nazionale, ma riusc\u00ec a crescere notevolmente sino ad avere risonanza internazionale. Negli ultimi anni la corsa \u00e8 diventata un trampolino di lancio per giovani ciclisti.\nSi trattava di una competizione organizzata su pi\u00f9 prove, quattro o cinque, volte a stilare una classifica non a tempo ma a punti. \nAlbo d'oro.\n\"Aggiornato all'edizione 2001.\""}
{"id": "1336354", "revid": "290948", "url": "https://it.wikipedia.org/wiki?curid=1336354", "title": "Gestione del rischio nella sicurezza informatica", "text": ""}
{"id": "1336364", "revid": "1573940", "url": "https://it.wikipedia.org/wiki?curid=1336364", "title": "Nambaryn \u0116nhbajar", "text": "\u0116nhbajar \u00e8 l'ex-presidente dell'ex-partito comunista, il Partito Rivoluzionario del Popolo Mongolo. \u00c8 stato inoltre Primo Ministro della Mongolia dal 2000 al 2004 e Presidente del Parlamento tra il 2004 ed il 2005."}
{"id": "1336371", "revid": "47767", "url": "https://it.wikipedia.org/wiki?curid=1336371", "title": "Sessualit\u00e0 umana", "text": ""}
{"id": "1336372", "revid": "247222", "url": "https://it.wikipedia.org/wiki?curid=1336372", "title": "Mars fritto", "text": "Il Mars fritto \u00e8 una barra di cioccolato al caramello Mars fritta in una pastella solitamente usata nelle Isole Britanniche per il pesce, il sanguinaccio, il white pudding, le salsicce e spesso l'haggis. Il Mars \u00e8 solitamente raffreddato prima dell'uso per evitare che si sciolga nell'olio di frittura, anche se un Mars freddo pu\u00f2 comunque rompersi quando viene scaldato.\nPu\u00f2 essere anche cucinato a livello casalingo. In questo caso molti utilizzano una pastella dolce con zucchero e uova, creando cos\u00ec una specie di frittella al cioccolato leggermente meno pesante e dal sapore dolce uniforme.\nIl piatto fu inizialmente servito nei negozi di fish and chips della Scozia (si dice che sia stato inventato in un negozio di Stonehaven sulla costa nord-orientale della Scozia), ma non \u00e8 mai stato un prodotto di punta. Da quando svariati mass media hanno parlato della pratica a partire dalla met\u00e0 degli anni novanta, in parte come commento ironico sulla notoriamente poco salutare dieta della Scozia urbana, la popolarit\u00e0 del piatto \u00e8 cresciuta ed ora appare, fra l'altro, sui menu di Dublino, Leyland, della Columbia Britannica, dell'Oregon e di Washington.\nPopolarit\u00e0.\nIn uno studio pubblicato su \"The Lancet\" nel dicembre 2004, David Morrison (Greater Glasgow NHS Board, UK) e Mark Petticrew (MRC Social &amp; Public Health Sciences Unit) hanno esaminato circa 300 negozi di fish and chips in Scozia: il 22% vendeva Mars fritti; tre quarti dei negozi li vendeva da meno di tre anni. Le vendite medie erano di 23 pezzi alla settimana, anche se 10 negozi ne vendevano tra 50 e 200 alla settimana. Il prezzo medio era di 60 pence, e, come ci si attendeva, le giovani generazioni erano i principali acquirenti - tre quarti venivano vendute a bambini ed il 15% ad adolescenti.\nNel marzo 2003 il Mars fritto \u00e8 stato oggetto di un articolo su Time for Kids che trattava della popolarit\u00e0 e della insalubrit\u00e0 di questo prodotto.\nPassata la moda e calata l'attenzione dei media, la frittura del Mars \u00e8 diventata meno comune. Si pu\u00f2 trovare ancora in alcuni negozi di \"fish and chips\" della Scozia, dell'Inghilterra e dell'Irlanda del Nord. Alcuni negozi con clientela turistica (soprattutto i giovani in visita al Royal Mile di Edimburgo) dichiarano ancora con orgoglio di vendere Mars fritti, insieme ad altre tentazioni come la pizza fritta, il kebab fritto, oltre al pakora di haggis.\nIl Mars fritto \u00e8 menzionato nel libro \"Crap Towns II: The Nation Decides\" del periodico britannico \"The Idler\"' nell'articolo su Glasgow. 'SJ' scrive: \"Non sono una leggenda metropolitana: si possono trovare sia a Glasgow che ad Edimburgo. Ne ho mangiato uno in una fredda notte di dicembre. Era abbastanza buono. Poi ho vomitato.\"\nInfluenze sulla cucina.\nIl Mars fritto ha dato origine anche alla frittura di altri prodotti di confetteria, per esempio il Reiver's Fish Bar di Duns ogni anno annuncia uno 'Speciale pasquale' di Creme Egg fritto, ma in realt\u00e0 \u00e8 disponibile tutto l'anno. Anche gli Snickers fritti sono stati trovati.\n\u00c8 noto che il Mars fritto \u00e8 stato preceduto dalla pizza fritta. Era comune nell'Angus friggere la pizza surgelata a partire dal 1980."}
{"id": "1336373", "revid": "767487", "url": "https://it.wikipedia.org/wiki?curid=1336373", "title": "Wildside (Wildside)", "text": "Wildside \u00e8 il secondo album dei Wildside (gruppo musicale), uscito nel 1995 per l'Etichetta discografica TNT Records."}
{"id": "1336374", "revid": "767487", "url": "https://it.wikipedia.org/wiki?curid=1336374", "title": "Under the Influence (Wildside)", "text": "Under the Influence \u00e8 il primo album dei Wildside, uscito il 27 aprile 1992 per l'Etichetta discografica Capitol Records."}
{"id": "1336379", "revid": "767487", "url": "https://it.wikipedia.org/wiki?curid=1336379", "title": "Drog\u00f6n Ch\u00f6gyal Phagpa", "text": "Ch\u00f6gyal Phagpa convert\u00ec al Buddhismo Kublai Khan, capo dei Mongoli e Imperatore della Cina. Kublai Khan in seguito nomin\u00f2 Ch\u00f6gyal Phagpa Precettore Imperiale.\nNel 1269, Kublai Khan commission\u00f2 a Ch\u00f6gyal Phagpa di disegnare un nuovo sistema di scrittura per unificare il multilingue Impero Mongolo. Ch\u00f6gyal Phagpa modific\u00f2 la tradizionale scrittura tibetana inventando cos\u00ec la scrittura Phagspa."}
{"id": "1336380", "revid": "1522738", "url": "https://it.wikipedia.org/wiki?curid=1336380", "title": "Aral Vorkosigan", "text": "Aral Vorkosigan \u00e8 un personaggio dei romanzi del \"Ciclo dei Vor\" della scrittrice statunitense Lois McMaster Bujold.\nStoria.\nLord Aral Vorkosigan, figlio minore del generale Piotr, eroe della guerra di liberazione dai Cetagandani che avevano invaso Barrayar, fa onore alla tradizione militare di famiglia mostrando doti di stratega di altissimo livello nell'invasione di Komarr e nella ritirata in seguito alla fallita invasione di Escobar.\nNauseato dalla parte cui \u00e8 stato costretto in quest'ultimo conflitto, che in realt\u00e0 \u00e8 stato un raffinato assassinio politico, si ritira nel suo distretto. Qui viene raggiunto dalla betana capitana Cordelia Naismith che ha conosciuto, e di cui si \u00e8 innamorato, proprio nel corso di tale conflitto. Grazie a lei esce dalla depressione in cui era caduto e decide di sposarla. Poco dopo viene chiamato dal morente imperatore Ezar Vorbarra che gli affida l'importante incarico di reggente per il giovane nipote Gregor.\nNei primi tempi della reggenza viene fatto oggetto, assieme alla moglie, di un attentato per mezzo di un gas tossico. Entrambi riescono a salvarsi, ma il feto che Cordelia porta in grembo riporta gravi menomazioni alla struttura ossea a causa dell'effetto teratogeno dell'antidoto. Il trasferimento in un replicatore uterino e una serie di cure sperimentali riusciranno a salvarlo, ma Miles rimarr\u00e0 un minorato in un mondo in cui le persone con handicap vengono, nelle zone pi\u00f9 rurali, soppressi alla nascita.\nDopo sedici anni di reggenza, al raggiungimento della maggior et\u00e0 da parte di Gregor, Aral stupisce i propri compatrioti, abituati a cercare il potere con ogni mezzo, rimettendo nelle mani del giovane imperatore il potere da lui detenuto tanto a lungo. Viene comunque nominato primo ministro, carica che coprir\u00e0 per una decina di anni e che dovr\u00e0 abbandonare in seguito ad un attacco cardiaco. Ma le sue avventure non sono ancora concluse, viene infatti nominato vicer\u00e9 di Sergyar, la giovane e ancora poco popolata colonia di Barrayar, carica che ricoprir\u00e0, assieme alla moglie, fino alla morte."}
{"id": "1336383", "revid": "4106", "url": "https://it.wikipedia.org/wiki?curid=1336383", "title": "Deep-fried Mars Bar", "text": ""}
{"id": "1336387", "revid": "767487", "url": "https://it.wikipedia.org/wiki?curid=1336387", "title": "The Wasted Years (album)", "text": "The Wasted Years \u00e8 un album raccolta dei Wildside, uscito il 6 dicembre 2004 per l'Etichetta discografica RLS Records."}
{"id": "1336390", "revid": "1410376", "url": "https://it.wikipedia.org/wiki?curid=1336390", "title": "Associazione Sportiva Dilettantistica Riccione Calcio 1926", "text": "LAssociazione Sportiva Dilettantistica Riccione Calcio 1926 (comunemente nota come Riccione), \u00e8 una societ\u00e0 calcistica italiana con sede nella citt\u00e0 di Riccione, in provincia di Rimini. Milita in Prima Categoria, terzo livello calcistico regionale.\nLa societ\u00e0, con il nome di \"Valleverde Riccione Football Club\" \u00e8 stata attiva fino al 2010, quando si \u00e8 trasferita a Rimini mutando il proprio nome in Real Rimini Football Club. In seguito dalla stessa stagione \u00e8 stata rifondata una nuova societ\u00e0 riccionese: l\"Associazione Sportiva Dilettantistica Riccione 1929\".\nLa stessa societ\u00e0 dopo numerose inadempienze economiche coi propri tesserati non si iscrive al Campionato di Eccellenza 2014-2015. I tifosi si mobilitano dando vita all\"Unione Calcio Riccione\", riconosciuta dall'amministrazione comunale come erede storica della compagine biancoazzurra.\nIl livello pi\u00f9 alto raggiunto dalla squadra \u00e8 stata la Serie C, terzo livello calcistico italiano, dove ha ottenuto come miglior risultato un settimo posto.\nI colori sociali sono il bianco e l'azzurro. Disputa le partite di casa allo stadio Italo Nicoletti.\nStoria.\nLe origini.\nLa societ\u00e0 nasce inizialmente all'interno della compagine sportiva \"Unione Sportiva Riccionese\", con il nome \"Sporting Club Biagio Nazzaro\" (ex asso motociclistico prematuramente scomparso), e assunse il nome di \"Associazione Calcio Riccione \"nel 1940 e utilizz\u00f2 il bianco e l'azzurro come colori sociali, ma all'origine indossava una maglia verde accompagnata da calzoncini neri. La \"AC Riccione\" che assunse il nome di \"Valleverde Riccione Football Club\" ad inizio anni novanta, a seguito della sponsorizzazione con la nota impresa calzaturiera, pu\u00f2 vantare presenze in diversi campionati professionistici, fino alla Serie C nel campionato 1977-1978.\nUn grande successo a livello giovanile, si ebbe nella stagione 1993-1994, con la vittoria dello Scudetto nel Campionato Juniores oltre a numerosi titoli regionali delle categorie: Allievi e Giovanissimi.\nGli anni recenti.\nNella stagione di Serie D 2006-2007 la Valleverde Riccione si classific\u00f2 al diciassettesimo posto retrocedendo in Eccellenza.\nNella stagione di Eccellenza Emilia-Romagna 2007-2008, i biancazzurri si salvarono giocando lo spareggio contro la Dozzese (vincendolo per 2-0) e dopo due soli anni di Eccellenza il Riccione vinse il campionato 2008-2009 con 69 punti ritornando in Serie D dove disput\u00f2 anche la stagione 2009-10 salvandosi ai play-out contro il Castel San Pietro.\nL'ASD Riccione 1929.\nAl termine del Campionato di Serie D 2009-2010 i gestori della societ\u00e0 (con a capo la famiglia Batani) decidono di abbandonare il progetto e il presidente Paolo Croatti, proprietario del titolo sportivo (secondo alcune fonti esattamente il 30 giugno 2010), in base alle norme ammesse dal NOIF, cambia sede legale della Valleverde Riccione Football Club, nome societario e colori sociali (ma non matricola FIGC che \u00e8 ancora quella storica) e si trasferisce a giocare a Rimini con la denominazione di \"Real Rimini Football Club\".\nNel 2010 gli ex gestori della Valleverde Riccione Football Club rifonda la nuova compagine cittadina (riconosciuta subito dai suoi tifosi). Con l'acquisizione dei diritti sportivi dell\"Associazione Sportiva Dilettantistica Del Conca\" di Morciano di Romagna, proveniente dal girone B di Eccellenza dell'Emilia-Romagna e la fusione con l\"ASAR Riccione\", viene data vita all\"Associazione Sportiva Dilettantistica Riccione 1929\". La nuova societ\u00e0 di propriet\u00e0 della famiglia Batani si propone in continuit\u00e0 storica, con lo stesso marchio e gli stessi colori sociali biancazzurri della vecchia Valleverde Riccione. Si realizza quindi il sogno della famiglia Batani d'avere nuovamente una societ\u00e0 tutta riccionese che in tutto e per tutto rappresenti la tradizione calcistica della citt\u00e0 di Riccione, con tutti i valori storici della gloriosa Valleverde Riccione Football Club nata nel 1929 e ricordandola quindi con il nuovo nome dell\"ASD Riccione 1929\". Il primo presidente \u00e8 Cristiano Batani, figlio di Ivano che \u00e8 stato l'ultimo della Valleverde che port\u00f2 in Serie D.\nLa neonata societ\u00e0 riesce a tornare subito in Serie D vincendo il campionato di Eccellenza Emilia-Romagna 2010-2011 conquistando ben 73 punti.\nIl ritorno in Serie D della squadra biancazzurra \u00e8 molto travagliato, con l'avvicendamento di quattro allenatori e con il cambio al vertice societario. Il progetto di una societ\u00e0 tutta riccionese fallisce e dopo anni di successi prima con la Valleverde Riccione e poi con l'ASD Riccione 1929 la famiglia Batani decide di defilarsi e affida la guida della societ\u00e0 a Lauro Galli. Il nuovo presidente si era fatto garante di una cordata che doveva rilevare la societ\u00e0 alla fine della stagione. I Batani comunque manterranno la loro presenza con una quota di minoranza. La societ\u00e0 riesce a salvarsi all'ultima giornata nonostante la sconfitta contro l'Isernia (3-2). Durante la stagione si avvicendano vari allenatori, l'ultimo \u00e8 Davide Tentoni, prima di lui in panchina ci furono Giampaolo Pascucci, Daniele Tani e Nevio Valdifiori. Il passaggio di consegne al vertice societario non porta ai risultati sperati e il Riccione si trova a disputare le stagioni a venire con grossi problemi economici e dopo una salvezza insperata raggiunta nel Campionato di Serie D 2011-12, la stagione successiva arriv\u00f2 la nuova retrocessione nel campionato di Eccellenza.\nL'ASD Unione Calcio Riccione.\nA seguito le numerose controversie economiche accumulate coi tesserati e dei vari screzi tra i soci accaduti nelle ultime due stagioni (con vari avvicendamenti societari) la squadra non viene iscritta al campionato di Eccellenza. Nell'estate del 2014 da una costola dell'Associazione di tifosi \"La Mia Calcio Riccione\" (costituita a tutela della storia, del nome e dei colori biancazzurri) nasce l\"Unione Calcio Riccione\" che viene affiliata alla FIGC in attesa che venga assegnata una categoria. Nonostante la richiesta la societ\u00e0 viene ammessa al campionato di Terza Categoria a pochi giorni dall'inizio del torneo. Nel giro di poco tempo la societ\u00e0 riesce a mettere in piedi una squadra e come tecnico viene scelto Giampaolo Pascucci. Le difficolt\u00e0 sono tante, soprattutto legate al campo di gioco, e dopo varie querelle, impossibilitati all'utilizzo dello storico stadio \"Italo Nicoletti\" (gestito da una compagine di quartiere) la societ\u00e0 decide di disputare le gare casalinghe in un campo (denominato poi dai tifosi stessi \"Menaggio Stadium\") alla periferia della citt\u00e0. A seguito dei scarsi risultati sportivi d'inizio stagione la rosa viene rinforzata con elementi di categoria superiore e Giampaolo Pascucci (che rimarr\u00e0 nei quadri dirigenziali con il ruolo di Direttore Tecnico) verr\u00e0 sostituito da Emanuele della Bella in panchina.\nI tifosi escono dalla societ\u00e0.\nLa stagione 2015-16 segna s\u00ec la vittoria del campionato di Terza Categoria a suon di record, ma allo stesso tempo vede l'uscita dei tifosi dagli organi decisionali causa divergenze nella gestione societaria, facendo perdere di fatto la sua vera anima e il progetto che aveva animato e fatto ripartire la storica squadra riccionese.\nPalmar\u00e8s.\nTornei giovanili.\n2\u00ba posto Torneo Romagna Centro\nTifoseria.\nStoria.\nAttualmente non sono presenti gruppi organizzati. Massiccia la presenza di pubblico tra gli anni sessanta e fine anni novanta.\nVari gruppi ultras hanno calcato i gradoni dell'Italo Nicoletti. I principali erano i \"Panthers\", negli anni ottanta-novanta gli \"Eagles Supporters\" che hanno rappresentato il culmine della tifoseria riccionese con la rivalit\u00e0 accesa con i cugini riminesi e la . Negli anni duemila, a seguito dello scioglimento degli \"Eagles Supporters\", i pi\u00f9 giovani scelsero il nome \"Supporters\".\nDa ricordare i caldi derby con il Cattolica, rivali in quanto legati da una forte amicizia con gli ultras riminesi."}
{"id": "1336395", "revid": "287204", "url": "https://it.wikipedia.org/wiki?curid=1336395", "title": "Associazione Calcio Crevalcore", "text": "L'Associazione Calcio Crevalcore A.S.D., meglio nota come Crevalcore, \u00e8 una societ\u00e0 calcistica italiana con sede nella citt\u00e0 di Crevalcore, nella Citt\u00e0 metropolitana di Bologna.\nFondato nel 1952 ha ottenuto l'accesso al professionismo vincendo il proprio girone di Serie D nel 1992-1993 e ha successivamente disputato la Serie C1 in virt\u00f9 della vittoria del campionato di Serie C2 1993-1994. A livello nazionale ha vinto uno Scudetto Dilettanti.\nI colori sociali sono il bianco e l'azzurro. Disputa le partite di casa allo stadio Cesare Biavati.\nMilita nel girone F della Prima Categoria Emilia-Romagna.\nStoria.\nFondato nel 1952, il sodalizio milit\u00f2 per molti anni nei campionati regionali emiliano-romagnoli. Nel 1988-89 disput\u00f2 il Campionato Interregionale, odierna Serie D. Fu vincendo il campionato 1992-93 che la squadra, allora denominata (per esigenze di sponsor) \"Eurobuilding Crevalcore\", si garant\u00ec l'accesso tra i professionisti. In seguito, superando in finale Voghera e , vinse anche la poule scudetto per l'assegnazione dello scudetto Dilettanti.\nNel 1993-94 il Crevalcore vinse il campionato di Serie C2, ottenendo la seconda promozione consecutiva. Nel 1994-95 partecip\u00f2 alla Serie C1, ottenendo la salvezza. Il sodalizio bolognese per\u00f2 annunci\u00f2 in estate l'intenzione di non iscriversi alla Serie C1 e scendere di categoria spontaneamente. Sfortunatamente proprio in quel periodo la Lega Professionisti Serie C inaspriva il proprio \"modus operandi\" nei confronti delle formazioni che rinunciavano volutamente all'iscrizione. Nel 1995-96 spar\u00ec dunque dal calcio professionistico, iscrivendosi con un nuovo sodalizio al campionato d'Eccellenza. Da allora milit\u00f2 in varie categorie dilettantistiche, dalla Promozione alla Serie D. Nella stagione 2004-05 fu retrocesso in Eccellenza, a causa della sconfitta nei play-out contro il Bergamo Fiorente, ma venne ripescato. Nel 2005-06, per\u00f2, fu retrocesso nuovamente in Eccellenza. Nella stagione 2007-2008, il Crevalcore \u00e8 andato incontro all'ennesima retrocessione, finendo in Promozione, riuscendo tuttavia a classificarsi secondo dietro la sorpresa Polinago, ad accedere agli spareggi e ad essere di nuovo promossa in Eccellenza.\nNella stagione 2009-2010 arriva al dodicesimo posto in Eccellenza. Il nuovo allenatore \u00e8 Paolo Galassini, ex Nonantola.\nStadio.\nIl Crevalcore gioca le sue partite casalinghe allo stadio \"Cesare Biavati\". Questo \u00e8 stato sempre utilizzato dalla societ\u00e0 tranne nel periodo in cui questa militava in Serie C1, periodo in cui le partite casalinghe venivano disputate allo Stadio Renato Dall'Ara, a Bologna.\nLo stadio \u00e8 composto da un'unica tribuna laterale coperta, che ha unite insieme gradinate e posti a sedere ed ha una capacit\u00e0 di 1.600 persone.\nIl derby bolognese.\nIl Crevalcore \u00e8 la quinta squadra bolognese, dopo Virtus Bologna, Sempre Avanti! Bologna, Gruppo Sportivo Bolognese e Nazionale Emilia, ad avere affrontato in campionati ufficiali il Bologna F.C. 1909.\nInfatti il Bologna, retrocesso in Serie C1, l'anno precedente non riusc\u00ec a salire di categoria e cos\u00ec nel 1994-95 arriv\u00f2 l'occasione del quinto derby bolognese della storia.\nGiocando il Crevalcore le partite casalinghe allo Stadio Renato Dall'Ara di Bologna, fu anche l'unica stagione in cui, ogni domenica, si gioc\u00f2 allo Stadio Dall'Ara.\nLa partita di andata valevole per l'ottava giornata di campionato si svolse il 16 ottobre 1994 con squadra di casa il Crevalcore e fin\u00ec 3-0 per il Bologna, doppietta di Luca Cecconi e goal di Dario Morello.\nLa partita di ritorno valevole per la venticinquesima giornata di campionato si svolse il 19 marzo 1995 con squadra di casa il Bologna e fin\u00ec 3-2 per il Bologna, con reti di Dario Morello, Davide Olivares, Carlo Nervo per il Bologna e Michele Pietranera e Paolo Monelli su rigore per il Crevalcore."}
{"id": "1336402", "revid": "12379", "url": "https://it.wikipedia.org/wiki?curid=1336402", "title": "L'apprendista ammiraglio Miles Vorkosigan", "text": ""}
{"id": "1336406", "revid": "436907", "url": "https://it.wikipedia.org/wiki?curid=1336406", "title": "Scendi", "text": "Scendi \u00e8 il primo album in studio del gruppo musicale italiano Zero Assoluto, pubblicato nel 2004.\nL'album contiene i singoli: \"Magari meno\", \"Tu come stai\", \"Mezz'ora\" e \"Minimalismi\". Nel brano omonimo ha partecipato come cantante anche il co-produttore del disco Enrico Sognato."}
{"id": "1336408", "revid": "10976712", "url": "https://it.wikipedia.org/wiki?curid=1336408", "title": "Angolo di Cabibbo", "text": ""}
{"id": "1336409", "revid": "1272592", "url": "https://it.wikipedia.org/wiki?curid=1336409", "title": "Molina (Vietri sul Mare)", "text": "Molina \u00e8 una frazione del comune di Vietri sul Mare, in provincia di Salerno, al confine con il comune di Cava de' Tirreni. Il suo nome deriva dai mulini ad acqua, costruiti in epoca medioevale.\nGeografia fisica.\nMolina sorge in una vallata alle pendici dei monti Lattari, lungo il torrente Bonea, a ridosso della SS18. \u00c8 situata a met\u00e0 strada fra Cava de' Tirreni (a 4\u00a0km) e Vietri sul Mare (a 1\u00a0km), e da Salerno dista 8\u00a0km. Da Raito dista 5\u00a0km, e 6 da Dragonea, ed Albori.\nStoria.\nNon esistono documentazioni certe circa il periodo storico in cui la piccola frazione ha avuto origine. La sua fondazione viene fatta risalire intorno agli anni 1050, quando San Leone I secondo abate della Badia di Cava vi fond\u00f2 un piccolo monastero, tuttora esistente, ma adibito ad esigenze abitative. Forse, anche per queste ragioni, il paese un tempo apparteneva al comune di Cava de' Tirreni e solo successivamente subentr\u00f2 a Vietri sul Mare.\nTuttavia, leggende e racconti popolari riallacciano la fondazione di Molina gi\u00e0 500 anni prima, quando un gruppo di abitanti dell'antica citt\u00e0 di Marcina per scampare alle invasioni dei vandali, si nascosero nelle grandi grotte dei monti Metelliani, vicino alle sorgenti del Bonea. Da quel piccolo nucleo di persone, che dividevano tutto per sopravvivere, sorse quindi l'odierno paese. Tale tesi, \u00e8, inoltre, avvalorata da un antico documento della Badia di Cava, il \"Codex diplomaticus Cavensis\", in quanto richiama il nome di Molina nel 984, ossia pi\u00f9 di cinquant'anni prima della fondazione del monastero di San Leone I.\nUn tempo Molina era un villaggio rinomato per la produzione di ceramiche, la cui industria si intensific\u00f2 a partire dal XIX secolo.\nTra il 9 e il 23 settembre 1943, durante la Seconda guerra mondiale, il piccolo villaggio fu teatro dell'Sbarco a Salerno operata dagli Alleati; infatti Molina costituiva un passo, superato il quale le truppe poterono entrare agevolmente nell'Agro Nocerino Sarnese.\nIl 25 ottobre 1954 Molina fu coinvolta nella tragica alluvione che colp\u00ec Cava de' Tirreni, Vietri sul Mare, Salerno, Maiori, Minori e Tramonti. La pioggia insistente, che inizi\u00f2 a cadere intorno alle ore 17:00, si tramut\u00f2 ben presto in un uragano e nel giro di 24 ore caddero pi\u00f9 di 500\u00a0mm di pioggia, devastando tutta la zona. Molina venne spazzata via da una grossa frana discesa dal pendio della montagna soprastante, da poco disboscata. Le vittime (tra Cava e Vietri, compresa Molina) furono 137. I danni causati dal disastro ed i suoi momenti drammatici sono ancora vivi nel ricordo della popolazione sopravvissuta ad esso, fra tutti i monumenti citiamo in particolare la distruzione della parrocchia plurisecolare dedicata alla Madonna della Neve e l'antico ponte dell'acquedotto, chiamato - secondo un'antica leggenda popolare - \"Ponte del Diavolo\".\nAlcuni anni dopo l'alluvione a Molina inizi\u00f2 la ricostruzione, ed il paese torn\u00f2 a popolarsi."}
{"id": "1336410", "revid": "14572", "url": "https://it.wikipedia.org/wiki?curid=1336410", "title": "Operazione Paperclip", "text": "L'Operazione Paperclip fu un programma segreto della Joint Intelligence Objectives Agency (JIOA) portato avanti specialmente dagli agenti speciali del CIC. In questo progetto pi\u00f9 di 1.600 scienziati, ingegneri e tecnici tedeschi, come Wernher von Braun e il suo team del missile V-2, furono portati dalla Germania agli Stati Uniti, affinch\u00e9 fossero assunti dal governo statunitense, principalmente tra il 1945 e il 1959. Alcuni erano ex-membri del partito nazista, altri ex leader.\nIl primo scopo dell'Operazione Paperclip fu di avvantaggiare l'esercito statunitense rispetto a quello sovietico nella Guerra Fredda e nella corsa allo spazio. L'Unione Sovietica rispose reclutando con la forza pi\u00f9 di 2,200 specialisti tedeschi - un totale di pi\u00f9 di 6.000 persone includendo le famiglie - attraverso l'Operazione Osoaviakhim durante la notte del 22 ottobre 1946.\nIl Joint Chiefs of Staff (JCS) stabil\u00ec il primo programma segreto di reclutamento, chiamato Operazione Overcast, nel 20 luglio, inizialmente \"per aiutare a terminare la guerra giapponese e per risollevare la nostra ricerca militare nel dopoguerra\". Il termine \"Overcast\" fu il nome inizialmente dato dalle famiglie degli scienziati tedeschi al campo residenziale dove erano tenuti in Baviera. Nella tarda estate del 1945, il JCS ordin\u00f2 al JIOA, un sottocomitato della Joint Intelligence Community, di sorvegliare direttamente l'Operazione Overcast, poi Operazione Paperclip. Tra i rappresentanti del JIOA vi erano il direttore dell'esercito dell'intelligence, il comandante dell'intelligence navale, il co-capo dell'AirS Staff 2 (air force intelligence), e un rappresentante del Dipartimento di Stato.\nNel novembre 1945, l'Operazione Overcast fu rinominata Operazione Paperclip dagli agenti degli (esercito statunitense), i quali attaccavano una graffetta (paperclip in americano) alle cartelle di quegli esperti di razzi che desideravano assumere in America.\nIn una direttiva segreta circolata il 3 settembre 1946, il presidente Truman approv\u00f2 ufficialmente l'Operazione Paperclip e la ingrand\u00ec per includere mille scienziati tedeschi sotto una \"temporanea, limitata custodia militare\".\nLista di Osenberg.\nNell'ultima parte della Seconda Guerra Mondiale, la Germania nazista si trov\u00f2 in una situazione di svantaggio logistico, avendo fallito nel conquistare l'URSS con l'Operazione Barbarossa (giugno-dicembre 1941), l'assedio di Leningrado (settembre 1941 - gennaio 1944), l'Operazione Nordlicht (\"Luce del nord\", agosto-ottobre 1942), e la battaglia di Stalingrado (luglio 1942 - febbraio 1943). La conquista fallita impover\u00ec la Germania, e il suo complesso dell'industria militare non era preparato per difendere il Gro\u00dfgermanisches Reich Deutscher Nation (\"Grande Reich germanico della nazione tedesca\") dal controattacco sovietico. All'inizio del 1943, il governo tedesco inizi\u00f2 a richiamare dalla guerra numerosi scienziati, ingegneri e tecnici; essi tornarono a lavorare nella ricerca e nello sviluppo perch\u00e9 sostenessero la difesa tedesca in una guerra protratta con l'Unione Sovietica. Il richiamo dalla prima linea della guerra incluse il ritorno di 4.000 missilisti a Peenem\u00fcnde, nel nord-est costiero tedesco.\nIl richiamo del governo nazista degli intellettuali per il lavoro scientifico richiese innanzitutto l'identificazione e la localizzazione degli scienziati, ingegneri e tecnici, in seguito l'accertamento dell'affidabilit\u00e0 politica e ideologica. Werner Osenberg, l'ingegnere e scienziato a capo del \"Wehrforschungsgemeinschaft\" (Associazione della Ricerca Difensiva), registr\u00f2 i nomi degli uomini politicamente dichiarati nella Lista di Osenberg, riportandoli cos\u00ec al lavoro scientifico.\nNel marzo 1945, nell'Universit\u00e0 di Bonn, un tecnico di laboratorio polacco trov\u00f2 pezzi della lista di Osenberg incastrati in un bagno; la lista raggiunse in seguito il MI6 (Secret Intelligence Service, SIS), il quale la trasmise all'intelligence americana. Cos\u00ec il maggiore dell'esercito americano Robert B. Staver, capo della Jet Propulsion Section della Research and Intelligence Branch degli Ordnance Corps dell'esercito americano, sfrutt\u00f2 la Lista di Osenberg per compilare la sua lista degli scienziati tedeschi che dovevano essere catturati e interrogati; Wernher von Braun, missilista tedesco, era in cima alla lista del maggiore Staver.\nScienziati reclutati.\nTra gli scienziati protagonisti della vicenda figurarono Rudi Beichel, Otto Hirschler, Hermann H. Kurzweg, Gerhard Reisig, Werner Rosinski, Wernher von Braun, Walter Dornberger, e Arthur Rudolph per quanto riguarda la missilistica; Alexander Lippisch, Hans Multhopp, Hans von Ohain, Kurt Tank , Rudolph Schriever, Einrich Richard Miethe, Ernst Steinhoff per l'aeronautica; Kurt Blome (che per\u00f2 contravveniva alla regola di Truman, avendo commesso crimini nazisti ed essendo imputato al processo ai dottori); \nPer quanto riguarda il settore della medicina, armi biologiche e chimiche, Hans Antmann, Kurt Blome, Erich Traub, Walter Schreiber e Hubertus Strughold."}
{"id": "1336411", "revid": "767487", "url": "https://it.wikipedia.org/wiki?curid=1336411", "title": "Appena prima di partire", "text": "Appena prima di partire \u00e8 il secondo album in studio del gruppo musicale italiano Zero Assoluto, pubblicato il 2 marzo 2007 dalla Universo.\nDescrizione.\nAnticipato dal singolo omonimo, presentato dal duo al Festival di Sanremo 2007, l'album comprende anche i tre singoli usciti tra il 2005 e il 2006: \"Semplicemente\", \"Svegliarsi la mattina\" (presentato al Festival di Sanremo 2006) e \"Sei parte di me\".\nI brani \"Seduto qua\", \"Semplicemente\" e \"Quello che mi davi tu\", sono state inserite nella colonna sonora del film \"Scusa ma ti chiamo amore\", tratto dall'omonimo romanzo di Federico Moccia, uscito nel 2008.\nNel 2008 l'album \u00e8 stato pubblicato anche in Germania e Francia con l'aggiunta del brano \"Win or Lose (Appena prima di partire)\", che ha visto la partecipazione vocale della cantante canadese Nelly Furtado."}
{"id": "1336413", "revid": "1086846", "url": "https://it.wikipedia.org/wiki?curid=1336413", "title": "Palermo Football Club 1933-1934", "text": "Questa voce raccoglie le informazioni riguardanti il Palermo Football Club nelle competizioni ufficiali della stagione 1933-1934.\nStagione.\nLa seconda stagione consecutiva in Serie A, che verr\u00e0 conclusa al 12\u00ba posto, d\u00e0 alla squadra rosanero nuove soddisfazioni, come la vittoria contro il e il pareggio sul campo della \"Juve del Quinquennio\" campione d'Italia in carica, che confermer\u00e0 poi il titolo; l'\u00abimpresa\u00bb venne celebrata in prima pagina dal \"Calcio Illustrato\".\nAd inizio stagione (1933) la societ\u00e0 perde il suo presidente Francesco Paolo Barresi per il morso di una vipera durante un viaggio di lavoro in Africa, il quale avrebbe dovuto incontrare il Generale Graziani. Il nuovo presidente \u00e8 il commendatore Giovanni Lo Casto Valenti.\nRosa.\nPresidente: Giovanni Lo Casto Valenti\nStatistiche.\nStatistiche dei giocatori.\n\"Tra parentesi le presenze e le eventuali reti segnate\""}
{"id": "1336419", "revid": "765341", "url": "https://it.wikipedia.org/wiki?curid=1336419", "title": "Assemblea nazionale armena", "text": "L'Assemblea nazionale della Repubblica Armena ( o semplicemente \u0531\u0566\u0563\u0561\u0575\u056b\u0576 \u056a\u0578\u0572\u0578\u057e, \"Azgayin Zhoghov\", abbreviata \u0531\u053a, AZh ) \u00e8 il nome ufficiale del parlamento dell'Armenia.\nL'Assemblea nazionale \u00e8 unicamerale. Comprende 131 membri, eletti per quattro anni, di cui 41 eletti in collegi uninominali e 90 attribuiti con sistema proporzionale, con sogli di sbarramento al 5%.\nA seguito del referendum costituzionale del 2015, che ha modificato l'ordinamento politico dal sistema semi-presidenziale al sistema parlamentare, il numero dei seggi \u00e8 stato diminuito da 131 a 101, con efficacia dalle elezioni politiche del 2017."}
{"id": "1336421", "revid": "78273", "url": "https://it.wikipedia.org/wiki?curid=1336421", "title": "Arte Nucleare", "text": ""}
{"id": "1336423", "revid": "63760", "url": "https://it.wikipedia.org/wiki?curid=1336423", "title": "Lap steel", "text": ""}
{"id": "1336424", "revid": "63760", "url": "https://it.wikipedia.org/wiki?curid=1336424", "title": "Chitarra hawaiana", "text": ""}
{"id": "1336426", "revid": "63760", "url": "https://it.wikipedia.org/wiki?curid=1336426", "title": "Chitarra lap steel", "text": ""}
{"id": "1336437", "revid": "767487", "url": "https://it.wikipedia.org/wiki?curid=1336437", "title": "Rattus Norvegicus (album)", "text": "Rattus Norvegicus \u00e8 il primo album dei The Stranglers, pubblicato nel 1977."}
{"id": "1336447", "revid": "767487", "url": "https://it.wikipedia.org/wiki?curid=1336447", "title": "No More Heroes (album)", "text": "No More Heroes \u00e8 il secondo album dei The Stranglers, pubblicato nel 1977."}
{"id": "1336448", "revid": "26751", "url": "https://it.wikipedia.org/wiki?curid=1336448", "title": "Stenella striata", "text": ""}
{"id": "1336449", "revid": "287204", "url": "https://it.wikipedia.org/wiki?curid=1336449", "title": "Colle Spina", "text": ""}
{"id": "1336457", "revid": "287204", "url": "https://it.wikipedia.org/wiki?curid=1336457", "title": "Jose Calderon", "text": ""}
{"id": "1336460", "revid": "287204", "url": "https://it.wikipedia.org/wiki?curid=1336460", "title": "Villa Luana", "text": ""}
{"id": "1336467", "revid": "123662029", "url": "https://it.wikipedia.org/wiki?curid=1336467", "title": "Nicola Chiaromonte", "text": "Esponente antifascista, appassionato di filosofia (fu discepolo di Andrea Caffi) e di teatro, fond\u00f2 con Ignazio Silone la rivista culturale indipendente \"Tempo Presente\".\nBiografia.\nChiaromonte nacque a Rapolla, in provincia di Potenza, il 12 luglio del 1905, figlio di Rocco Chiaromonte e di Anna Catarinella. Il padre, di professione medico, si trasfer\u00ec con la famiglia a Roma. Sin dall'et\u00e0 di vent'anni si vot\u00f2 all'antifascismo, dopo una breve parentesi fra le file fasciste, entrando a far parte della formazione Giustizia e libert\u00e0 e finendo nel 1935 esule a Parigi per evitare l'arresto della polizia. \nNel 1936 fu in Spagna, combattente repubblicano nella guerra civile spagnola contro le armate franchiste nella pattuglia aerea di Andr\u00e9 Malraux (la figura di Chiaromonte \u00e8 adombrata in quella del personaggio dell'intellettuale Giovanni Scali, del romanzo \"L'Espoir\"), poi abbandon\u00f2 il fronte per contrasto con i comunisti. Allo scoppio del secondo conflitto mondiale, in seguito all'invasione tedesca della Francia, ripar\u00f2 a New York, facendosi notare nel gruppo dei cosiddetti New York Intellectuals.\nFu propugnatore del socialismo libertario che contrappose alle spinte trotzkiste della rivista \"politics\" di Dwight Macdonald, a cui pure si leg\u00f2 in un sodalizio di amicizia e di frequentazione intellettuale. Ebbe legami d'amicizia con filosofi come Hannah Arendt e Albert Camus, e scrittori come George Orwell, e collabor\u00f2 con Gaetano Salvemini al settimanale italiano a New York, \"Italia libera\".\nTornato in Italia nel 1947 una prima volta e nel 1951 una seconda, si sent\u00ec esule in patria, anche per il suo rifiuto a sottostare ai compromessi che volevano la cultura strettamente legata ai partiti politici; per un periodo tenne una rubrica di critica teatrale sulla rivista \"Il Mondo\" fondata da Mario Pannunzio.\nNel 1956, assieme allo scrittore Ignazio Silone, fond\u00f2 \"Tempo presente\", rivista culturale indipendente, esperienza innovativa nell'Italia dell'epoca che port\u00f2 avanti, nonostante qualche dissapore con Silone, con grande attenzione agli autori di notevole spessore che riempivano le pagine del mensile.\nLe sue posizioni furono improntate all'anticomunismo ma, a differenza di Silone, fu senz'altro pi\u00f9 utopico; vicino alle posizioni di Albert Camus, teorizz\u00f2 \u00abla normalit\u00e0 dell'esistenza umana contro l'automatismo catastrofico della Storia\u00bb.\nNel saggio \"La guerra fredda culturale. La Cia e il mondo delle lettere e delle arti\" (Fazi editore, 2002) della storica e giornalista inglese Frances Stonor Saunders, si sostiene che la rivista \"Tempo presente\" sia stata finanziata dalla CIA: la Saunders ne individua infatti i due fondatori quali personaggi di punta del \"Congress for Cultural Freedom\" (un'associazione culturale anticomunista che fungeva da paravento per la CIA), oltrech\u00e9 tra i principali destinatari dei finanziamenti per attivit\u00e0 culturali della CIA destinati al contrastare dell'influenza culturale del comunismo in Italia ed in Europa.\nDal gennaio 1967 e fino alla morte, intrattiene una fitta corrispondenza con Melanie von Nagel Mussayassul, amichevolmente chiamata Muska, una monaca benedettina, sul tema della verit\u00e0."}
{"id": "1336468", "revid": "1718925", "url": "https://it.wikipedia.org/wiki?curid=1336468", "title": "Fabian Valtolina", "text": "Carriera.\nCalciatore.\nGiovanili nel Milan e professionismo nella Pro Sesto.\nCresce nelle giovanili del Milan, non scendendo mai in campo con la prima squadra. Il debutto da professionista avviene nel 1991 con il passaggio alla Pro Sesto, formazione di serie C1 con cui rester\u00e0 per un biennio, segnalandosi come uno dei migliori attaccanti del campionato e passando al .\nMonza, Bologna e Chievo Verona.\nCon i brianzoli esordisce nella serie cadetta come spalla del centravanti Artistico realizzando 7 reti, non sufficienti ad evitare la retrocessione. Dopo una brevissima parentesi al Bologna (campionato di C1), Valtolina riassapora la serie B vestendo questa volta la maglia del Chievo Verona, in prestito dagli emiliani. L'estate successiva fa ritorno nel capoluogo emiliano, contribuendo con 24 presenze e 2 reti al ritorno in Serie A dei felsinei.\nPiacenza e Venezia.\nIl campionato 1996-1997 \u00e8 quello della prima esperienza in Serie A con il trasferimento al Piacenza: con i biancorossi resta due anni, contribuendo al raggiungimento di due salvezze consecutive. Di pregevole fattura il gol realizzato contro la Roma il 10 maggio 1998, con una rovesciata al volo dal limite dell'area. Nel 1998 il passaggio al Venezia, dove resta per un quadriennio, giocando due campionati di Serie A e retrocedendo in B al termine della stagione 1999-2000. L'anno successivo il club lagunare centra il ritorno in Serie A al primo tentativo, con Valtolina che disputa un'altra annata nella massima serie.\nSampdoria.\nNell'estate del 2002 avviene il trasferimento alla Sampdoria, nella serie cadetta: scende in campo 24 volte segnando 3 gol, contribuendo alla promozione in Serie A, e nell'annata successiva disputa la sua ultima stagione nella massima serie, totalizzando 5 presenze.\nPro Patria e Legnano.\nNelle annate successive nelle serie minori, con l'ingaggio da parte della Pro Patria: rimarr\u00e0 con i biancoblu per due anni e mezzo, trascorsi sempre nel campionato di Serie C1. Il 31 gennaio passa al Legnano. Il 2 ottobre rescinde il contratto con i lilla.\nPadania, Arona e Pietrasanta.\nIn questo periodo esordisce nella selezione di calcio della Padania. Chiude la carriera tra i dilettanti, con Arona (campionato di Promozione piemontese) e Pietrasanta (Eccellenza toscana).\nAllenatore.\nNel febbraio 2009 viene chiamato a ricoprire il ruolo di allenatore degli Allievi regionali del Legnano. Il 17 agosto 2011 \u00e8 allenatore dell Castiglione-Valfino, societ\u00e0 calcistica abruzzese militante nel campionato regionale di Promozione. Il 14 marzo 2014 subentra sulla panchina dell'Ardor Lazzate, in Eccellenza.\nIl 16 maggio 2014 viene chiamato dalla federazione calcistica padana per guidare la selezione di calcio della Padania ai mondiali svedesi di ConIFA.\nIl 6 ottobre 2015 viene ingaggiato dalla Gerenzanese, che milita nel campionato di Seconda Categoria, vincendo il campionato dopo la finale spareggio contro il Bulgarograsso per 3-2 dopo i tempi supplementari.."}
{"id": "1336469", "revid": "486946", "url": "https://it.wikipedia.org/wiki?curid=1336469", "title": "Calcio Legnano", "text": ""}
{"id": "1336478", "revid": "768068", "url": "https://it.wikipedia.org/wiki?curid=1336478", "title": "Agatone", "text": "Biografia.\nFu per molto tempo (10-15 anni) \"eromenos\" del poeta ateniese Pausania, citato nel \"Simposio platonico\" e nel \"Protagora\". Insieme a Pausania si stabil\u00ec alla corte di Archelao, re dei Macedoni, intento a reclutare drammaturghi. Fu probabilmente presso la corte del re macedone, a Pella, che Agatone mor\u00ec intorno al 401 a.C.\n\u00c8 ben noto attraverso varie citazioni letterarie che lo riguardano.\nLo menziona Aristofane, nella commedia \"Tesmoforiazuse\", che ci restituisce un poeta effeminato e vanaglorioso. \nPlatone, nel suo \"Simposio\", descrive il convivio tenuto in suo onore in occasione della sua prima vittoria negli agoni delle Lenee del 416 a.C..\nAgatone \u00e8 descritto da Platone come un giovane di bell'aspetto, ben vestito, di buone maniere, molto in vista e richiesto nell'Atene per i modi, il benessere, la saggezza, a sua volta egli stesso dispensatore di raffinata e disinvolta ospitalit\u00e0.\nOpere e innovazioni teatrali.\nIn campo teatrale gli si devono alcune innovazioni degne di nota. Aristotele sottolinea ad esempio l'originalit\u00e0 del soggetto di \"Antheos\" (o \"Anthos\", \"Il Fiore\"), non attinto dalla mitologia greca, com'era invece l'uso invalso a quell'epoca, e con personaggi attinti dalla propria fantasia.\nAristotele ci informa che fu il primo ad inserire nel dramma dei canti corali ridotti a semplici intermezzi, estranei e scollegati dal soggetto, cos\u00ec come il primo a scrivere, con personaggi di fantasia, delle \"pi\u00e8ce\" a met\u00e0 strada tra l'idillio e la commedia. \nLo stesso Aristotele ci ha tramandato il titolo di alcune altre sue tragedie: \"Alcmeone\", \"Erope\", \"Tieste\", \"Telefo\", nessuna delle quali \u00e8 giunta a noi, con l'eccezione di circa trenta frammenti.\nA risparmiargli molte delle critiche che, non senza fondamento, avrebbero potuto piovergli addosso, dovette senza dubbio essere l'intimit\u00e0 con Aristofane, sebbene poi lo stesso commediografo, nelle Tesmoforiazuse, si diverta a punzecchiarne lo stile fiorito e i modi vanagloriosi e da effeminato. \u00c8 forse al solo scopo di giocare col suo nome ( = buono) che Aristofane fa s\u00ec che egli divenga, per bocca di Dioniso, un buon poeta, rimpianto dagli amici.\nStile e poetica.\nCome detto, Agatone fu amico di Euripide, anch'egli cooptato alla corte di Archelao di Macedonia. Sembra tuttavia che, con il famoso contemporaneo, condividesse tutti i difetti ma non molto del genio, in quanto portato all'eccesso, nel tentativo di sorprendere gli spettatori con strani e inattesi sviluppi ed epiloghi improbabili, a cui aggiungeva il frequente indulgere a costruzioni epigrammatiche, antitetiche e altri abbellimenti retorici, alla maniera di Gorgia. \nLo stesso discorso epidittico in lode dell'eros attribuitogli nel \"Simposio\" \u00e8 pieno di quel genere di espressioni retoriche artificiose che ci si potrebbe aspettare da un allievo di Gorgia. \nNon meraviglier\u00e0 allora che gli eventuali suoi talenti finissero soffocati sotto la coltre di simili manierismi. Vezzi e manie che fossero, non dovevano apparirgli dei difetti, ma anzi elementi essenziali della sua arte di cui andare ben fiero se, richiesto di espungerli dal suo lavoro, rispondeva: \"\u00abSarebbe come privare di Agatone l'opera di Agatone\u00bb\". \nLa sua poetica era piena di tropi, inflessioni e metafore. A difettargli non fu certo l'intuito per quelle idee scintillanti che fluivano facili, nell'alveo di una armoniosa dicitura e un'abile costruzione; quello che gli manc\u00f2 fu invece il vigore del pensiero e dell'espressione. Con lui, si pu\u00f2 dire, ha inizio il declino dell'arte tragica intesa nel suo senso pi\u00f9 alto.\nA lui, che amava gli epigrammi, ben si adatta quello di Platone, tratto dal libro V dell\"'Antologia Palatina\":"}
{"id": "1336487", "revid": "287204", "url": "https://it.wikipedia.org/wiki?curid=1336487", "title": "Parco nazionale di Koli", "text": "Il parco nazionale di Koli si trova nella Carelia settentrionale, in Finlandia. La collina di Koli, alta 347 m, si erge sul lago Pielinen ed \u00e8 considerata una delle principali attrattive turistiche della Finlandia.\nVenne dichiarata parco nazionale nel 1991, dopo un acceso dibattito tra gruppi di ambientalisti e proprietari terrieri. Questi ultimi accettarono infine di vendere le loro terre, mentre gli ambientalisti ritirarono la richiesta di demolizione dell'Hotel Koli, situato in cima alla collina.\nL'\"Ukko-Koli\" \u00e8 il punto pi\u00f9 elevato, e 200 m pi\u00f9 avanti si trova l'\"Akka-Koli\", un altro picco. \"Mammutti\" \u00e8 il nome di un'enorme pietra con un \"tempio del silenzio\", utilizzato per celebrazioni religiose. Il massiccio pinnacolo di roccia nelle vicinanze \u00e8 chiamato \"Pahakoli\", lett. \"Koli malvagio\". Pi\u00f9 a sud, si erge \"M\u00e4kr\u00e4vaara\", una collina nota ai turisti per i fantastici panorami che offre."}
{"id": "1336495", "revid": "78273", "url": "https://it.wikipedia.org/wiki?curid=1336495", "title": "Convito", "text": ""}
{"id": "1336499", "revid": "174925", "url": "https://it.wikipedia.org/wiki?curid=1336499", "title": "Moletta", "text": ""}
{"id": "1336503", "revid": "182193", "url": "https://it.wikipedia.org/wiki?curid=1336503", "title": "Sanremese Calcio", "text": "La S.S.D. Sanremese Calcio S.r.l. (comunemente nota come Sanremese, e legalmente registrata come S.S.D. Unione Sanremo S.r.l.), \u00e8 una societ\u00e0 calcistica italiana con sede nella citt\u00e0 di Sanremo (IM).\nErede della tradizione sportiva della disciolta \"Associazione Sportiva Dilettantistica Sanremese\" (gi\u00e0 \"Unione Sportiva Sanremese\", primo sodalizio sportivo cittadino, fondato nel 1904), ha assunto la corrente denominazione nell'estate del 2019, dopo che nel 2015 l\"Associazione Sportiva Dilettantistica Carlin's Boys\" (secondo club cittadino, fondato nel 1947), in seguito agli accordi intercorsi con il suddetto club, ne aveva rilevato la tradizione sportiva e i colori sociali biancazzurri modificando la propria denominazione in \"Societ\u00e0 Sportiva Dilettantistica Unione Sanremo\".\nLa squadra vanta come maggior successo della propria storia tre partecipazioni al campionato di Serie B a girone unico, ove il miglior piazzamento \u00e8 costituito dal nono posto nella stagione 1937-1938; nel proprio palmar\u00e8s annovera la conquista di una Coppa Italia Dilettanti.\nMilita nel girone A di Serie D, quarta divisione del campionato italiano di calcio.\nStoria.\nDal 1904 al 1987.\nLa fondazione.\nNel 1904 fu fondata a Sanremo l\"'Unione Sportiva Sanremese\", ma la sezione calcistica vedr\u00e0 la luce solamente nel 1919: precedentemente, difesero l'onore footballistico cittadino La Speranza, l'Ausonia F.B.C. e il Sanremo F.B.C. (la prima e la terza emanazioni di \"Societ\u00e0 di Ginnastica\"). I primi allori conquistati dalla Sanremese, ancora non iscritta ai campionati F.I.G.C. al pari di tutte le consorelle dell'allora provincia di Porto Maurizio, furono la Coppa Sghirla nel 1920 e la Coppa Locatelli nel 1922: si tratt\u00f2 di tornei provinciali di cui l'Unione Sportiva fu promotrice e organizzatrice.\nDopo aver giocato nei campionati U.L.I.C. negli anni Venti e nei primi anni Trenta, la squadra partecip\u00f2 ai campionati F.I.G.C. e vinse il campionato di Prima Divisione 1934-1935, ma non riusc\u00ec a qualificarsi per la serie B negli spareggi contro , e . Nella stagione 1935-1936 Sanremese e chiusero il campionato di serie C in testa a quota 46 punti, rendendo necessario uno spareggio per la promozione. Allo Stadio Marassi di Genova i matuziani vinsero 1-0, ma lo Spezia protest\u00f2 per delle irregolarit\u00e0 tecniche e, dopo un'inchiesta, venne decisa la ripetizione della partita. I giocatori della Sanremese rifiutarono di giocare e persero la partita a tavolino, restando in Serie C.\nNella Coppa Italia 1935-1936 i liguri, dopo aver passato i primi tre turni eliminatori, si trovarono contro la ai sedicesimi di finale, venendo sconfitti per 4-1.\n1937: la storica promozione in Serie B.\nNella stagione 1936-1937 la Sanremese vinse il campionato e venne promossa in Serie B. Durante la Coppa Italia 1936-1937 i matuziani furono protagonisti di un grande cammino, fermato agli ottavi di finale dall'Ambrosiana-Inter che vinse per 3-1, dopo aver superato l'Hellas Verona ai sedicesimi.\nIn Serie B la Sanremese ottenne un nono posto nella stagione 1937-1938 e un undicesimo posto nella stagione successiva, per poi retrocedere nella stagione calcistica 1939-1940, disputando l'ultima partita nella serie cadetta contro il , vincendo per 2-1.\nNuovo periodo in Serie C.\nNegli anni quaranta la Sanremese prov\u00f2 a tornare in Serie B, ma senza successo. Nella stagione 1946-1947 si classific\u00f2 prima nel girone A della Lega Interregionale Nord, mancando la promozione nei successivi spareggi contro i vincitori dei gironi B e C, rispettivamente Asti e Magenta, con cui disput\u00f2 un triangolare che premi\u00f2 la formazione lombarda. Si classific\u00f2 poi seconda nella Serie C 1950-1951, sfiorando la promozione che invece fu ottenuta dal , che termin\u00f2 il campionato con due punti di vantaggio. La stagione seguente port\u00f2 un nuovo secondo posto alle spalle del Vigevano, in quello che per\u00f2 era l'ultimo campionato prima della riforma della nuova Serie C: con il secondo posto ottenuto, la Sanremese vi fu ammessa, mentre tutte le squadre dal quinto posto in gi\u00f9 vennero retrocesse in IV Serie.\nCon la riforma dei campionati la societ\u00e0 partecip\u00f2, a partire dallaviene stagione 1952-1953, a tutti i sette campionati della nuova serie C a girone unico, fino alla nuova riforma del 1958. And\u00f2 vicina alla promozione in Serie B nelle stagioni 1952-1953 e 1953-1954, quando si classific\u00f2 al quarto posto, mentre nelle annate seguenti raggiunse dei piazzamenti di met\u00e0 classifica, fino ad arrivare alla retrocessione nella stagione 1962-1963.\nGli anni sessanta furono estremamente negativi per la squadra, che retrocedette prima in Serie D nella stagione 1962-1963, e poi in Promozione ligure nella stagione 1969-1970. Nella stagione 1972-1973 rischi\u00f2 anche la retrocessione in Prima Categoria, ma riusc\u00ec a salvarsi classificandosi decima.\nArriv\u00f2 prima nella stagione 1974-1975 e venne promossa in Serie D; tre anni dopo, in seguito ad un ripescaggio, approd\u00f2 in Serie C2, ritornando tra i professionisti dopo pi\u00f9 di un decennio.\n1979: la promozione in C1.\nDopo qualche anno, la Sanremese domin\u00f2 il campionato 1978-1979 arrivando prima e torn\u00f2 nella terza serie del campionato italiano dopo 16 anni passati nelle categorie minori. La societ\u00e0 fu premiata con la Stella d'argento CONI nel 1980. Negli anni in C1 la Sanremese ottenne un ottimo quarto posto, da neo-promossa, nella stagione 1979-1980 e pot\u00e9 partecipare al Torneo Anglo-Italiano l'anno successivo, ottenendo un pareggio per 2-2 nella partita contro l'Oxford City, una sconfitta 1-0 contro il Poole Town, e due vittorie contro Hungerford Town e Bridgend Town, rispettivamente per 3-1 e 2-1. Chiuse terza nel girone, con 7 punti, dietro e Francavilla.\nBuoni risultati inoltre arrivarono dalla Coppa Italia Serie C, nella quale giunse alle semifinali nell'edizione 1982-1983, quando venne sconfitta nel doppio confronto dalla Carrarese, in un cammino che la vide superare agli ottavi di finale il blasonato Brescia; nell'edizione 1985-1986, nonostante il campionato disastroso, la squadra ottenne l'approdo ai quarti di finale in coppa, dove venne eliminata dal .\nNelle stagioni successive termin\u00f2 i campionati di C1 in posizioni di media/bassa classifica, spesso ottenendo faticose salvezze, come nella stagione Serie C1 1982-1983 in cui si salv\u00f2 grazie alla classifica avulsa, risultati che comunque consentirono di mantenere la categoria.\nL'8 febbraio 1985 i matuziani ottennero una storica vittoria in una partita amichevole contro l', allenata \nda Ilario Castagner, allo Stadio comunale di Sanremo, con il risultato di 2-1.\nIl fallimento del 1987.\nLa Sanremese rimase in C1 fino alla stagione 1985-1986, quando si classific\u00f2 ultima nel proprio girone e retrocedette. L'anno successivo fu disastroso: infatti, nella stagione 1986-87 di C2, la Sanremese arriv\u00f2 penultima nel suo girone, retrocedendo in Serie D. Nell'estate 1987 la societ\u00e0, non riuscendo ad iscriversi in Serie D per difficolt\u00e0 economiche, fall\u00ec.\nDal 1987 al 2008.\nLa prima rifondazione.\nUna nuova societ\u00e0 ripart\u00ec dalla Terza Categoria nel 1987, con il nome \"Sanremese Football Club 1904\". Nel campionato 1987-1988 la squadra, allenata da Luigi Cichero, vinse il campionato dopo lo spareggio-promozione contro l'Imperia, che fall\u00ec, come la Sanremese l'anno prima.\nNegli anni successivi vinse il campionato di Seconda e Prima Categoria, arrivando poi terza nel girone A di Promozione Liguria 1990-1991 e venendo ammessa, per completamento degli organici, in Eccellenza Liguria; fu poi promossa nel Campionato Nazionale Dilettanti nella stagione 1991-1992; in tale stagione l'altra squadra cittadina, il \"Sanremo 80\", si fuse con la Sanremese FC, facendo nascere l'Unione Sportiva Sanremese Calcio.\nNegli anni successivi la squadra retrocesse in Eccellenza nella stagione 1993-1994, per poi vincere il campionato 1995-1996 e tornare nel CND (nella stessa stagione vinse anche la Coppa Italia Liguria).\nVerso il terzo millennio: tra professionismo e dilettantismo.\nLa Sanremese torn\u00f2 nel calcio professionistico nel 1998, vincendo il girone A del Campionato Nazionale Dilettanti 1997-1998: con il Direttore sportivo Giovanni Gullo venne promossa in C2, perdendo per\u00f2 la finale della poule-scudetto dilettanti contro il . Dopo essersi salvata nel campionato seguente, inizi\u00f2 invece male il nuovo millennio, con la partenza di Gullo (che ritorn\u00f2 a fare lo scouting per il ) e la retrocessione in Serie D nella stagione 1999-2000.\nNei primi anni duemila la Sanremese rischi\u00f2 nuovamente il fallimento, ma con gli aiuti di venti imprenditori locali e grazie a Giovanni Gullo Direttore sportivo e Luigi Cichero allenatore della squadra, si iscrisse nella Serie D 2000-2001, che chiuse all'undicesimo posto. Nelle successive due stagioni ottenne un quinto posto nel 2001-2002 e un quarto posto nella stagione 2002-2003, nella quale si ebbe un nuovo gruppo societario che port\u00f2 molta fiducia nell'ambiente.\nAlla prima giornata del campionato successivo, per\u00f2, la Sanremese, partita con grandi ambizioni, perse dopo una deludente e incolore prestazione per 1-0, spingendo il nuovo presidente Ruggeri ad esonerare Luigi Cichero, che dai tempi della Terza Categoria aveva guidato la rinascita della squadra. Con il nuovo esperto allenatore Fausto Silipo la squadra arriv\u00f2 ai play-off, ma nella finale il Sansovino ebbe la meglio.\nNella stagione 2003-2004, con il Direttore generale Antonio Soda e il Direttore sportivo Giovanni Gullo, arriv\u00f2 seconda nel proprio girone, qualificandosi ai play-off, dove super\u00f2 Sestrese e Lavagnese e venne ripescata in Serie C2, con il nuovo allenatore Soda che prese il posto di Silipo durante la stagione.\nLa stagione 2004-2005 venne chiusa con un sesto posto, mancando per poco la qualificazione ai play-off. L'anno successivo fu molto importante per la Sanremese. Infatti in Coppa Italia Serie C vinse contro squadre pi\u00f9 blasonate come Lucchese e Pro Patria e conquist\u00f2 la finale contro il . L'andata in Puglia si chiuse con una sconfitta per i matuziani per 1-0, mentre il ritorno venne vinto dalla Sanremese per 2-1 davanti a 3000 persone, ma il trofeo venne vinto comunque dai pugliesi per la regola dei gol in trasferta.\nLa squadra disput\u00f2 la Coppa Italia 2006-2007, dove incontr\u00f2 al primo turno la , che sconfisse i matuziani 1-0 dopo i tempi supplementari.\nNella stagione 2006-2007 la squadra retrocedette in Serie D e l'anno successivo, travolta dai debiti dopo l'addio del presidente Giulio Pianese, arriv\u00f2 anche una seconda retrocessione in Eccellenza, dopo la sconfitta nei play-out contro il .\n2008: l'inattivit\u00e0.\nLa squadra non riusc\u00ec ad iscriversi in Eccellenza regionale nella stagione 2008-2009 e il 10 luglio 2008 venne dichiarata inattiva. L'iscrizione venne rifiutata per il mancato ripianamento dei debiti federali, ammontanti a 300.000 \u20ac, oltre a vari debiti non precisamente quantificati, ma stimati tra 1.500.000 \u20ac e 2.000.000 \u20ac.\nDal 2008 al 2011.\nLa seconda rifondazione.\nIl 4 agosto 2009 la societ\u00e0 Ospedaletti-Sanremo della famiglia Del Gratta (con sede a Sanremo, ma operante in altro comune), che aveva appena vinto il campionato di Promozione, rilev\u00f2 la denominazione \"U.S.D. Sanremese 1904\" da Carlo Barill\u00e0, ultimo presidente della gloriosa \"Unione Sportiva Sanremese Calcio 1904\", rinata nel 2008 quando nel campionato di Seconda Categoria Liguria 2008-2009 si era classificata al 10\u00ba posto. Nella stagione 2009-2010 vinse il campionato regionale di Eccellenza ligure (e per la seconda volta la Coppa Italia Liguria) e approd\u00f2 in Serie D.\nNel frattempo l'altra societ\u00e0 di Sanremo, la \"Sanremo Boys\", che avrebbe dovuto prendere la denominazione di \"U.S. Sanremese Calcio 1911\", si classifico al 2\u00ba posto nel campionato di Seconda Categoria Liguria 2008-2009.\nDal ritorno in Seconda Divisione alla liquidazione.\nNell'estate 2010 la societ\u00e0 present\u00f2 domanda d'ammissione, tramite ripescaggio, alla Seconda Divisione, versando 200.000 euro con assegno circolare e 400.000 euro di fideiussione, e cambi\u00f2 ragione sociale, da Unione Sportiva Dilettantistica ad Unione Sportiva, come sollecitata dalla Lega Pro. Il 4 agosto 2010 fu ufficialmente ripescata in Seconda Divisione e assegnata al girone A.\nIl campionato professionistico nella stagione 2010-2011 fu molto difficoltoso; la squadra riusc\u00ec solo alla penultima giornata ad assicurarsi la matematica certezza dei playout contro la Sacilese, dopo la vittoria casalinga contro il Rodengo Saiano per 3-2, dopo aver cambiato ben 4 allenatori e aver passato pi\u00f9 di 20 giornate in ultima posizione. La squadra, allenata da Giancarlo Calabria, si salv\u00f2 dopo lo spareggio, grazie alla vittoria casalinga ottenuta in rimonta per 2-1 e al pareggio esterno per 1-1 in Friuli nella partita di ritorno. A met\u00e0 della stagione, il 15 marzo 2011, erano stati arrestati Marco Del Gratta e suo padre Riccardo, presidente e amministratore delegato, per estorsione: avrebbero ingaggiato alcuni malavitosi per convincere tre calciatori a lasciare la squadra. Dopo un mese dall'arresto, il presidente si dimise dalla carica, venendo sostituito da Giuseppe Fava.\nDurante l'estate 2011, per le numerose difficolt\u00e0 societarie verificatesi in seguito all'arresto dei Del Gratta e alla mancata vendita della societ\u00e0, non venne presenta la fideiussione di 300.000 \u20ac necessaria per l'iscrizione al campionato e la Sanremese venne cos\u00ec esclusa dalla Lega Pro Seconda Divisione 2011-2012. La propriet\u00e0, fortemente provata dalla vicenda giudiziaria, non volle pi\u00f9 gestire la societ\u00e0 e procedette dunque alla sua liquidazione, dopo non aver nemmeno presentato la fideiussione per poter giocare in un campionato dilettantistico.\nDal 2012 al 2015.\nLa terza rifondazione.\nNell'estate 2012, dopo un anno di inattivit\u00e0, l'imprenditore e all'epoca presidente Luca Colangelo rifond\u00f2 la societ\u00e0 come A.S.D. Sanremese.\nDalla Terza alla Prima Categoria.\nLa squadra ripart\u00ec dalla Terza Categoria Savona/Imperia (il pi\u00f9 basso livello del calcio italiano), disputando le gare casalinghe a Pian di Poma e concludendo al secondo posto il campionato 2012-13, perdendo poi i playoff per la promozione. Nell'estate 2013 ottenne comunque il ripescaggio in Seconda Categoria Liguria nel girone AB, tornando a disputare le partite casalinghe allo stadio comunale cittadino.\nConcluse la stagione 2013-14 al secondo posto, accedendo ai play off, che vinse dopo aver superato in semifinale il Santo Stefano al Mare col risultato di 2-1 e in finale il Pontelungo, col risultato di 1-0 dopo i tempi supplementari. Centr\u00f2 pertanto la seconda promozione in due anni dopo la ripartenza dalla Terza Categoria.\nNell'estate 2014 divenne presidente Alessio Graglia, mentre l'allenatore della stagione 2014-15 in Prima Categoria Liguria nel girone A fu Vincenzo Stragapede. A causa di problemi personali l'allenatore e la Sanremese si separarono ai primi di novembre con la squadra in 8\u00aa posizione. La stagione divenne fallimentare con il nuovo allenatore Tiziano Brizio: la squadra chiuse il campionato in ultima posizione, retrocedendo in Seconda Categoria dopo appena una stagione.\n2015: la quarta rifondazione.\nNasce l'Unione Sanremo.\nNell'estate 2015 la squadra nerazzurra di Sanremo dell'A.S.D. Carlin's Boys, fondata nel 1947 con matricola FIGC 68185, vincitrice del girone A del Campionato di Promozione 2014-2015 oltre che del Trofeo regionale di Promozione e della Coppa Italia Liguria di Promozione, strinse un accordo con l'A.S.D. Sanremese, che si ritir\u00f2 dalla scena calcistica per ridare alla citt\u00e0 una squadra di vertice come lo era stata la storica Sanremese e cambi\u00f2 la propria denominazione sociale in Societ\u00e0 Sportiva Dilettantistica Unione Sanremo S.r.l., gestendo anche il settore giovanile con la scuola calcio Sanremese e l'organizzazione del torneo giovanile estivo istituito dalla Carlin's Boys.\n2015-16.\nIn Eccellenza.\nLa nuova societ\u00e0, allenata inizialmente dall'ex giocatore della Sanremese Valentino Papa, ripart\u00ec cos\u00ec dal campionato di Eccellenza nella stagione 2015-2016 come maggior favorita per la promozione, dopo gli importanti acquisti effettuati dal presidente Renato Bersano.\nDopo la 10\u00aa giornata, dopo aver ottenuto 6 vittorie (di cui 5 consecutive nelle prime cinque partite), 3 pareggi e una sconfitta, per un totale di 21 punti, con la squadra al 2\u00ba posto in classifica a 2 punti dalla capolista \"Magra Azzurri\", per divergenze sulla prossima campagna acquisti venne sciolto consensualmente il rapporto con il tecnico Valentino Papa al suo posto il 17 novembre 2015 viene ingaggiato Roberto Cevoli.\nLa squadra concluse il girone d'andata al 3\u00ba posto con 31 punti, dietro la capolista Magra Azzurri a 36 e il Finale a 33, frutto di 9 vittorie, 4 pareggi e 2 sconfitte con 31 gol fatti e 17 subiti.\nSi classific\u00f2 a fine campionato al secondo posto a 58 punti, dietro alla capolista Finale e a pari merito con il Magra Azzurri, ottenendo nelle 30 giornate di campionato 17 vittorie, 7 pareggi e 6 sconfitte, con 59 gol fatti e 31 subiti.\nLa vittoria in Coppa Italia Dilettanti e la promozione in Serie D.\nIl risultato pi\u00f9 prestigioso della stagione fu tuttavia costituito dalla conquista della Coppa Italia Dilettanti.\nDopo aver vinto la fase regionale battendo 2-1 in finale il Rapallo, l'Unione Sanremo accedette alla fase nazionale: inserita nel girone A assieme all'Alpignano e all'Ardor Lazzate, vinse il girone con due vittorie su altrettante partite e si qualific\u00f2 ai quarti di finale.\nNel doppio incontro dei quarti contro i triestini del Vesna di Santa Croce, l'Unione pareggi\u00f2 2-2 l'incontro di andata disputato in casa e vinse per 3-1 la partita di ritorno, accedendo alla semifinale contro il Fabriano Cerreto: il doppio confronto si risolse in un pareggio per 1-1 all'andata a Fabriano e una vittoria casalinga per 2-2 al ritorno..\nLa finale, disputata allo Stadio Comunale Gino Bozzi di Firenze, vide l'Unione Sanremo incontrare il Mazara, arrivato all'atto conclusivo del trofeo superando in semifinale il Cassino. I biancoazzurri prevalsero per 2-0 grazie ai gol di Cardini su rigore nel primo tempo e di Scalzi nel primo minuto di recupero del secondo tempo. L'Unione Sanremo vinse quindi per la prima volta nella sua storia la Coppa Italia Dilettanti, che torn\u00f2 in Liguria a distanza di oltre 20 anni dall'ultimo successo (ottenuto dal nella stagione 1990-1991). In virt\u00f9 di tale successo l'Unione Sanremo venne promossa automaticamente in Serie D.\nDal 2016: il ritorno in Serie D e il nuovo assetto societario.\nStagione 2016-17.\nPer la stagione 2016-2017, senza mutare ragione sociale, l'Unione Sanremo si iscrisse alla Serie D e riadott\u00f2 in via informale il simbolo storico e il nome della Sanremese. Inseriti nel girone E, i biancazzurri terminarono l'andata al terzo posto con 28 punti; il ritorno vide tuttavia una lieve involuzione, che li port\u00f2 a concludere la stagione al sesto posto con 50 punti, mancando di 3 lunghezze la zona playoff.\nStagione 2017-18.\nNel luglio 2017 Renato Bersano, con l'obiettivo di rafforzare la compagine societaria e con lo scopo di costruire una squadra capace di lottare per la promozione in Serie C, cedette una parte delle sue quote all'ex patron Marco Del Gratta e a Dino Miani, che divent\u00f2 il nuovo vicepresidente insieme a Marco Ventimiglia. Entrambi i nuovi soci provenivano dalla vicina societ\u00e0 Argentina Arma, anch'essa militante in Serie D. Subito dopo Renato Bersano, mantenendo comunque la maggioranza delle azioni, cedette la presidenza a Glauco Ferrara.\nLa squadra si dimostr\u00f2 competitiva, collocandosi nelle primissime posizioni del girone E; il 7 dicembre, tuttavia, dopo la sconfitta casalinga alla 15\u00aa giornata con il Seravezza per 3-1, il tecnico Giancarlo Calabria risolse consensualmente il rapporto di collaborazione coi matuziani, che l'indomani chiamarono a sostituirlo Francesco Massimo Costantino\n. Il girone d'andata termin\u00f2 al 2\u00ba posto con 36 punti, uno in meno della capolista Ponsacco.\nIl 20 marzo 2018, dopo la sconfitta casalinga alla 27\u00aa giornata con la capolista Ponsacco per 2-0, l'allenatore Costantino si dimise. Con lui la Sanremese aveva avuto un ottimo avvio, ottenendo con 18 punti nelle prime 7 gare il primato in classifica, ma con soli 3 punti nelle ultime 5 partite e un unico goal segnato era ritornata al 2\u00ba posto, con un distacco di 4 punti a 7 giornate dal termine. Venne sostituito da Alessandro Lupo, tecnico degli Allievi.\nColori e simboli.\nColori.\nFin dal 1904 i colori sociali della Sanremese sono il bianco e l'azzurro. La maglia casalinga presenta generalmente la seconda tinta come colore dominante, col bianco quale colore complementare: non sono tuttavia storicamente mancate soluzioni differenti, quali il template palato in uso nella stagione 2008-2009. La tinta bianca \u00e8 invece generalmente prevalente sulla seconda casacca, che in determinati casi ha per\u00f2 adottato il colore nero con fascia pettorale azzurra.\nMascotte.\nDal 2009 la mascotte del club, ideata dall'allora responsabile marketing Sergio Leuzzi, \u00e8 il \"Petisso\" (o \"u Petissu\"), un ragazzino vestito in maglia biancoceleste, con un foulard al collo e un cappello azzurro in testa. Il nome (che significa letteralmente \"piccoletto\") \u00e8 ispirato al soprannome di Orlando Rao, giocatore-simbolo e poi allenatore dei matuziani.\nStrutture.\nStadio.\nLa Sanremese gioca le partite casalinghe presso lo Stadio comunale di Sanremo. La costruzione dell'impianto inizi\u00f2 alla fine del 1930. Era polifunzionale, oltre a dover ospitare partite di calcio, aveva una pista d'atletica larga 5 metri, quattro campi da tennis, un campo per il pallone elastico e conteneva alcune sale per la lotta e la boxe. Nel 1932 venne inaugurato con una partita amichevole tra le selezioni giovanili di Imperia e Savona, partita finita con il risultato di 2-1, e da un'altra amichevole tra Genoa e Wiener, che termin\u00f2 col risultato di 3-3, con ben 15000 spettatori, che non trovando spazio sugli spalti si accomodarono sulla pista d'atletica. La costruzione dello stadio Comunale, grazie al suo progetto, fu seguita anche da Jules Rimet.\nIn origine il nome dell'impianto era \"Stadio Littorio\", nome molto usato nel periodo del fascismo, cambiato poi alla fine della guerra nell'attuale \"Stadio comunale\".\nSociet\u00e0.\nOrganigramma societario.\nDi seguito \u00e8 riportato lo staff amministrativo della squadra.\nSettore giovanile.\nA decorrere dalla rifondazione del 2015, la Sanremese Calcio (gi\u00e0 Unione Sanremo) si fa carico dell'organizzazione del Torneo Internazionale Carlin's Boys, competizione internazionale calcistica riservata alla categoria under-19.\nTifoseria.\nStoria.\nLa tifoseria organizzata della Sanremese \u00e8 guidata dai gruppi \"Irriducibili\", nato nel 2002, e \"Sanremo 1904\", formatosi intorno al 2015, dopo che i gruppi precedenti si sono sciolti a causa dei fallimenti societari. Persone delle vecchie generazioni, insieme alle nuove, sono riuscite a riformare con discreti numeri uno zoccolo duro, in grado di sostenere la \"Sanre\" anche in trasferta. Tutto ci\u00f2 grazie anche ai risultati ottimi della squadra, che in pochi anni \u00e8 riuscita a tornare ai vertici del campionato di serie D, sfiorando pi\u00f9 volte la promozione in serie C.\nIn precedenza la \"gradinata\" annoverava altre fazioni poi disciolte, tra cui \"Ultras Sanremo\", \"Nuova Guardia\", \"Kaos\" e \"Cani Sciolti\".\nGemellaggi e rivalit\u00e0.\nI tifosi matuziani sono gemellati con i tifosi dell' dal 1992 e coltivano buoni rapporti con i sostenitori del , , , , Ivrea e .\nPer contro sono considerate rivali le tifoserie dell', , , , , , , e all'estero quella del , visto il gemellaggio dei nizzardi con i tifosi Imperiesi e della vicinanza tra le due citt\u00e0."}
{"id": "1336509", "revid": "125953392", "url": "https://it.wikipedia.org/wiki?curid=1336509", "title": "Torino Football Club", "text": "Il Torino Football Club, meglio conosciuto come Torino, \u00e8 una societ\u00e0 calcistica italiana con sede nella citt\u00e0 di Torino. Il club odierno, rifondato nel 2005, \u00e8 la continuazione dello storico sodalizio sorto nel 1906 dalla fusione tra il e i soci dissidenti del Foot-Ball Club Juventus, denominato \"Foot Ball Club Torino\" sino al 1936, \"Associazione Calcio Torino\" fino al 1943, dal 1945 al 1958 e ancora dal 1959 al 1977, \"Torino FIAT\" nel 1944, \"Associazione Calcio Talmone Torino\" nel 1958-59 e \"Torino Calcio\" dal 1977 al 2005. Milita nel campionato di Serie A.\nIl \"Toro\", com'\u00e8 colloquialmente abbreviato, \u00e8 tra i club pi\u00f9 blasonati d'Italia. Vanta la conquista di 7 campionati italiani compresa una striscia di 5 titoli consecutivi all'epoca del Grande Torino, quest'ultima riconosciuta tra le squadre pi\u00f9 forti degli anni 1940. Nel suo palmar\u00e8s nazionale figurano, altres\u00ec, 5 Coppe Italia, mentre in ambito internazionale si segnala la vittoria della Coppa Mitropa nel 1991; la finale di Coppa UEFA persa contro l'Ajax nell'edizione 1991-92, inoltre, \u00e8 il migliore risultato raggiunto in una competizione UEFA dalla societ\u00e0.\nPrima squadra italiana riuscita a centrare un \"double\" nazionale nella stagione 1942-43, al 2021 il Torino occupa il 99\u00ba posto nel ranking UEFA, l'8\u00ba nella classifica perpetua della Serie A e il 5\u00ba nella tradizione sportiva italiana.\nStoria.\nDalla nascita al primo scudetto.\nIl gioco del calcio arriv\u00f2 in citt\u00e0 sul finire del XIX secolo per iniziativa di industriali svizzeri e inglesi. Gi\u00e0 nel 1887 nacque la compagine rossonera del , seguita nel 1889 dal sodalizio giallonero del . Nel 1891 le due societ\u00e0 si unirono nel bianconero , al quale si aggiunsero nel 1894 gli arancioneri della . Nel 1900 la Torinese assorb\u00ec l'Internazionale Torino, ma la vera svolta per la societ\u00e0 arriv\u00f2 il 3 dicembre 1906, quando nella birreria Voigt di via Pietro Micca venne sancita un'alleanza con un gruppo di dissidenti della , guidati dallo svizzero Alfred Dick: dalla fusione tra la Torinese e il citato gruppo prese vita il \"Foot Ball Club Torino\". Il primo incontro ufficiale venne giocato il 16 dicembre 1906, a Vercelli contro i padroni di casa della , terminato 3-1 per i granata. Nel 1912 entr\u00f2 a far parte dello staff tecnico Vittorio Pozzo.\nLa squadra conobbe il primo periodo felice della sua storia sotto la presidenza del conte Enrico Marone Cinzano il quale fece costruire attorno al \"Campo Torino\" le prime tribune dello stadio Filadelfia. In attacco il Torino vantava il \"Trio delle meraviglie\" composto da Julio Libonatti, Adolfo Baloncieri e Gino Rossetti. Sotto la guida di Cinzano i granata vinsero il campionato 1927-1928, bissando lo scudetto dell'anno prima che tuttavia fu revocato a seguito del caso Allemandi.\nCon l'abbandono del conte Cinzano, per il Torino inizi\u00f2 un lento declino che nei primi anni 1930 lo port\u00f2 ad accontentarsi di piazzamenti a centro classifica. A partire dalla stagione 1935-36 inizi\u00f2 una rinascita, che getter\u00e0 le basi per il periodo d'oro che sarebbe stato poi rappresentato dal \"Grande Torino\": quell'anno il Torino concluse al terzo posto, nel 1938-1939 al secondo.\nIl Grande Torino.\nIl momento pi\u00f9 fulgido fu per\u00f2 quello rappresentato dal \"Grande Torino\", una squadra imbattibile, capace di vincere 5 titoli nazionali consecutivi (non considerando l'interruzione della serie nel transitorio \"Campionato Alta Italia\" del 1944, a cui la FIGC nel 2002 ha riconosciuto soltanto valore onorifico, vinto dai ) tra il 1943 e il 1949, e una Coppa Italia nel 1943: grazie a questo successo, il Torino fu la prima squadra a centrare il \"double\" scudetto-coppa nazionale nella stessa stagione. Asse portante della nazionale italiana di quegli anni, il \"Grande Torino\" riusc\u00ec a portare anche 10 giocatori contemporaneamente in campo in azzurro.\nCapitano e leader indiscusso di quella formazione era Valentino Mazzola, mentre la formazione-tipo era composta da Bacigalupo; Ballarin, Maroso; Grezar, Rigamonti, Castigliano; Menti, Loik, Gabetto, Mazzola e Ossola. Il ciclo di vittorie venne bruscamente interrotto il 4 maggio 1949, quando l'aereo che trasportava l'intera squadra, di ritorno da una amichevole con il giocata a Lisbona, and\u00f2 a infrangersi contro il muraglione posteriore della basilica di Superga. In quella sciagura aerea oltre all'intera squadra, titolari e riserve, morirono anche due dirigenti (Agnisetta e Civalleri), i tecnici Egri Erbstein e Leslie Lievesley, il massaggiatore Cortina e tre giornalisti al seguito: Luigi Cavallero (\"La Stampa\"), Renato Tosatti (\"Gazzetta del Popolo\") e Renato Casalbore (\"Tuttosport\").\nL'era Pianelli e il settimo scudetto.\nA questa grave tragedia seguirono anni difficili per il sodalizio torinese. Il lento declino port\u00f2 nel 1959 alla prima retrocessione in Serie B, avvenuta con la denominazione commerciale di \"Talmone Torino\". La permanenza tra i cadetti durer\u00e0 una sola stagione: gi\u00e0 nel campionato 1960-1961 il Torino rientr\u00f2 nella massima serie nazionale. Nel 1963 assunse la presidenza Orfeo Pianelli, ma per ritrovare la squadra protagonista occorrer\u00e0 aspettare l'arrivo di Gigi Meroni. Gi\u00e0 nel campionato 1964-1965 la squadra, guidata da Nereo Rocco, giunger\u00e0 al 3\u00ba posto, oltre che in semifinale di Coppa delle Coppe.\nI granata, nonostante la tragica scomparsa di Meroni, terminarono il campionato 1967-1968 al 7\u00ba posto, vincendo la Coppa Italia. La ricostruzione di una squadra vincente, avviata dalla presidenza Pianelli, prosegu\u00ec e il Torino vinse nuovamente la Coppa Italia nell'edizione 1970-1971.\nLo scudetto fu conquistato nella stagione 1975-1976, al termine di una rimonta entusiasmante ai danni della Juventus di Carlo Parola; il titolo tricolore venne vinto con due punti di vantaggio sui rivali bianconeri, 27 anni dopo Superga. La sfida si ripet\u00e9 l'anno seguente, in un campionato appassionante e combattuto, che vide il Torino terminare secondo a 50 punti. Nel 1978 il Torino arriv\u00f2 di nuovo secondo, a pari merito col sorprendente di Paolo Rossi, ancora dietro alla Juventus ma pi\u00f9 staccato (5 punti).\nLa finale di Coppa UEFA e il fallimento.\nNegli anni successivi, pur rimanendo tra le prime, la squadra avvi\u00f2 un lento declino e non riusc\u00ec pi\u00f9 a ripetere questi risultati, con l'eccezione del secondo posto del campionato 1984-85, dietro al di Osvaldo Bagnoli. Al termine del campionato 1988-89 il Torino cadde in Serie B, per la seconda volta nella sua storia.\nDopo una pronta risalita nel campionato 1989-90 e sotto la guida dell'allenatore Emiliano Mondonico, la squadra si qualific\u00f2 per la Coppa UEFA, sopravanzando i concittadini della Juventus. Nella cavalcata europea della stagione 1991-92 i granata eliminarono il in semifinale, ma all'atto conclusivo ebbe la meglio l', dopo due pareggi, unicamente per la regola dei gol fuori casa; il Torino fece bene anche in campionato, concludendo al 3\u00ba posto. L'appuntamento con la vittoria fu per\u00f2 rimandato solo di un anno, con i torinesi tornati al successo nella Coppa Italia 1992-1993.\nDopo la conquista della Coppa Italia, la societ\u00e0 attravers\u00f2 un periodo di gravi difficolt\u00e0 economiche. Cambiarono presidenti e allenatori, ma i risultati continuarono a peggiorare: nel 1996 la squadra retrocedette in Serie B per la terza volta. Il ritorno in Serie A, dopo uno spareggio perso ai rigori contro il nel 1997-1998, avvenne nel 1998-1999. Al termine della stagione 1999-2000 il Torino torn\u00f2 nella serie cadetta, conquistando comunque subito la promozione nella stagione successiva. Nella stagione 2001-2002 i granata ottennero invece l'undicesimo posto e la qualificazione in Coppa Intertoto. Nella Serie A 2002-2003 la squadra per\u00f2 non riusc\u00ec a confermarsi, finendo ultima in campionato.\nSotto la guida di Renato Zaccarelli il Torino ottenne la promozione nel campionato 2004-2005. A causa per\u00f2 di problemi finanziari mal gestiti dal presidente Cimminelli, il Torino non fu ammesso alla nuova stagione sportiva con il conseguente fallimento societario. Il 16 agosto 2005 la FIGC accett\u00f2 il ricorso presentato da una cordata d'imprenditori facenti capo all'avv. Pierluigi Marengo e affid\u00f2 ufficialmente alla \"Societ\u00e0 Civile Campo Torino\" il titolo sportivo del \"Torino Calcio\", permettendole inoltre l'iscrizione al campionato di Serie B. Il 19 agosto, nel bar Norman, venne annunciato il nuovo presidente, Urbano Cairo; il passaggio di propriet\u00e0 comport\u00f2 la nuova denominazione della societ\u00e0, \"Torino Football Club\". La squadra ottenne subito la promozione al termine dei play-off della stagione 2005-2006. Ritornati in serie A , i granata si salvarono con una giornata di anticipo. Dopo tre stagioni, la squadra retrocedette nuovamente in B. Nel corso della stagione 2009-2010 Cairo decise di affidare il ruolo di direttore sportivo a Gianluca Petrachi, ma il Torino manc\u00f2 la promozione sia in quel campionato sia nel successivo.\nI ritorni in Serie A e in Europa.\nIl 6 giugno 2011 il Torino ufficializz\u00f2 Gian Piero Ventura come nuovo allenatore per il campionato 2011-2012. Al termine della stagione i granata ottennero la promozione diretta grazie al secondo posto raggiunto. Dopo aver ottenuto la salvezza nel campionato 2012-2013, la stagione 2013-2014 segn\u00f2 una netta inversione di marcia per il Torino che chiuse al settimo posto, ottenendo l'accesso all'Europa League: protagonisti della positiva annata furono Alessio Cerci e Ciro Immobile, autori rispettivamente di 13 e 22 gol.\nLa stagione 2014-2015 vide i granata giungere fino agli ottavi di finale di Europa League. In campionato conclusero al nono posto, tornando a vincere un derby dopo ben 20 anni. Il Torino visse poi una stagione 2015-2016 di centro classifica, terminata con l'addio di Ventura passato alla guida della nazionale. Arriv\u00f2 al suo posto Sini\u0161a Mihajlovi\u0107 il quale, con un gioco improntato all'attacco (71 reti al termine del campionato), nella stagione 2016-2017 condusse la squadra al nono posto: si mise particolarmente in luce Andrea Belotti, autore di 26 reti.\nLa stagione 2017-2018, iniziata con dichiarate ambizioni europee, si rivel\u00f2 poi altalenante e fu caratterizzata dall'avvicendamento tra Mihajlovic - esonerato al termine del girone d'andata - e il nuovo tecnico Walter Mazzarri. I granata conclusero il campionato al nono posto e i migliori giocatori per rendimento furono Iago Falque e i neoacquisti Sirigu e Nkoulou. Nella stagione successiva ci fu una ripresa con un settimo posto e 63 punti ottenuti, registrando cos\u00ec il proprio record in Serie A dall'introduzione dei tre punti a vittoria, e riqualificandosi in Europa League dopo un lustro di assenza partendo dal secondo turno preliminare; tuttavia l'anno seguente i granata non riuscirono ad accedere alla fase a gironi, eliminati ai play-off dal . Sempre nella stagione 2019-2020, per quanto riguarda il campionato, dopo un ottimo girone di andata la squadra crolla in quello di ritorno, soprattutto dopo uno 0-7 casalingo contro l'Atalanta, ottenendo solo l'obiettivo minimo della salvezza.\nAncora peggiore \u00e8 la stagione seguente, segnata dall'avvicendamento in panchina tra Marco Giampaolo e Davide Nicola, e il Torino costantemente impelagato nella lotta per non retrocedere: in un finale di campionato drammatico, che vede i granata subire un altro 0-7 casalingo, stavolta contro il Milan, oltrech\u00e9 un 4-1 sul campo del neopromosso Spezia, la squadra riesce comunque a strappare la salvezza con uno 0-0 esterno contro la Lazio, rendendo inutile il gi\u00e0 paventato scontro diretto contro il Benevento.\nColori e simboli.\nColori.\nLa prima divisa di gioco del Torino, sfoggiata pochi giorni dopo la fondazione nella prima partita della sua storia, contro i corregionali della Pro Vercelli, fu una casacca a righe verticali arancio e nere che si rifaceva a quelle in precedenza usate dalle due societ\u00e0 considerate \"progenitrici\" storiche del neonato club, ovvero l'Internazionale Torino e la . In seguito tale abbinamento non venne ritenuto appropriato essendo incidentalmente simile a quello degli Asburgo, nemici storici dell'allora casa regnante italiana. Stante quindi la necessit\u00e0 di adottare un colore sociale definitivo per la nuova squadra, si opt\u00f2 per il granata.\nLa versione pi\u00f9 accreditata vuole che, nell'occasione, venne scelta la tinta gi\u00e0 propria di quella \"Brigata Savoia\" che esattamente due secoli prima aveva contribuito a liberare la Torino capitale del Ducato di Savoia; la brigata aveva adottato un fazzoletto color del sangue, in onore del messaggero caduto per portare la notizia del trionfo. Altre ricostruzioni, giudicate meno attendibili, attingono all'estero e parlano sia di un possibile omaggio del fondatore Alfred Dick al granata del Servette, club della madrepatria svizzera di cui l'imprenditore era tifoso, sia di un riferimento alla casacca \"maroon\" degl'inglesi dello Sheffield, il club calcistico pi\u00f9 antico del mondo, un colore inizialmente preso a prestito anche dall'Internazionale Torino. Sopravvive anche l'ipotesi di una tinta nata dal caso, a seguito di ripetuti lavaggi \u2013 una ricostruzione che si ritrova agli albori di tante altre casacche calcistiche \u2013 fra divise da gioco rosse con calzoncini e calzettoni neri; la sfumatura derivata, essendo ritenuta di buon auspicio, sarebbe poi stata scelta quale tenuta ufficiale. In precedenza il club torinese tent\u00f2 invece di ottenere l'utilizzo del blu Savoia, ma i monarchi d'Italia furono contrari a concedere l'uso del proprio colore dinastico a una singola squadra \u2013 a differenza di quanto fecero, qualche anno pi\u00f9 tardi, con la maglia azzurra adottata dalle varie rappresentative sportive nazionali.\nDa allora, la tradizionale divisa casalinga del Torino \u00e8 quindi composta da una maglia granata abbinata a calzoncini bianchi, o a loro volta granata, e calzettoni neri con risvolto granata; tuttavia, nel corso dei decenni non fu inusuale vedere la squadra scendere in campo con calze pure granata oppure, soprattutto a cavallo degli anni 1970 e 1980, adottare stabilmente un completo monocromatico granata. L'uniforme da trasferta, solitamente a tinte inverse, prevede invece una maglia bianca con bordini a contrasto, calzoncini granata o talvolta anch'essi bianchi, e calzettoni bianchi con risvolto granata. Ciclicamente viene inoltre riproposta, come seconda maglia, una casacca bianca con sbarra diagonale granata: questa \u00e8 un omaggio al River Plate, la squadra argentina che ha storicamente stretti rapporti di gemellaggio col club torinese, fin dall'epoca della tragedia di Superga; questa divisa debutt\u00f2 per la prima volta il 6 gennaio 1953, nella sfida interna di campionato contro il terminata 1-1.\nSimboli ufficiali.\nStemma.\nIn tutti gli stemmi usati dal club granata nella sua storia \u00e8 sempre presente un toro in posizione rampante, simbolo della citt\u00e0 di Torino. \nIl simbolo societario del Torino Football Club \u00e8 in uso dal 2006: nella stagione 2005-06, la prima successiva al fallimento del \"Torino Calcio\", lo stemma fu identico all'attuale eccezion fatta per la mancanza della scritta \"1906\" sul lato sinistro dello scudo, aggiunta per richiamare l'anno di fondazione dello storico \"Foot Ball Club Torino\".\nNegli anni 1980 lo stemma del Torino fu di forma quadrangolare, con in alto la dicitura \"Torino Calcio\" e all'interno un toro rampante stilizzato: tale simbolo \u00e8 tuttora molto amato dai tifosi ed \u00e8 stato votato nel 2013 dai lettori del \"Guerin Sportivo\" come lo stemma calcistico pi\u00f9 bello di tutti i tempi. Dal 1990 fino al fallimento, lo stemma in uso richiam\u00f2 quello utilizzato ai tempi del Grande Torino, con l'importante differenza che nel lato destro dell'ovale si incrociavano la lettera \"T\" e \"C\" (iniziali di \"Torino Calcio\") invece che le lettere \"A\", \"C\" e \"T\" (iniziali dell'\"Associazione Calcio Torino\").\nInno.\nL'inno del club granata \u00e8 \"Ancora Toro\", scritto da Valerio Liboni, il quale \u00e8 anche l'autore di \"Forza Toro al\u00e9\", inno del Torino dal 1982.\nStrutture.\nStadio.\nDalla prima partita ufficiale successiva alla fondazione, il 13 gennaio 1907 (un derby con la Juventus), al 9 gennaio 1910, il Torino disput\u00f2 le sue gare nel Velodromo Umberto I. Successivamente si trasfer\u00ec nella piazza d'armi cittadina, dove in quegli anni esistevano numerosi campi: dal 23 gennaio utilizz\u00f2 quello detto \"Lato Ferrovia\", dal 26 febbraio 1911 quello detto \"Lato Crocetta\", per poi trasferirsi sul finire del 1913 in uno stadio vero e proprio, detto \"Stradale Stupinigi\", sito in zona di Torino che oggi non sarebbe lontana da dove sorge lo stadio Filadelfia; con lo scoppio della prima guerra mondiale, lo stadio venne requisito a fini bellici.\nDall'11 ottobre 1925 e per tutto il campionato 1925-26 i \"granata\" disputarono le gare interne al motovelodromo di Corso Casale (oggi dedicato a Fausto Coppi), in attesa di trasferirsi al Filadelfia. Il \"Fila\" \u00e8 lo stadio legato indissolubilmente alle gesta del Grande Torino: inaugurato il 17 ottobre 1926 contro la Fortitudo Roma, ospit\u00f2 le partite del Torino ininterrottamente fino all'11 maggio 1958 (Torino- 4-2). Nella stagione 1958-59 ci fu una prima parentesi nello stadio Comunale: il trasloco dur\u00f2 poco in quanto il Torino quell'anno precipit\u00f2 in Serie B e scaramanticamente l'anno successivo decise di tornare a \"casa\", al Filadelfia.\nIl Torino nel suo vecchio stadio disput\u00f2 per intero ancora la stagione 1959-60 e quella successiva, di nuovo in Serie A, per poi utilizzare nelle stagioni 1961-62 e 1962-63 anche il Comunale (per le sole partite di \"cartello\"). Il trasloco definitivo in quest'ultimo, un impianto capace di ospitare persone in piedi, avvenne dalla stagione 1963-64 e dur\u00f2 fino al 27 maggio 1990, quando l'impianto venne abbandonato in favore dello stadio delle Alpi.\nAl Delle Alpi, costruito per la Coppa del Mondo del 1990, il Torino gioc\u00f2 dal 1990 al 2006. In seguito alla ristrutturazione operata per renderlo adatto a ospitare la cerimonia di apertura e quella di chiusura dei XX Giochi olimpici invernali di Torino 2006, il Torino torn\u00f2 a giocare all'ex Comunale Vittorio Pozzo, ribattezzato dapprima soltanto Olimpico e poi, nel 2016, anche alla memoria del Grande Torino. La capienza \u00e8 ora di posti tutti al coperto e a sedere, ridotta di circa posti rispetto a quella originaria, in rispetto delle pi\u00f9 moderne ed esigenti norme di sicurezza (rientra nella categoria 4 UEFA, quella con maggior livello tecnico).\nCentro di allenamento.\nIl vecchio Stadio Filadelfia \u00e8 stato dal 1926 al 1993 il centro di allenamento del Torino (fino al 1963 fu anche sede delle partite casalinghe dei granata). Pi\u00f9 recentemente, dal 2006 al 2017, la sede degli allenamenti della squadra \u00e8 stata la Sisport di Corso Unione Sovietica. A partire dalla stagione 2017-18, il Torino si allena nel nuovo Filadelfia, centro sportivo sorto sui resti dell'omonimo stadio.\nSociet\u00e0.\nOrganigramma societario.\nOrganigramma aggiornato al 2 luglio 2021.\nSponsor.\nDi seguito i fornitori tecnici del Torino.\nImpegno nel sociale.\nIl Torino partecipa attualmente a diverse iniziative benefiche. La societ\u00e0 \u00e8 stata la prima in Italia a concedere il proprio nome a una squadra di calcio per disabili, il Torino FD, e la prima a collaborare per la creazione di un fan club di tifosi interamente formato da disabili: ai \"Tori Seduti\" la societ\u00e0 granata affida ogni anno 200 posti gratuiti allo stadio. Per quanto riguarda la beneficenza in senso stretto, il Torino collabora da anni con l'UGI, una casa di accoglienza nata per assistere i bambini in cura presso l'ospedale infantile Regina Margherita, a cui dona contributi economici, cimeli della prima squadra e le visite di giocatori.\nSettore giovanile.\nIl settore giovanile del Torino \u00e8 formato da 4 squadre maschili partecipanti ai campionati nazionali (Primavera, Berretti, Allievi Nazionali e Giovanissimi Nazionali) e 3 partecipanti a livello regionale (Allievi Professionisti Lega Pro, Giovanissimi Regionali A e Giovanissimi Regionali B). Il Torino \u00e8 stata una delle prime societ\u00e0 italiane a dotarsi di un vero e proprio settore giovanile, organizzato gi\u00e0 a partire dagli anni 1930 e considerato uno tra i migliori d'Italia.\nTra le altre cose, la formazione granata detiene il record di scudetti sia nell'albo d'oro del Campionato Primavera con 9 titoli, che in quello del Campionato Berretti con 11 titoli, oltre al record di 8 vittorie in Coppa Italia Primavera; il Torino vanta inoltre sei vittorie nel prestigioso Torneo di Viareggio, cinque scudetti del Campionato Allievi Nazionali e due scudetti del Campionato Giovanissimi Nazionali.\nI ragazzi formatisi nel vivaio granata sono soprannominati \"Balon-Boys\", in onore di Adolfo Baloncieri, giocatore-simbolo che proprio in quegli anni concluse la carriera. Nelle giovanili granata sono cresciuti numerosi giocatori, tra cui anche l'attore e giornalista Raf Vallone, che ha per\u00f2 preferito la carriera artistica all'arte pedatoria quando ormai calcava i campi da gioco nelle file della prima squadra.\nIl Torino nella cultura di massa.\nIl Grande Torino fu la squadra pi\u00f9 vincente del campionato italiano nella seconda met\u00e0 degli anni 1940 e, secondo la rivista inglese \"FourFourTwo,\" \u00e8 stata la tredicesima squadra pi\u00f9 forte di sempre nella storia del calcio. La sua tragica fine \u00e8 stata anche per questo tema di documentari, film e opere letterarie; tra di esse, la poesia \"Ai campioni del Torino\" composta nel 1949 da Mario Luzi, la miniserie TV \"Il Grande Torino\" (2005) di Claudio Bonivento, interpretata da Beppe Fiorello, e l'ultima puntata della serie TV \"Federico Buffa racconta Storie di Campioni\" (2015) di Federico Buffa, trasmessa su Sky in occasione del 66\u00ba anniversario della tragedia di Superga.\nRimanendo in ambito cinematografico e televisivo, tra i prodotti dedicato al Torino troviamo il documentario \"Gli undici moschettieri\" (1952) di Ennio De Concini e Fausto Saraceni, i film \"Ora e per sempre\" (2004) di Vincenzo Verdecchi, e \"Benfica-Torino 4-3\" (2012) di Andrea Ragusa e Nuno Figueiredo, e il film TV \"La farfalla granata\" (2013) incentrato sulla vita di Luigi Meroni.\nIn ambito musicale sono invece presenti molte canzoni dedicate alla squadra granata come \"La forza del Toro\", \"Ragazzo ultr\u00e0\", \"Dj Venneri\" e \"Vivo il Toro\". Nel fumetto, nella storia breve \"Paperoga in: soffri, tifoso, soffri\" pubblicata da \"Topolino\", viene riproposto il derby della Mole con il Torino tradotto in \u00abCorino\u00bb.\nDal 2017, la piattaforma televisiva Sky Italia propone, nel proprio bouquet satellitare, il canale tematico Torino Channel.\nAllenatori e presidenti.\nAllenatori.\nNella storia del Torino la figura del tecnico compare sin dai primi anni; Vittorio Pozzo fu a capo della Commissione Tecnica granata dal 1912 al 1922, occupandosi nello stesso periodo anche dell'organizzazione societaria. A lui succedette nel 1923 Francisco Mosso, il quale diede inizio all'era degli allenatori di professione. Negli anni venti e trenta il Toro guard\u00f2 ai maestri di calcio d'oltre confine, ingaggiando personaggi di spicco come gli austriaci Karl St\u00fcrmer e Tony Cargnelli. Quest'ultimo fu anche il primo a vincere un trofeo con il Torino: lo scudetto del 1928. Durante l'era del Grande Torino si alternarono diversi allenatori: l'inglese Leslie Lievesley e gli italiani Mario Sperone, Luigi Ferrero e Antonio Janni. A quei tempi il \"coach\" era spesso affiancato da un direttore tecnico; per il Torino svolsero questo ruolo in particolare Ern\u0151 Erbstein e Roberto Copernico. A partire dagli anni 60 i granata iniziarono a mantenere per pi\u00f9 stagioni consecutive lo stesso allenatore: Edmondo Fabbri e Giancarlo Cad\u00e8 (2); Benjam\u00edn Santos, Nereo Rocco e Gustavo Giagnoni (3). La vera svolta avvenne per\u00f2 nel 1975 quando al Toro giunse Luigi Radice. Il tecnico brianzolo guid\u00f2 i granata per 10 campionati in totale, divisi in due periodi: dal 1975 al 1980 ( durante il quale vinse lo scudetto nel 1976) e dal 1984 al 1988 ( raggiungendo il secondo posto nel 1985). Nel 1990 arriv\u00f2 in granata Emiliano Mondonico, l'allenatore che ha ottenuto i migliori risultati in Europa: la vittoria della Coppa Mitropa nel 1991 e la finale di Coppa UEFA nel 1992. Sotto la guida di Mondonico il Toro vinse anche la Coppa Italia nel 1993. Gian Piero Ventura fu il tecnico del Torino dal 2011 al 2016; con lui i granata raggiunsero la promozione in Serie A nel 2012 e l'accesso all'Europa League nel 2014, grazie al settimo posto ottenuto al termine della stagione.\nPresidenti.\nIn pi\u00f9 di 110 anni di storia, alla guida del Torino si sono avvicendati 29 presidenti e 2 comitati di gestione.\nIl primo presidente della storia del Torino fu Franz Schoenbrod; socio fondatore, partecip\u00f2 all'incontro del 6 dicembre presso la birreria Voigt. Il Conte Enrico Marone Cinzano fu il primo a portare in bacheca un trofeo: nel 1928 i granata vinsero il campionato, bissando il successo raggiunto l'anno prima ma revocato a seguito del caso Allemandi. Il presidente pi\u00f9 longevo dei granata \u00e8 Orfeo Pianelli: rimasto in carica per 19 anni consecutivi (dal 1963 al 1982), port\u00f2 il Torino alla vittoria dello scudetto nel 1976 e di due Coppe Italia (1968 e 1971). Ferruccio Novo \u00e8 invece il presidente pi\u00f9 vittorioso: sotto la sua guida, il Grande Torino conquist\u00f2 5 scudetti consecutivi e una Coppa Italia tra il 1942 e il 1949 (anno della Tragedia di Superga). Da ricordare anche la presidenza di Alfred Dick tra il 1907 e il 1908: socio fondatore del club granata, lui e Schoenbrod sono stati finora gli unici 2 presidenti stranieri nella storia del Torino.\nDal 2005 il presidente del Torino \u00e8 Urbano Cairo.\nCalciatori.\nLa rivista sportiva italiana \"Guerin Sportivo\" ha stilato la lista dei migliori 100 calciatori che hanno vestito la maglia granata. Dall'elenco citato si segnalano in particolare: Adolfo Baloncieri, Valentino Mazzola (capitano del Grande Torino), Julio Libonatti, Guglielmo Gabetto, Franco Ossola, Romeo Menti, Pietro Ferraris, Virgilio Maroso, Ezio Loik, Gino Rossetti e Aldo Ballarin. Del periodo post-Superga spiccano i \"Gemelli del gol\" Paolino Pulici e Francesco Graziani, Claudio Sala, Renato Zaccarelli, Giorgio Ferrini, Lido Vieri, Luigi Meroni, Denis Law, Leo Junior, Enzo Francescoli e Abedi Pel\u00e9 (questi ultimi tre inseriti nella FIFA 100, e l'ultimo inoltre eletto per tre volte calciatore africano dell'anno), Giuseppe Dossena, Luciano Castellini, Mart\u00edn V\u00e1zquez, Luca Marchegiani, Gianluigi Lentini, Vincenzo Scifo, Pasquale Bruno, Walter Casagrande e Marco Ferrante.\nCapitani.\nIl primo capitano del Torino fu Friedrich Bollinger, dal 1907 al 1912. Altri capitani storici furono Valentino Mazzola, il quale ricopr\u00ec questa carica durante gli anni del Grande Torino (1944-1948), Adolfo Baloncieri, dal 1925 al 1932, Giorgio Ferrini, colui il quale per pi\u00f9 anni ha rivestito questo ruolo (dal 1963 al 1975), e Claudio Sala, dal 1975 al 1980. L'attuale capitano \u00e8 Andrea Belotti.\nContributo alle Nazionali di calcio.\nTra i primi calciatori del Torino a vincere titoli con le proprie nazionali, troviamo Adolfo Baloncieri, Antonio Janni, Julio Libonatti e Gino Rossetti, tutti vincitori con l' della Coppa Internazionale 1927-1930, i quali (a eccezione di Libonatti) vinsero anche la medaglia di bronzo al torneo olimpico di . Successivamente Giorgio Ferrini e Lido Vieri conquistarono in azzurro il , mentre Giuseppe Dossena il . Andrea Belotti e Salvatore Sirigu hanno fatto parte della nazionale che ha trionfato nel campionato europeo 2020.\nL'11 maggio 1947, durante l'amichevole tra Italia e disputatasi al Comunale di Torino e terminata 3-2 per i padroni di casa, Vittorio Pozzo schier\u00f2 tra i titolari azzurri 10 giocatori allora facenti parte del Grande Torino; si tratta tuttora della partita della nazionale italiana con il maggior numero di calciatori provenienti da una stessa squadra.\nFrancesco Graziani \u00e8 il giocatore del Torino che ha collezionato pi\u00f9 presenze (47) e segnato pi\u00f9 reti (20) con la maglia dell'Italia, dal 1975 al 1981. Andrea Belotti \u00e8 stato invece l'autore, l'11 giugno 2017, nella gara di qualificazione al contro il , del centesimo gol di un calciatore granata in azzurro. Con 75 calciatori forniti alla nazionale italiana, il Torino \u00e8 la quinta squadra per numero di giocatori prestati all'azzurro (sesta per numero di presenze totali).\nStatistiche e record.\nPartecipazione ai campionati.\nDi seguito una tabella raffigurante la partecipazione del Torino ai campionati di calcio.\nStatistiche di squadra.\nIl Torino \u00e8 all'8\u00ba posto nella classifica perpetua della Serie A, che tiene conto di tutte le squadre di calcio che hanno militato nella massima serie nazionale almeno una volta.\nPer quanto riguarda il campionato italiano, la squadra si \u00e8 classificata al primo posto in 8 occasioni (sebbene il club abbia in realt\u00e0 vinto 7 titoli di campione d'Italia), 7 volte al secondo posto e 9 volte al terzo; inoltre il Torino ha conservato fino al 2019 il primato di detentore del titolo di campione d'Italia per 7 anni consecutivi, dal 1943 al 1950. In 108 stagioni sportive, di cui 19 nei vari campionati antecedenti al girone unico (nel 1908 non partecip\u00f2 e la Coppa Federale del 1915-16 non \u00e8 riconosciuta), 77 in Serie A e 12 in Serie B, la societ\u00e0 arriva dunque sul podio nella massima serie nel 21% dei casi. Nel 1943 i granata furono i primi in Italia a realizzare il cosiddetto \"double\", vincendo Scudetto e Coppa Italia nella stessa stagione.Torino, Inter e Juventus sono le uniche squadre italiane riuscite a vincere il campionato almeno per 5 edizioni consecutive. Il Torino detiene inoltre diversi record: imbattibilit\u00e0 casalinga nella massima serie, 88 giornate (dalla 18\u00aa giornata 1942-43 alla 10\u00aa giornata 1949-50); maggior scarto di gol in una partita di Serie A, 10 (Torino-Alessandria 10-0, disputata il 10 maggio 1948); migliore media-gol a partita (3,13), nonch\u00e9 maggior numero di reti segnate in una stagione, 125 (nel campionato a 21 squadre del 1947-48). I granata hanno avuto per 5 volte il miglior attacco e 9 volte la miglior difesa (nelle stagioni 1947-48 e 1975-76 ottennero entrambi i primati, vincendo lo Scudetto).\nNel campionato 2006-07 il Torino gioc\u00f2, per la prima volta nella storia, in una categoria superiore a quella in cui partecipava la Juventus: infatti, mentre i granata disputavano il campionato di Serie A, i bianconeri prendevano parte a quello di Serie B, in seguito alla retrocessione d'ufficio arrivata al termine del campionato 2005-06 per i fatti di Calciopoli.\nSempre in ambito nazionale, il Torino ha vinto 5 volte la Coppa Italia ( nelle stagioni 1935-36, 1942-43, 1967-68, 1970-71 e 1992-93) e in 8 occasioni ha terminato al secondo posto. La miglior vittoria per i granata in questa competizione risale al 20 settembre 1942: Torino-Ancona 7-0.\nA livello internazionale, i granata raggiunsero la vittoria della Coppa Mitropa nel 1991. Il Torino ha partecipato 19 volte a competizioni organizzate ufficialmente dalla UEFA, disputando 103 incontri e ricavando 47 vittorie, 26 pareggi e 30 sconfitte. La vittoria per 6-1 contro il KR Reykjavik, ottenuta in Coppa UEFA il 2 ottobre 1991, \u00e8 lo scarto massimo raggiunto dalla squadra piemontese in Europa. L'esordio in Coppa dei Campioni avvenne nell'edizione 1976-1977, l'unica finora a cui il Torino ha preso parte, nella vittoria interna per 2-1 contro il Malm\u00f6. I granata furono poi eliminati agli ottavi di finale dal Borussia M\u00f6nchengladbach, come risultato della sconfitta interna per 2-1 e lo 0-0 ottenuto in Germania (trasferta che i piemontesi conclusero in 8 giocatori, con Graziani in porta, complice l'espulsione del portiere Castellini). Il Torino ha inoltre partecipato 4 volte alla Coppa delle Coppe (raggiungendo la semifinale nella stagione 1964-1965), 12 volte all'Europa League (conquistando la finale contro l'Ajax nel 1991-1992) e 1 volta alla Coppa Intertoto (nel 2002). Tra i tornei non riconosciuti dalla UEFA, il Torino gioc\u00f2 anche la Coppa delle Fiere nell'annata 1965-1966, venendo eliminato al primo turno dagli inglesi del Leeds United.\nStatistiche individuali.\nPer quanto riguarda le presenze, Giorgio Ferrini \u00e8 il \"recordman\" in maglia granata, con 566 apparizioni (condite da 56 reti) messe assieme dal 1959 al 1975. Tra i cannonieri, il primato di reti \u00e8 appannaggio di Paolo Pulici, con 172 reti ufficiali (in 437 incontri) siglate dal 1967 al 1982. Sempre tra i marcatori, nella storia granata sono stati 8 i calciatori capaci di laurearsi capocannonieri di un torneo italiano di massima serie: il primo assoluto fu l'austriaco Heinrich Sch\u00f6nfeld, nella Prima Divisione 1923-24 (22 reti). Nel 1927-28 venne poi il turno dell'oriundo Julio Libonatti (35), mentre per il primo italiano fu necessario attendere la stagione successiva, con Gino Rossetti (36). Eusebio Castigliano divent\u00f2 il miglior marcatore (13) del primo campionato del secondo dopoguerra, cui segu\u00ec Valentino Mazzola nella Serie A 1946-47 (29). Si dovette aspettare quasi 30 anni prima di rivedere un granata sul tetto dei gol: fu Paolo Pulici a rompere il lungo digiuno a met\u00e0 degli anni 1970, affermandosi nelle annate 1972-73 (17), 1974-75 (18) e 1975-76 (21); Pulici \u00e8 finora l'unico giocatore torinese riuscito a conseguire tre titoli di capocannoniere, nonch\u00e9 l'unico capace di bissare il riconoscimento. A lui succedette nel 1976-77 il compagno di reparto, Francesco Graziani (21). Dopo un nuovo, lungo digiuno, stavolta di quasi 40 anni, nel 2013-14 fu Ciro Immobile (22) a riportare un calciatore granata in vetta alla classifica marcatori della Serie A.\nA livello europeo, il giocatore pi\u00f9 presente del Torino nelle competizioni UEFA \u00e8 Paolo Pulici (26) mentre Francesco Graziani \u00e8 il calciatore granata andato a segno pi\u00f9 volte (8).\nDi seguito i record presenze e marcature dei giocatori del Torino dall'anno di fondazione a oggi.\n\"Aggiornato al 19 febbraio 2022\"\nTifoseria.\nStoria.\nLa tifoseria granata detiene una serie di primati in campo nazionale. Il primo striscione di un club organizzato (Club Fedelissimi Granata) fu esposto proprio nello stadio Filadelfia. I tifosi granata organizzarono la prima trasferta in aereo del nostro calcio, nel 1963, in occasione di una partita contro la Roma. Presso lo storico impianto torinese si esibiva Oreste Bolmida, il celebre tifoso trombettista poi reso famoso dal film \"Ora e per sempre\"; in seguito venne acquistato un tamburo, per animare la curva Maratona, classico luogo di ritrovo dei supporters pi\u00f9 caldi. Visto l'ottimo esito di tale \"esperimento\" ne furono acquistati altri, cosicch\u00e9 il settore in questione fu soprannominato \"succursale del Maracan\u00e0\" per il colore che era in grado di trasmettere durante i match casalinghi del Torino.\nNel 1969 nacque a Santa Vittoria d'Alba, su iniziativa di un membro del Torino Club, la \"Federazione Italiana Sostenitori Squadre Calcio\" (FISSC), con sede di coordinamento presso il Torino Club di via Ormea. Negli anni 1970 la Maratona organizz\u00f2 le prime coreografie illustrate, che curiosamente furono utilizzate negli spot pubblicitari della casa automobilistica francese Renault nel decennio successivo. Nel 1979 la Maratona ottenne il riconoscimento di \"curva pi\u00f9 bella d'Europa\" dal periodico francese Onze Mondial; inoltre un'immagine della curva fu inserita sulla copertina della rivista francese France Football del 21 dicembre.\nIl Torino ha ritirato la maglia numero 12, come da qualche tempo si fa per i calciatori pi\u00f9 illustri, assegnandola in via definitiva alla curva Maratona, attribuendo cos\u00ec simbolicamente ai suoi tifosi il ruolo di dodicesimo uomo in campo.\nGemellaggi e rivalit\u00e0.\nIn ambito nazionale, il gemellaggio pi\u00f9 sentito dai tifosi del Torino \u00e8 quello con la : il legame tra le due curve \u00e8 nato agli inizi degli anni 1970, sia per il comune sentimento antijuventino, sia per la vicinanza della societ\u00e0 viola a quella granata dopo la tragedia di Superga. Con il c'\u00e8 un altalenante gemellaggio che venne rotto a causa dei festeggiamenti genoani durante Torino-Genoa del 24 maggio 2009, incontro vinto dai rossobl\u00f9 e che contribu\u00ec in maniera rilevante alla retrocessione della squadra granata in Serie B; il 16 dicembre 2012, giorno in cui i due club si riaffrontano per la prima volta dopo il ritorno del Torino in Serie A, vi \u00e8 stato un tiepido riavvicinamento tra le due tifoserie e, pi\u00f9 recentemente, una parte del tifo organizzato granata ha manifestato ancora attaccamento all'idea del gemellaggio. Nelle serie minori, i sostenitori granata sono in buoni rapporti con le curve dell', dell', della e dell'.\nIn campo internazionale, l'amicizia tra i brasiliani del e il Torino risale al 1914: in quell'anno, i granata diventarono il primo club italiano a compiere una tourn\u00e9e in Sudamerica, disputando 6 match amichevoli, due dei quali contro i bianconeri. Nonostante i risultati sul campo, le due societ\u00e0 \u2013 entrambe di origine popolare \u2013 coltivano e mantengono nel tempo i rapporti di amicizia instaurati; quando il 4 maggio 1949 il Grande Torino per\u00ec nel disastro aereo di Superga, il Corinthians rese omaggio agl'italiani in una partita amichevole contro la , scendendo in campo in maglia granata. In questo senso, nel 2011 la terza divisa dei bianconeri di San Paolo \u00e8 stata colorata di granata.\nAnche gli argentini del hanno storicamente degli stretti rapporti di gemellaggio col Torino, fin dall'epoca della tragedia di Superga. Nel periodo seguente alla sciagura, il club argentino \u00e8 particolarmente vicino alla societ\u00e0 italiana, organizzando amichevoli e raccolte di fondi per aiutare la squadra devastata; il 26 maggio 1949 il River vola fino a Torino per disputare un'amichevole assieme a una selezione comprendente i pi\u00f9 forti giocatori italiani dell'epoca, riuniti sotto il nome di \"Torino Simbolo\". Come testimonianza del legame tra le due societ\u00e0, in varie occasioni per la maglia di cortesia dei biancorossi si \u00e8 scelto il granata, mentre similmente la formazione torinese ha sfoggiato varie volte una casacca da trasferta con sbarra, in omaggio al template casalingo del River.\nMolto saldo \u00e8 anche il legame con i portoghesi del , l'ultima formazione ad aver incontrato il Grande Torino prima della sciagura aerea di Superga. Altre tifoserie estere con cui esiste un rapporto di amicizia sono quella inglese del e quella spagnola dell'. Dal 2016 \u00e8 nato infine il legame con i brasiliani della Chapecoense, squadra in quell'anno vittima di una sciagura aerea simile a quella di Superga; nel primo anniversario della tragedia, il Torino \u00e8 sceso in campo con una speciale maglia verde omaggiante quella del club di Chapec\u00f3.\nLa rivalit\u00e0 d'elezione \u00e8 quella con la : le due squadre danno vita al cosiddetto derby della Mole, tra le pi\u00f9 note stracittadine del calcio italiano nonch\u00e9 la pi\u00f9 antica tuttora disputata. Altre rivalit\u00e0 molto sentite, in essere fin dagli anni settanta, sono quelle con la (\u201caggravata\u201d dal lungo gemellaggio che ha legato i granata al Genoa) e con l'. Col esisteva un solido gemellaggio, interrottosi bruscamente dopo 10 anni, nel 1988: da allora le tifoserie sono nemiche, anche per motivi politici. Inimicizie degne di nota sono anche quelle con , , , e ; rivalit\u00e0 meno sentite persistono con , , , , e .\nOrganico.\nRosa 2021-2022.\nRosa e numeri aggiornati al 31 gennaio 2022.\n \nStaff tecnico.\nStaff aggiornato al 4 ottobre 2021."}
{"id": "1336510", "revid": "729019", "url": "https://it.wikipedia.org/wiki?curid=1336510", "title": "Colera", "text": "Il colera \u00e8 una tossinfezione dell'intestino tenue da parte di alcuni ceppi del batterio gram-negativo, a forma di virgola, \"Vibrio cholerae\" o vibrione. La condizione pu\u00f2 presentarsi senza alcun sintomo, in forma lieve o grave. Il sintomo classico \u00e8 la diarrea profusa, spesso complicata con acidosi, ipokaliemia, crampi muscolari e vomito, che dura un paio di giorni. La diarrea pu\u00f2 essere cos\u00ec grave che pu\u00f2 portare in poche ore ad una grave disidratazione e squilibrio elettrolitico. Questo pu\u00f2 comportare occhi infossati, pelle fredda, diminuita elasticit\u00e0 della cute e rughe delle mani e dei piedi. La disidratazione pu\u00f2 causare cianosi, un colore bluastro della pelle. I sintomi iniziano da due ore a cinque giorni dopo l'esposizione.\nIl colera \u00e8 causato da un certo numero di tipi di \"Vibrio cholerae\" e alcuni tipi sono in grado di causare una malattia pi\u00f9 grave di altri. Questi batteri si sviluppano per lo pi\u00f9 in acqua e cibo che \u00e8 stato contaminato con feci umane contenenti batteri. Anche i frutti di mare non sufficientemente cotti sono una fonte comune. Gli esseri umani sono gli unici ad essere colpiti da questi agenti patogeni. Fattori di rischio per la malattia comprendono una scarsa igiene e un'insufficiente disponibilit\u00e0 di acqua potabile. Il colera pu\u00f2 essere diagnosticato da un esame delle feci. Un test rapido \u00e8 disponibile, ma non \u00e8 cos\u00ec preciso.\nLa prevenzione consiste nel predisporre servizi igienici adeguati e fornire accesso all'acqua potabile. I vaccini contro il colera somministrati per via orale forniscono una protezione ragionevole per circa sei mesi e hanno il vantaggio di proteggere anche dall'infezione da \"Escherichia coli\". Il trattamento primario consiste nella terapia di reidratazione orale, ovvero la sostituzione dei liquidi con soluzioni leggermente dolci e salate. Le soluzioni a base di riso sono preferite. La supplementazione di zinco \u00e8 utile nei bambini. Nei casi pi\u00f9 gravi, pu\u00f2 essere richiesta la somministrazione di fluidi per via endovenosa, come il Ringer lattato, mentre gli antibiotici possono fornire un beneficio. Il test per evidenziare quale tipo di antibiotico sia pi\u00f9 efficace per fronteggiare l'infezione pu\u00f2 aiutare nella scelta del trattamento ottimale.\nIl colera colpisce circa da 3 a 5 milioni di persone in tutto il mondo e nel 2010 aveva causato tra i 58.000 e i 130.000 decessi. Anche se \u00e8 attualmente classificato come una pandemia, nel mondo sviluppato \u00e8 assai raro. I bambini sono i pi\u00f9 soggetti a contrarre l'infezione. Il colera si presenta sia come una epidemia circoscritta che come endemia cronica in alcune zone. Le aree che hanno un rischio permanente di malattia comprendono l'Africa e l'Asia sud-orientale. Nonostante il rischio di morte tra le persone infettate sia solitamente inferiore al 5%, tale valore pu\u00f2 arrivare al 50% in alcuni gruppi che non hanno accesso alle cure. Alcune descrizioni storiche del colera si trovano gi\u00e0 a partire dal V secolo a.C. in alcuni scritti in sanscrito. Lo studio della malattia da parte del medico inglese John Snow, svolto tra il 1849 e il 1854, ha portato a significativi progressi nel campo dell'epidemiologia. Il batterio \u00e8 stato identificato per la prima volta nel 1854 dall'anatomista italiano Filippo Pacini e studiato dettagliatamente nel 1884 dal medico tedesco Robert Koch. Il nome deriva dal greco \"chol\u00e9ra\" (\"chol\u00e9\"=bile) e indicava la malattia che scaricava con violenza gli umori del corpo e lo stato d'animo conseguente: la collera.\nStoria ed epidemiologia.\nSebbene il colera sia endemico in molte regioni del mondo, molti aspetti dell'epidemiologia di questa malattia rimangono sconosciuti. Nonostante i numerosi studi su \"Vibrio cholerae\", le modalit\u00e0 di diffusione, le caratteristiche dei cicli stagionali e le dinamiche di passaggio fasi endemiche, episodi epidemici e pandemie, non sono stati ancora del tutto chiariti.\nLe aree dove si manifestano casi clinici di colera a ricorrenza stagionale, senza un'apparente \"importazione\", vengono definite aree endemiche. Sebbene la diffusione del colera possa raggiungere gran parte delle zone temperate, non in tutte si osserva la presenza di \"V. cholerae\" nei periodi interepidemici. Esistono due tipi di focolai endemici: aree in cui i casi di colera si manifestano indipendentemente dalla presenza della pandemia (principalmente in India e Bangladesh) e zone dove i casi clinici sono registrati solo durante una pandemia (Africa, Europa e America). Le caratteristiche ambientali comuni ai due tipi di focolai forniscono la chiave per capire come il \"Vibrio cholerae\" si mantenga in queste aree durante i periodi interepidemici.\nDa una prima analisi epidemiologica, si osserva che le aree vicino a fiumi o alla costa sono strettamente associate con le aree epidemiche, e che frequentemente i primi casi di colera di un'epidemia si verificano in comunit\u00e0 di pescatori. In Bangladesh le epidemie di colera si manifestano due volte l'anno, con un andamento stagionale regolare. Durante tali epidemie, Vibrio cholerae O1 viene isolato sia da pazienti sia dall'acqua, ma scompare nelle stagioni interepidemiche.\n hanno confermato l'ipotesi che vedeva il patogeno trasportato, in stato VBNC (\"Viable But Not Culturable\"), da un invertebrato marino. Le migrazioni di questo animale lo portano infatti nei pressi delle coste asiatiche proprio in concomitanza con le epidemie. Il batterio quindi si risveglia dallo stato letargico per motivi ancora poco noti, probabilmente dovuti all'alzamento delle temperature, e diviene patogeno per l'uomo in quanto si nutre di questi invertebrati trasportatori. Diversamente, in Per\u00f9 i casi di colera hanno un andamento annuale che segue l'aumento delle temperature in primavera.\nEziologia e patogenesi.\nSi conoscono circa 200 sierotipi di vibrione del colera ma di essi solamente il sierotipo O1 e O139 (quest'ultimo scoperto nel 1992 per un'epidemia avvenuta nel Bangladesh) sono responsabili di epidemie. Altri sierotipi di \"Vibrio cholerae\" sono stati comunque associati a casi sporadici di colera.\nIl sierotipo O1 si differenzia ulteriormente in \"Classico\" ed \"El Tor\": quest'ultimo, con il suo ceppo denominato N16961, \u00e8 responsabile della VII pandemia, iniziata nel 1961 e ancora oggi in corso.\nIl batterio si trasmette per via oro-fecale, tramite l'ingestione di acqua o cibi contaminati da esso. I molluschi, a causa della loro azione filtrante, sono in grado di accumulare al loro interno un buon numero di vibrioni, costituendo, cos\u00ec, un buon mezzo d'infezione qualora siano consumati crudi o poco cotti.\nGeneralmente la dose infettante del batterio \u00e8 piuttosto elevata (circa un milione di vibrioni) ma pu\u00f2 essere pi\u00f9 bassa in persone con ipocloridria (per malattie gastriche, uso di antiacidi, pasti con azione tamponante o malnutrizione). La malattia si verifica nel 20% delle persone infette (il 20% di costoro presenta anche vomito).\nI vibrioni del colera rimangono all'interno del lume intestinale aderendovi per il tramite di proteine flagellari (necessarie anche per la motilit\u00e0 del batterio) e secernendo una specifica tossina, codificata da un fago, CTXPhi, responsabile della comparsa di diarrea acquosa. Per il distacco dalla parete dell'intestino viene utilizzata un'emoagglutinina metalloproteasica.\nLa tossina prodotta dal batterio, detta tossina colerica (CT), \u00e8 formata da due subunit\u00e0 dette A (divisa in due componenti A1 e A2 legate da un ponte disolfuro) e B. La subunit\u00e0 B \u00e8 formata da cinque polipeptidi uguali, i quali si legano ai carboidrati del ganglioside GM1, situato sulla superficie delle cellule dell'epitelio. Una volta che la tossina \u00e8 penetrata nella cellula, il ponte disolfuro della subunit\u00e0 A viene scisso, liberando, cos\u00ec, le due frazioni A1 e A2. La subunit\u00e0 A1 va a legarsi a una proteina G, detta fattore di ADP-ribosilazione, che ne amplifica l'attivit\u00e0 catalitica ADP-ribosilante.\nQuesto complesso, insieme con una molecola di GTP, catalizza l'ADP-ribosilazione di un'altra proteina G (di 49 kd) che, in questo stato, si lega a una molecola di GTP ma non \u00e8 in grado di staccarsene. Ci\u00f2 ha come risultato, un continuo stato di attivazione della proteina G che va a stimolare l'attivit\u00e0 di una adenilato ciclasi. L'elevata presenza di cAMP risultante attiva una PKA che, attivando il canale per il Cloro CFTR, aumenta l'efflusso verso il lume di cloro e di conseguenza sodio, H2CO3 e acqua.\nIn alcuni esperimenti in vitro si \u00e8 visto che cellule di persone eterozigoti per la fibrosi cistica sono pi\u00f9 resistenti all'azione della tossina colerica, per cui alcuni hanno avanzato l'ipotesi che tale mutazione potesse comportare un vantaggio verso alcune forme di malattie infettive.\nClinica.\nSegni e sintomi.\nLe manifestazioni del colera sono variabili da uno stato asintomatico a uno di diarrea profusa, in assenza di dolore addominale e tenesmo rettale, che compare dopo 24-48 ore di incubazione. In questo caso si pu\u00f2 arrivare fino a una perdita di un litro di feci in un'ora con conseguente stato di disidratazione che pu\u00f2 culminare in uno stato di shock ipovolemico. Le scariche sono brevi (50-150 ml eliminati a scarica) e frequenti (dalle 50 alle 100 scariche quotidiane). La persona presenta sete, debolezza, raramente ottundimento dello stato sensorio senza delirio, ipotensione, tachicardia e tachipnea.\nLa cute \u00e8 viscida e fredda (a causa dell'acidosi e dell'ipokaliemia) e le mucose sono asciutte. La perdita di potassio pu\u00f2 determinare lo sviluppo di crampi muscolari. Deplezioni di liquidi superiori al 10% del peso dell'individuo possono portare alla oligo-anuria (vi pu\u00f2 essere la possibilit\u00e0 di necrosi tubulare acuta con conseguente insufficienza renale), polso filiforme, ipotensione marcata, tachicardia con polso filiforme, infossamento oculare, raggrinzimento della pelle (\"facies da mummia\") e sonnolenza fino al coma.\nLa perdita di bicarbonato con le feci genera uno stato di acidosi metabolica cui si aggiungono alterazioni degli elettroliti e aumento dell'ematocrito (dovuto all'aumento della concentrazione ematica causato dalla perdita di acqua).\nDiagnosi.\nIn persone aventi diarrea profusa e provenienti da aree di endemia, \u00e8 bene considerare la diagnosi di colera.\nIl batterio si rinviene nelle feci e, dopo l'arricchimento in brodo peptonato, la sua identificazione pu\u00f2 avvenire con microscopio ottico su campo oscuro o con un test di immobilizzazione con l'uso di un antisiero specifico. La conferma definitiva avviene con coltura su un terreno adatto (agar tiosolfato-citrato-bile-saccarosio) incubato per 18 ore circa a 37\u00a0\u00b0C.\nTerapia.\nContinuare ad alimentarsi accelera il recupero della normale funzione intestinale. L'Organizzazione Mondiale della Sanit\u00e0 raccomanda ci\u00f2 in questo genere di casi di diarrea, qualsiasi sia la causa di fondo. Un manuale di addestramento edito dai centri per la prevenzione e il controllo delle malattie creato appositamente per gli stati colpiti dal colera afferma: \"Continuare ad allattare il proprio bambino, se il bambino presenta diarrea acquosa, anche quando si viaggia per ottenere un trattamento. Adulti e bambini pi\u00f9 grandi dovrebbero continuare a mangiare spesso.\"\nIdratazione.\nL'errore pi\u00f9 comune nella cura dei pazienti affetti da colera \u00e8 quello di sottovalutare la velocit\u00e0 e il volume dei fluidi necessari. Nella maggior parte dei casi, il colera pu\u00f2 essere trattato con successo con la sola soluzione reidratante orale che \u00e8 molto efficace, sicura e semplice da gestire. Le soluzioni basate sul riso sono preferibili a quelle a base di glucosio, per via di una maggiore efficienza. Nei casi pi\u00f9 gravi, con notevole disidratazione, la reidratazione per via endovenosa pu\u00f2 essere necessaria. Il ringer lattato \u00e8 la soluzione preferita, spesso con l'aggiunta di potassio. Pu\u00f2 essere necessaria la continua somministrazione di grandi volumi di liquidi fino a quando la diarrea si \u00e8 placata. Un individuo pu\u00f2 aver bisogno di ricevere il 10% del proprio peso corporeo attraverso la somministrazione di liquidi nelle prime due-quattro ore. Questo metodo venne utilizzato durante la guerra di liberazione bengalese, rivelandosi efficace.\nSe le soluzioni per la reidratazione orale prodotte commercialmente sono troppo costose o difficili da ottenere, le soluzioni possono quindi essere realizzate artigianalmente. Una di queste ricette richiede 1 litro di acqua bollita, 1/2 cucchiaino di sale, 6 cucchiaini di zucchero e una banana schiacciata, come fonte di potassio e per migliorare il gusto.\nL'OMS consiglia l'utilizzo di soluzioni reidratanti orali che si sono dimostrate sicure nel trattamento della malattia, tranne nel caso di disidratazione seria; in questo caso si ricorre, come detto precedentemente, ad una soluzione endovenosa. La soluzione da utilizzare, per\u00f2, deve presentare un elevato quantitativo di sodio (90\u00a0mmol/l), viste le alte perdite di questo elettrolita durante la malattia. Generalmente le soluzioni reidratanti standard non presentano livelli di sodio cos\u00ec elevati, per cui diventa importante avere diagnosi rapida di colera.\nL'OMS consiglia una soluzione orale cos\u00ec composta:\nElettroliti.\nPoich\u00e9 non vi \u00e8 spesso acidosi iniziale, il livello di potassio pu\u00f2 essere normale, anche se si sono verificate perdite di grandi dimensioni. Quando la disidratazione viene risolta, i livelli di potassio possono diminuire rapidamente, ed \u00e8 necessario porre rimedio. Questo pu\u00f2 essere fatto mangiando cibi ad alto contenuto di potassio, come banane o acqua di cocco verde.\nSupplementazione di zinco.\nIn Bangladesh la supplementazione di zinco ha portato alla riduzione della durata e della gravit\u00e0 della diarrea nei bambini sofferenti di colera quando somministrato con gli antibiotici e, se necessario, con la terapia di reidratazione. L'integrazione sembra essere anche efficace sia nel trattamento e nella prevenzione della diarrea infettiva dovuta ad altre cause tra i bambini nel mondo in via di sviluppo.\nAntibiotici.\nL'uso degli antibiotici ha dimostrato di ridurre la durata della malattia e la necessit\u00e0 di reidratazione. Tuttavia, la maggior parte dei pazienti guarisce senza dover farne ricorso se viene mantenuta una sufficiente idratazione. L'Organizzazione Mondiale della Sanit\u00e0, in particolare, raccomanda gli antibiotici solamente in coloro che accusano una grave disidratazione.\nGli antibiotici pi\u00f9 usati sono la tetraciclina o la doxiciclina anche in una somministrazione singola. Tali antibiotici, per\u00f2, sono controindicati nei bambini in quanto possono formare depositi nei denti e nelle ossa; per questo si preferisce usare l'eritromicina. Inoltre, alcuni ceppi di \"V. cholerae\" hanno mostrato resistenza agli antibiotici. Altri antibiotici che hanno dimostrato di essere efficaci sono: il cotrimossazolo, l'eritromicina, il cloramfenicolo e il furazolidone. I fluorochinoloni, come la ciprofloxacina, possono essere anch'essi utilizzati, tuttavia \u00e8 stata riportata resistenza.\nIn molte aree del mondo, la resistenza agli antibiotici \u00e8 in aumento. In Bangladesh, per esempio, la maggior parte delle infezioni risultano resistenti alla tetraciclina, al cotrimossazolo e all'eritromicina. Testi diagnostici rapidi sono disponibili per l'identificazione dei casi resistenti ai farmaci. \u00c8 stato scoperto, in studi \"in vitro\", che gli antimicrobici di nuova generazione possono essere efficaci.\nPrognosi.\nSe i pazienti affetti da colera vengono trattati rapidamente e correttamente, il tasso di mortalit\u00e0 \u00e8 inferiore all'1%, con un leggero aumento nei bambini; tuttavia, senza trattamento, il tasso di mortalit\u00e0 sale al 50-60%. Per alcuni ceppi di colera, come quella presente durante l'epidemia del 2010 in Haiti e l'epidemia del 2004 in India, la morte pu\u00f2 verificarsi entro due ore dal contagio.\nPrevenzione.\nIl cardine della prevenzione del colera risiede nella potabilizzazione delle acque e nel miglioramento dei servizi igienici e sanitari presso le zone di endemia.\nAll'inizio esistevano dei vaccini usati per via parenterale ma si \u00e8 visto che conferivano una protezione transitoria e talvolta scarsa e davano effetti collaterali tipo febbre, dolore nella sede dell'iniezione e malessere generale. Attualmente esistono dei vaccini orali che si sono dimostrati efficaci al punto che organizzazioni come Medici Senza Frontiere e alcune nazioni stanno portando avanti programmi di vaccinazione di massa presso le aree pi\u00f9 colpite."}
{"id": "1336513", "revid": "106908", "url": "https://it.wikipedia.org/wiki?curid=1336513", "title": "Biwa", "text": "Biwa (\u7435\u7436) \u00e8 il termine con cui si indicano i liuti piriformi giapponesi a manico corto. Si tratta della pronuncia giapponese della combinazione di due sinogrammi letta in cinese pipa, antenato del \"biwa\".\nIl manico, dotato di tasti, ed il corpo a forma di pera sono ricavati da un unico pezzo di legno; le corde di seta si accordano tramite dei piroli montati su una paletta quasi ortogonale al manico.\nElemento caratteristico \u00e8 il \"sawari\", suono prodotto volutamente dal contatto delle corde con alcune zone dello strumento.\nImportati dalla Cina al pi\u00f9 tardi nell'ottavo secolo, i \"biwa\" sono diventati parte integrante della tradizione locale: tipico fu il loro uso da parte dei cosiddetti monaci itineranti ciechi (\u7435\u7436\u6cd5\u5e2b \"biwa h\u014dshi\") per recitare brani di poemi epici, tra cui lo \"Heike monogatari\" (\u5e73\u5bb6\u7269\u8a9e), poema sulle guerre tra la famiglia Taira (\u5e73) e Minamoto (\u6e90).\nAlla famiglia dei \"biwa\" appartengono cinque principali sottotipologie: \"gakubiwa\", impiegato nel gagaku, \"m\u014ds\u014d biwa\", utilizzato da musicisti itineranti per accompagnare i \"s\u016btra\" buddhisti, \"heike biwa\", impiegato per accompagnare lo specifico repertorio di canti epici, \"satsuma biwa\" e \"chikuzen biwa\", entrambi per tradizioni narrative create nel periodo moderno e derivate da quella del \"m\u014ds\u014d biwa\"."}
{"id": "1336514", "revid": "2060716", "url": "https://it.wikipedia.org/wiki?curid=1336514", "title": "Mario Pais de Libera", "text": "Biografia.\nHa vissuto e lavorato, in qualit\u00e0 di cittadino emerito, nella citt\u00e0 di Thiene (Vicenza).\nDopo l'esordio di matrice realistica l'incontro con i grandi esponenti delle avanguardie europee, l'ammirazione per Constantin Br\u00e2ncu\u0219i ed il definitivo approdo alla corrente astratta ed all'arte concreta (secondo la dizione di Theo van Doesburg). L'esito della sua parabola poetica, affine a quello hepworthiano, si distingue per una esasperata ricerca della forma pura, dell'essenzialit\u00e0 incorruttibile, della linea curva perfetta, dell'affrancamento dell'opera dalla contingenza e si manifesta in un'impietosa attivit\u00e0 di sottrazione, nella flessuosa e sobria resa di grandi volumi concavi sensualmente evanescenti, nel trattamento innovativo della base, nell'approccio sempre sperimentale a differenti tipologie di materiali (fra i quali il ghiaccio ed il polimetilmetacrilato), nella frequente e spesso maniacale rielaborazione dei medesimi contenuti.\nAccanto al \"Busto di Ercolano\" ed all'ampio \"Bestiario\" celebri le sue \"Involuzioni\" di eco viana: \"Involuzione \u00e8 il manifesto programmatico dell'attivit\u00e0 artistica del maestro Pais: il significato trascendentale di questi oggetti cosalmente autonomi e dalla forma spazialmente continua ed ipnotica si esplica sul piano nomenclativo col recupero della pregnanza etimologica del volvere-in; il ritorno dell'opera dentro se stessa \u00e8 un moto ermeneutico perpetuo che, in virt\u00f9 della trasmutazione in forma della materia, mira alla reditio completa dell'arte al proprium ideale ed evoca tanto l'atto del concepimento dell'opera nel suo intenzionale volgersi all'essenza di ci\u00f2 che \u00e8 quanto dello stesso fare artistico-scultoreo come gesto poietico (...).\" (Tobia Ave, Discorso inaugurale temporanea \"Mario Pais ed allievi\", Thiene 20-28 gennaio 2007).\nOpere in esposizione permanente presso \"Museo d'Arte moderna\" di Citt\u00e0 del Messico, musei della scultura di Kemijarvi (Finlandia) e La Bresse (Francia)."}
{"id": "1336516", "revid": "666668", "url": "https://it.wikipedia.org/wiki?curid=1336516", "title": "Futsal Vesevo", "text": ""}
{"id": "1336521", "revid": "599013", "url": "https://it.wikipedia.org/wiki?curid=1336521", "title": "Ondrej Herz\u00e1n", "text": ""}
{"id": "1336523", "revid": "123898304", "url": "https://it.wikipedia.org/wiki?curid=1336523", "title": "Rianimazione cardiopolmonare", "text": "La rianimazione cardio-polmonare (o RCP), nota anche come \"massaggio cardiaco\", \u00e8 una procedura di emergenza che si attua in una persona che si trova in arresto cardiaco o arresto respiratorio; essa combina compressioni toraciche con una ventilazione artificiale nel tentativo di preservare manualmente il circolo sanguigno, per mantenere la funzione cerebrale intatta, fino a quando non vengono prese ulteriori misure per ripristinare la circolazione spontanea e la respirazione.\nCaratteristiche.\n\u00c8 possibile eseguire la RCP su animali, inclusi cani e gatti. I principi e le pratiche sono simili alla RCP per l'uomo, tranne per il fatto che la rianimazione viene di solito effettuata attraverso il naso dell'animale, non attraverso la bocca. La RCP deve essere eseguita su animali incoscienti per evitare il rischio di essere morsi; un animale cosciente non richiederebbe comunque una rianimazione.\nLa RCP si effettua, negli adulti, con compressioni toraciche tra 5 e 6\u00a0cm di profondit\u00e0 e con una frequenza di 100-120 bpm. Il rapporto tra compressioni toraciche e insufflazioni respiratorie \u00e8 30 a 2 negli adulti.\nIl soccorritore pu\u00f2 anche fornire ventilazione artificiale espirando aria nella bocca o nel naso del soggetto (respirazione bocca a bocca) o usando un dispositivo che emana aria nei polmoni del soggetto (ventilazione meccanica). Le attuali raccomandazioni pongono l'accento sulle compressioni toraciche precoci e di alta qualit\u00e0 piuttosto che sulla ventilazione artificiale; un metodo semplificato effettuando solo le compressioni toraciche \u00e8 indicato solo per soccorritori non addestrati.\nNei bambini, tuttavia, fare solo compressioni pu\u00f2 portare a risultati peggiori, perch\u00e9 i bambini presentano pi\u00f9 frequentemente problemi di origine respiratoria, piuttosto che cardiaca.\n\u00c8 improbabile che la sola RCP riavvii il cuore. Il suo scopo principale \u00e8 ripristinare un flusso parziale di sangue ossigenato verso cervello e cuore; l'obiettivo \u00e8 ritardare la morte dei tessuti ed estendere la breve finestra di rianimazione senza danni permanenti al cervello.\nLa somministrazione di una scarica elettrica al cuore del soggetto, definita defibrillazione, \u00e8 solitamente necessaria per ripristinare un ritmo cardiaco efficace o sano. La defibrillazione \u00e8 efficace solo per determinati ritmi cardiaci, vale a dire fibrillazione ventricolare o tachicardia ventricolare senza polso, ma non per asistolia o attivit\u00e0 elettrica senza polso. La RCP in s\u00e9, pu\u00f2 riuscire a indurre un ritmo cardiaco defibrillabile.\nIn generale, la RCP si continua fino a quando la persona ha un ritorno alla circolazione spontanea (ROSC\", Return of spontaneous circulation\") o viene dichiarata morta. Il 4 giugno 2011 un paziente, Jeremiah Kliesing, fu sottoposto a cinque ore e mezzo di massaggio cardiaco da parte di 20 medici e infermieri prima di essere stabilizzato e trasferito al St. Luke's Episcopal Hospital di Houston, dove gli fu impiantanto un cuore artificiale di tipo SynCardia.\nStoria.\nNel diciannovesimo secolo il dottor H. R. Silvester descrisse un metodo di ventilazione artificiale (\"The Silvester Method\") in cui il paziente era disteso sulla schiena e le braccia venivano sollevate sopra la testa per favorire l'inspirazione e quindi premute contro il petto per favorire l'espirazione. La procedura viene ripetuta sedici volte al minuto. Questo tipo di ventilazione artificiale \u00e8 talvolta presente nei film realizzati all'inizio del Novecento.\nUna seconda tecnica, detta di Holger Nielsen, descritta nella prima edizione del \"Boy Scout Handbook\" del 1911, era una forma di ventilazione artificiale in cui la persona era sdraiata a faccia in gi\u00f9, con la testa di lato, appoggiata sui palmi delle mani. La pressione verso l'alto applicata ai gomiti del paziente sollevava la parte superiore del corpo mentre la pressione sulla schiena costringeva l'aria nei polmoni, in sostanza era il metodo Silvester con il paziente capovolto. Questa forma \u00e8 ben visibile negli anni 1950 (\u00e8 usata in un episodio di \"Lassie\"), ed era spesso usata, a volte per effetto comico, nei cartoni teatrali dell'epoca (ad esempio \"Tom &amp; Jerry al mare\"). Questo metodo continu\u00f2 a essere mostrato, per scopi storici, nel \"Manuale del Boy Scout\" fino alla sua nona edizione nel 1979. La tecnica fu successivamente bandita dai manuali di pronto soccorso del Regno Unito.\nTecniche simili sono state descritte nei libri di ju-jutsu e di judo di inizio Novecento, e sono state utilizzate fin dai primi anni del XVII secolo. Le tecniche erano chiamate \"Kappo\" o \"Kutasu\".\nTuttavia, solo nella met\u00e0 del Novecento la pi\u00f9 ampia comunit\u00e0 scientifica ha iniziato a riconoscere e promuovere la ventilazione artificiale (sotto forma di respirazione bocca a bocca) combinata con compressioni toraciche, come parte fondamentale della rianimazione a seguito di arresto cardiaco. La combinazione fu vista per la prima volta in un video di addestramento del 1962 chiamato \"The Pulse of Life\" creato da James Jude, Guy Knickerbocker e Peter Safar. Jude e Knickerbocker, insieme a William Kouwenhoven e Joseph S. Redding, avevano recentemente scoperto il metodo delle compressioni toraciche esterne, mentre Safar aveva lavorato con Redding e James Elam per dimostrare l'efficacia della rianimazione bocca a bocca. Il primo sforzo per testare la tecnica \u00e8 stato eseguito su un cane; poco dopo, la tecnica \u00e8 stata utilizzata per salvare la vita di un bambino. I loro risultati combinati furono presentati all'incontro annuale della Maryland Medical Society il 16 settembre 1960 a Ocean City e ottennero un'accettazione diffusa nel decennio successivo. Peter Safar scrisse il libro \"ABC of Resuscitation\" nel 1957. Negli Stati Uniti, fu promosso per la prima volta come tecnica da imparare per la popolazione negli anni 1970.\nLa respirazione bocca a bocca \u00e8 stata abbinata alle compressioni toraciche in base al presupposto che essa sia necessaria per mantenere l'ossigenazione del sangue, ed \u00e8 stata accettata senza confrontare la sua efficacia con le sole compressioni toraciche. Tuttavia, ricerche dell'ultimo decennio hanno dimostrato che l'ipotesi \u00e8 errata, risultando nel riconoscimento da parte dell'AHA dell'efficacia delle sole compressioni toraciche. La RCP ha continuato a progredire, con maggiore enfasi sulla stimolazione del cuore pi\u00f9 costante e rapida, e una de-enfasi sull'aspetto della respirazione. Gli studi hanno dimostrato che le persone che hanno ricevuto solo compressioni toraciche rapide e costanti hanno il 22% di probabilit\u00e0 in pi\u00f9 di sopravvivere rispetto a coloro che hanno ricevuto una RCP convenzionale che includeva la respirazione. Inoltre, poich\u00e9 le persone tendono a essere riluttanti a fare la respirazione bocca-a-bocca, aumentano le possibilit\u00e0 di sopravvivenza in generale aumentando in primo luogo le probabilit\u00e0 di ricevere la RCP.\nProcedura.\nLa procedura, da effettuarsi su un paziente su una superficie rigida, in quanto una superficie morbida o cedevole rende completamente inutili le compressioni, consiste in queste fasi:\nIl soccorritore ripete il ciclo di 30 compressioni e 2 insufflazioni per un totale di 5 volte, controllando alla fine se esistono segni di MO.TO.RE. (\"MOvimenti, TOsse, REspiro\"), ripetendo la procedura senza mai fermarsi.\nLa rianimazione deve sempre cominciare con le compressioni salvo nel caso in cui si tratti di trauma o la vittima sia un bambino: in questi casi si comincer\u00e0 con 5 insufflazioni, per proseguire normalmente con l'alternanza compressioni-insufflazioni. Questo avviene perch\u00e9 in caso di trauma si presume che l'ossigeno presente nei polmoni dell'infortunato non sia in quantit\u00e0 sufficiente a garantire l'efficienza della circolazione sanguigna; a maggior ragione, a titolo precauzionale, si incomincer\u00e0 con le insufflazioni in caso la vittima sia un bambino, in virt\u00f9 del fatto che \u00e8 presumibile che un bambino, godendo di buone condizioni di salute, si trovi in stato di arresto cardiaco per cause dovute con maggiore probabilit\u00e0 a trauma o a un corpo estraneo penetrato nelle vie aeree.\nLe insufflazioni d'aria.\nOgni 30 compressioni, \u00e8 necessario praticare 2 insufflazioni con la respirazione artificiale. La testa viene ruotata all'indietro, il soccorritore chiude il naso con una mano mentre estende la mandibola con l'altra per mantenere la bocca aperta. Si noti che, dimenticando di chiudere il naso, l'operazione risulter\u00e0 completamente inefficace.\n\u00c8 fondamentale che durante le insufflazioni il capo rimanga iperesteso, giacch\u00e9 una scorretta posizione delle vie aeree espone la vittima al rischio che entri aria nello stomaco, provocando cos\u00ec facilmente rigurgito. Quest'ultimo \u00e8 provocato anche dalla potenza con cui si soffia: se si soffia troppo forte si manda aria nello stomaco.\nLa respirazione bocca a bocca comporta l'insufflazione forzata di aria nel sistema respiratorio dell'infortunato, con l'ausilio di una mascherina o di un boccaio. In caso di mancanza, un fazzoletto di cotone pu\u00f2 essere impiegato per proteggere il soccorritore dal contatto diretto con la bocca dell'infortunato.\nLe nuove linee guida del 2010 mettono in guardia il soccorritore dai rischi dell'iperventilazione: aumento eccessivo della pressione intratoracica, rischio di insufflazione di aria nello stomaco, ridotto ritorno venoso al cuore; per questa ragione le insufflazioni non devono essere eccessivamente energiche, ma emettere una quantit\u00e0 d'aria non superiore a 500\u2013600\u00a0cm\u00b3 (mezzo litro, in un tempo non superiore al secondo).\nIn ultimo va ricordato che l'aria inspirata dal soccorritore prima di insufflare deve essere il pi\u00f9 possibile \"pura\", e cio\u00e8 contenere la pi\u00f9 alta percentuale possibile di ossigeno: per questo tra un'insufflazione e l'altra il soccorritore dovr\u00e0 alzare la testa per inspirare a una distanza sufficiente perch\u00e9 non inspiri l'aria emessa dalla vittima, che presenta una densit\u00e0 di ossigeno minore.\nTermine della procedura.\nIl soccorritore smetter\u00e0 il massaggio cardiaco se:\nSe i segni di MO.TO.RE. (MOvimenti, TOsse, REspiro) ritornano presenti, e quindi la respirazione \u00e8 presente, si potr\u00e0 disporre la vittima in posizione laterale di sicurezza, fino alla ripresa completa della respirazione normale."}
{"id": "1336528", "revid": "2149620", "url": "https://it.wikipedia.org/wiki?curid=1336528", "title": "Repubblica Popolare di Bulgaria", "text": "La Repubblica Popolare di Bulgaria (in bulgaro \u041d\u0430\u0440\u043e\u0434\u043d\u0430 \u0440\u0435\u043f\u0443\u0431\u043b\u0438\u043a\u0430 \u0411\u044a\u043b\u0433\u0430\u0440\u0438\u044f, \u041d\u0420\u0411, \"Narodna republika B\u0103lgarija\", \"NRB\") era il nome ufficiale dello Stato socialista della Bulgaria dal 1946 al 1990.\nStoria.\nStalinismo.\nIl 9 settembre 1944, con la ritirata delle truppe dell'Asse, un colpo di Stato instaur\u00f2 un governo guidato da Kimon Georgiev che abol\u00ec, a seguito di un plebiscito, la monarchia. A partire dalla fine della guerra la Bulgaria fu governata da Georgi Dimitrov, fino alla sua morte nel luglio 1949, che gener\u00f2 sospetti viste le sue simpatie titoiste. La morte coincise con l'espulsione di Tito dal Cominform e fu seguita dalla \"caccia alle streghe\" titoiste in Bulgaria. Questa situazione culmin\u00f2 con il processo farsa e l'esecuzione del Primo ministro Traj\u010do Kostov; il vecchio Kolarov mor\u00ec nel 1950 e il potere pass\u00f2 pertanto a un estremo stalinista, V\u0103lko \u010cervenkov.\nIl processo di industrializzazione sub\u00ec un'accelerazione fino al punto dell'insostenibilit\u00e0; l'agricoltura fu collettivizzata e le ribellioni dei contadini furono soppresse con la forza. Circa 12.000 persone passarono attraverso i campi di lavoro tra la fine della seconda guerra mondiale e la morte di Stalin nel 1953. Il patriarca ortodosso fu confinato in un monastero e la Chiesa fu posta sotto controllo statale. Nel 1950 furono rotte le relazioni diplomatiche con gli Stati Uniti. e in questo periodo rinacquero le dispute territoriali con Grecia e Jugoslavia.\nIl sostegno di \u010cervenkov nel Partito Comunista era troppo limitato affinch\u00e9 lui potesse sopravvivere a lungo dopo la morte di Stalin. Nel marzo 1954, un anno dopo la morte di Stalin, \u010cervenkov fu infatti deposto dalla carica di segretario del partito con l'approvazione della nuova \"leadership\" di Mosca e fu sostituito dal giovane Todor \u017divkov. \u010cervenkov rimase primo ministro fino all'aprile 1956, quando fu definitivamente deposto e sostituito da Anton Jugov.\nEra di \u017divkov.\nTodor \u017divkov govern\u00f2 la Bulgaria per i successivi trentatr\u00e9 anni, con una politica totalmente fedele ai dettami sovietici e pi\u00f9 moderata all'interno della nazione. Ripresero le relazioni con Grecia e Jugoslavia, furono chiusi i campi di lavoro e si denunciarono i processi e le esecuzioni di Kostov e di altri \"titoisti\" (anche se non quella di Nikola Petkov e di altre vittime non-comuniste delle purghe del 1947). Furono reistituite alcune forme limitate di libert\u00e0 di espressione e termin\u00f2 la persecuzione alla Chiesa. Le rivolte in Polonia e Ungheria del 1956 non ebbero seguito in Bulgaria, ma il partito pose comunque fermi limiti (anche grazie alla polizia segreta, il KDS) agli intellettuali e alla libert\u00e0 di scrittura per impedire qualsiasi sollevazione popolare.\nJugov si ritir\u00f2 dalla politica nel 1962 e \u017divkov divenne primo ministro, nonch\u00e9 segretario del partito. Nel 1971 venne emanata una nuova costituzione grazie alla quale \u017divkov acquis\u00ec la carica capo dello Stato (presidente del Consiglio di Stato), mentre la carica di primo ministro fu affidata Stanko Todorov. Nel 1964 avvenne il passaggio di consegne tra Nikita Chru\u0161\u010d\u00ebv e Leonid Bre\u017enev: \u017divkov ebbe ottimi rapporti anche con il nuovo \"leader\" e nel 1968 dimostr\u00f2 ancora una volta la sua lealt\u00e0 verso l'Unione Sovietica prendendo parte all'invasione della Cecoslovacchia; a partire da questo momento la Bulgaria venne generalmente indicata come l'alleata pi\u00f9 fedele dei sovietici nell'Europa orientale.\nCaduta del regime.\nAnche se non era mai stato stalinista nei modi, a partire dalla fine degli anni settanta \u017divkov rese il suo governo sempre pi\u00f9 severo e totalitario: stemper\u00f2 questa tendenza la morte, avvenuta nel 1981, dell'amata figlia Ljudmila. La stagione di riforme aperta da Michail Gorba\u010d\u00ebv ebbe un profondo impatto in Bulgaria dato che la classe dirigente comunista, ormai anziana, non aveva la forza per poter resistere a cambiamenti cos\u00ec netti e radicali; nel novembre del 1989 si svolse una manifestazione ecologista e anti-governativa organizzata dal nuovo movimento civile Ekoglasnost a Sofia, ma alle rivendicazioni ambientali si unirono quasi subito quelle politiche.\nLa dirigenza del Partito Comunista Bulgaro si rese conto che era arrivata l'ora di cambiare e il 10 novembre \u017divkov, ormai settantottenne, venne sostituito nella carica di capo dello Stato dal ministro degli Esteri Pet\u0103r Mladenov. La prontezza del politburo nel prendere questa decisione imped\u00ec che nascesse nel Paese un forte clima di tensione che potesse generare un cambiamento rivoluzionario. Di fatto anche nel dicembre del 1989, di fronte a una protesta contro il governo, Mladenov pronunci\u00f2 la famosa frase: \u00abMeglio che vengano i carrarmati\u00bb (in bulgaro: \u041f\u043e-\u0434\u043e\u0431\u0440\u0435 \u0442\u0430\u043d\u043a\u043e\u0432\u0435\u0442\u0435 \u0434\u0430 \u0434\u043e\u0439\u0434\u0430\u0442, \"Po-dobre tankovete da dojdat\").\nMladenov traghett\u00f2 lo Stato dall'economia socialista a quella di mercato fino al febbraio del 1990, quando il Partito Comunista Bulgaro rinunci\u00f2 volontariamente al potere: nel giugno dello stesso anno si organizzarono delle elezioni politiche che aprirono la strada del multipartitismo anche in Bulgaria. Mladenov rimase capo dello Stato fino al 6 aprile e presidente del consiglio \"ad interim\" fino al 6 luglio: il passaggio di consegne a \u017delju \u017delev determin\u00f2 la fine della storia della Bulgaria comunista.\nElenco dei \"leader\".\nSegretari generali del Partito Comunista Bulgaro: \nPresidenti della Presidenza Provvisoria della Repubblica Popolare di Bulgaria: \nPresidenti del Presidium dell'Assemblea Nazionale della Repubblica Popolare di Bulgaria: \nPresidenti del Consiglio di Stato della Repubblica Popolare di Bulgaria:\nPrimi ministri della Repubblica Popolare di Bulgaria:"}
{"id": "1336529", "revid": "666668", "url": "https://it.wikipedia.org/wiki?curid=1336529", "title": "Pro Scicli", "text": ""}
{"id": "1336532", "revid": "1522738", "url": "https://it.wikipedia.org/wiki?curid=1336532", "title": "Bangladesh", "text": "Il Bangladesh (pron. o ; in bengalese \u09ac\u09be\u0982\u09b2\u09be\u09a6\u09c7\u09b6), ufficialmente Repubblica Popolare del Bangladesh (\u0997\u09a3\u09aa\u09cd\u09b0\u099c\u09be\u09a4\u09a8\u09cd\u09a4\u09cd\u09b0\u09c0 \u09ac\u09be\u0982\u09b2\u09be\u09a6\u09c7\u09b6), \u00e8 uno stato dell'Asia. Confina su tutti i lati con l'India con l'eccezione di un piccolo tratto, nell'estremo sud-est, in cui confina con la Birmania; a sud \u00e8 bagnato dal golfo del Bengala. Assieme con lo stato indiano del Bengala Occidentale costituisce la regione etnico-linguistica dei bengalesi o del Bengala. Il nome Bangladesh significa in bengalese \"Paese del Bengala\". Il Paese si estende su (inclusi di di acque), e conta una popolazione di quasi 166 milioni di abitanti.\nL'Islam fu principalmente introdotto sotto il regno del Sultanato di Delhi. Durante il dominio del Sultanato di Bengala, la regione fu definita dagli europei come il miglior Paese per il commercio. Nel XVII secolo sotto il regno Moghul, l'economia dell'attuale Bangladesh e del Bengala Occidentale valeva circa il 12% del PIL mondiale, ed era soprannominata il Paradiso delle nazioni e leader della produzione mondiale, La ricchezza e lo splendore monumentale di Dacca e delle citt\u00e0 del Bangladesh superava quella delle capitali europee. Inoltre, il Bengala orientale rappresentava il 40% delle importazioni olandesi dall'Asia. Nel XVIII secolo il Bangladesh era una societ\u00e0 pre-industriale, assai sviluppata. Fu conquistato dagli inglesi nel 1757.\nI confini dell'odierno Bangladesh sono stati stabiliti con la divisione del Bengala nel 1947, quando la regione divenne la porzione orientale del neocostituito Pakistan, sebbene separata dal resto dello stato da attraverso l'India. Discriminazioni linguistiche, politiche ed economiche condussero ad agitazioni popolari contro il Pakistan occidentale, che portarono alla guerra per l'indipendenza nel 1971 e la costituzione dello Stato del Bangladesh. Tuttavia, la nuova nazione ha dovuto sopportare carestie, catastrofi naturali e povert\u00e0 diffusa, cos\u00ec come sconvolgimenti politici e colpi di stato militari. Il ripristino della democrazia nel 1991 (vedi democrazia islamica) \u00e8 stato seguito da una relativa stabilit\u00e0 e progresso economico.\nIl Bangladesh \u00e8 tra i paesi pi\u00f9 densamente popolati del mondo e ha un elevato tasso di povert\u00e0. Geograficamente il paese \u00e8 localizzato nella fertile pianura del delta di Gange e Brahmaputra, ed \u00e8 soggetto alle annuali inondazioni dei monsoni e cicloni. Il Bangladesh \u00e8 membro di Commonwealth, SAARC, BIMSTEC, OIC, e D-8. Come rilevato dalla Banca Mondiale nel luglio 2005, il paese ha compiuto progressi significativi nello sviluppo umano nei settori dell'alfabetizzazione, nella parit\u00e0 di scolarizzazione e nella riduzione della crescita della popolazione.\nStoria.\nI resti di antiche civilt\u00e0 nella regione del Bengala risalgono ad almeno quattromila anni fa, quando la regione era abitata da popolazioni dravidiche, tibeto-birmane e austro-asiatiche. L'esatta origine della parola \"Bangla\" o \"Bengala\" \u00e8 sconosciuta, anche se si ritiene che possa derivare da \"Bang\", la trib\u00f9 di lingua dravidica che si stabil\u00ec in questo territorio intorno all'anno 1000 a.C.\nDopo l'arrivo degli Arya, si and\u00f2 formando il regno di Gangaridai intorno al VII secolo a.C., che poi venne unificato con il Bihar sotto il dominio del Regno Magadha prima e dell'Impero Maurya poi. Il Bengala \u00e8 stato in seguito parte del vasto Impero Gupta dal III al VI secolo d.C. Dopo il collasso dell'impero, Shashanka fond\u00f2 un regno che ebbe per\u00f2 breve vita. Shashanka \u00e8 considerato il primo re indipendente nella storia del Bangladesh. Dopo un periodo di anarchia, la dinastia Pala, buddhista, domin\u00f2 la regione per quattrocento anni, seguita da un breve regno della dinastia ind\u00f9 Sena. L'Islam venne introdotto nel Bengala nel XII secolo da missionari sufi e le successive conquiste musulmane contribuirono alla diffusione di questa religione in tutta la regione. Bakhtiar Khilji, un generale turco, sconfisse Lakshman Sen della dinastia Sena e conquist\u00f2 gran parte del Bengala. La regione venne governata da dinastie di sultani e signori feudali nei successivi cento anni. Con il XVI secolo, l'Impero Moghul estese i suoi domini sul Bengala e Dacca divenne un importante centro provinciale dell'amministrazione dell'impero. Durante il regno di Aurangzeb, l'attuale Bangladesh aveva un'economia persino pi\u00f9 alta di tutto il continente europeo, valendo il 12% del PIL mondiale.\nI commercianti europei arrivarono nel tardo XV secolo e la loro influenza crebbe fino a quando la Compagnia britannica delle Indie orientali acquis\u00ec il controllo del Bengala in seguito alla battaglia di Plassey del 1757. La sanguinosa rivolta del 1857 port\u00f2 al trasferimento di autorit\u00e0 alla corona, con un vicer\u00e9 britannico. Nel corso della dominazione coloniale, la carestia colp\u00ec il subcontinente indiano molte volte, compresa la Grande carestia del Bengala del 1943, che affam\u00f2 pi\u00f9 di 3 milioni di persone.\nTra il 1905 e il 1911 vi fu un fallito tentativo di separare la provincia del Bengala in due zone, con Dacca capitale della regione orientale.\nQuando l'India venne divisa nel 1947, il Bengala venne spezzato in due lungo un confine religioso, con la parte occidentale, induista, rimasta sotto il governo dell'India e la parte orientale, musulmana, congiunta al Pakistan come provincia chiamata Bengala orientale e poi ribattezzata Pakistan orientale, con una propria capitale a Dacca.\nLa divisione del Bengala diede origine a uno degli esodi numericamente pi\u00f9 importanti della storia. Milioni di ind\u00f9 migrarono dal Pakistan orientale, mentre migliaia di musulmani vi si trasferirono. L'immigrazione dei rifugiati fu la causa di una crisi abitativa e alimentare nel Bengala Occidentale che dur\u00f2 per pi\u00f9 di trent'anni. L'emergenza dei rifugiati fu al centro delle politiche bengalesi successive alla divisione del 1947, ma n\u00e9 la destra n\u00e9 la sinistra sono mai riuscite a risolvere completamente i problemi causati dalla divisione, che in alcuni casi hanno dato vita a movimenti politici, socio-economici ed etnici.\nNel 1950 venne attuata una riforma fondiaria con l'abolizione del sistema feudale (zamindari). Tuttavia, nonostante il peso economico e demografico della parte orientale, il governo politico e militare del Pakistan era in gran parte dominato dalle classi della parte occidentale. Il Movimento della lingua bengali del 1952 fu il primo segno di attrito tra le due regioni del Pakistan. Insoddisfazioni contro il governo centrale, oltre a questioni economiche e culturali, continuarono a crescere nel successivo decennio, durante il quale la Lega Awami (Lega Popolare Bengalese) emerse come voce politica della popolazione di lingua bengali. Negli anni sessanta chiese fortemente l'autonomia; nel 1966 il suo presidente Sheikh Mujibur Rahman venne incarcerato, per essere poi rilasciato nel 1969 dopo una rivolta popolare senza precedenti.\nNel 1970 un potente ciclone devast\u00f2 la costa del Pakistan orientale e il governo centrale reag\u00ec in maniera insufficiente. La rabbia della popolazione crebbe quando a Sheikh Mujibur Rahman, il cui partito Lega Awami (Lega Popolare Bengalese) aveva vinto le elezioni nel 1970, venne impedito di prendere mandato.\nDopo un tentativo di compromesso, il presidente Yahya Khan arrest\u00f2 Mujibur nelle prime ore del 26 marzo 1971, e lanci\u00f2 l'Operazione Searchlight, un attacco militare al Pakistan Orientale. I metodi di Yahya furono estremamente sanguinosi e la violenza della guerra caus\u00f2 molti morti fra i civili. Circa dieci milioni di rifugiati fuggirono nella vicina India. Le stime dei massacrati sono imprecise, ma sono comprese tra i 300.000 e i 3 milioni di morti.\nLa maggior parte dei leader della Lega Awami fuggirono e organizzarono un governo in esilio a Calcutta, in India. La guerra di liberazione del Bangladesh dur\u00f2 nove mesi e alla fine ricevette il sostegno da parte delle forze armate indiane nel dicembre 1971. L'esercito indiano ottenne una decisiva vittoria sul Pakistan il 16 dicembre 1971, catturando oltre prigionieri di guerra. Dopo la sua indipendenza, il Bangladesh divenne una democrazia parlamentare, con Mujib come Primo ministro. Nel 1973, alle elezioni parlamentari, la Lega Awami ottenne la maggioranza assoluta.\nGravi carestie si verificarono nel 1973, nel 1974, e nei primi mesi del 1975. Il 15 agosto 1975 Mujib e la sua famiglia vennero assassinati da ufficiali militari. Una serie di sanguinosi colpi e contro-colpi di stato nei tre mesi a seguire si conclusero con l'ascesa al potere del generale Ziaur Rahman, che fond\u00f2 il Partito nazionalista del Bangladesh (BNP). Il governo di Ziaur si concluse quando venne assassinato nel 1981 da elementi delle forze armate.\nIl generale Hossain Mohammad Ershad conquist\u00f2 il potere con un colpo di Stato incruento nel 1982 e govern\u00f2 fino al 1990, quando fu costretto a dimettersi dopo la fine del comunismo, quando il dittatore anti-comunista non era pi\u00f9 ritenuto necessario.\nDa allora, il Bangladesh ha riottenuto una democrazia parlamentare. La vedova di Ziaur, Khaleda Zia, port\u00f2 il Partito nazionalista del Bangladesh alla vittoria alle elezioni generali nel 1991 e divenne la prima donna Primo Ministro nella storia del Bangladesh. Tuttavia, la Lega Awami, guidata da Sheikh Hasina, una delle figlie di Mujib sopravvissuta, ottenne il potere nel 1996, per perderlo in favore del Partito nazionalista del Bangladesh nel 2001.\nL'11 gennaio 2007, a seguito di violenza diffusa, venne nominato un governo per gestire le future elezioni generali. Il paese aveva sofferto di corruzione e di disordini politici. Il nuovo governo pose come priorit\u00e0 lo sradicamento di questi problemi a tutti i livelli di governo.\nGeografia.\nGeografia fisica.\nIl Bangladesh si trova nella bassa terminale del sistema fluviale Gange-Brahmaputra, e pi\u00f9 precisamente nella regione del delta del Gange. Questo delta \u00e8 formato dalla confluenza dei fiumi Gange (nome locale Padma o Podda), Brahmaputra (Jamuna o Jomuna), e Meghna e dai rispettivi affluenti. Il Gange si unisce alla juana (canale principale del Brahmaputra) e pi\u00f9 tardi si unisce con il Meghna prima di sfociare nel Golfo del Bengala. Il terreno alluvionale depositato da questi fiumi ha creato alcune delle pi\u00f9 fertili pianure in tutto il mondo. Il Bangladesh ha 58 fiumi transfrontalieri (nella maggior parte dei casi con l'India), rendendo l'acqua una questione politicamente complicata da risolvere. La maggior parte del territorio del Bangladesh si trova a meno di 12 metri sopra il livello del mare, e si calcola che circa il 50% dei terreni verrebbero inondati se il livello del mare salisse di un metro.\nL'acqua e il suolo sono contaminati da arsenico. La causa principale \u00e8 la composizione chimica dei minerali che compongono il suolo, che contaminano l'acqua di falda. L'acqua potabile e agricola viene presa per il 90% da pozzi, e questo provoca una grande esposizione a tale tossina. Circa 77 milioni di abitanti sono esposti a un livello tossico di arsenico. Secondo l'Organizzazione mondiale della sanit\u00e0 la crisi dell'acqua contaminata dall'arsenico in Bangladesh \u00e8 il pi\u00f9 grande caso di avvelenamento nella storia di una popolazione umana.\nIl punto pi\u00f9 alto in Bangladesh viene toccato sulla catena dei Mowdok a metri nelle Colline di Chittagong nel sud-est del paese. Una parte importante del litorale comprende una giungla paludosa, il Sundarbans, la pi\u00f9 grande foresta di mangrovie del mondo e la patria di diverse specie di vita animale e vegetale, ivi compresa la tigre del Bengala. Nel 1997, questa regione \u00e8 stata dichiarata a rischio.\nClima.\nPosto a cavallo del tropico del Cancro, il Bangladesh presenta un clima tropicale monsonico con inverni miti da ottobre a marzo, e una stagione calda e umida da marzo a giugno. La stagione del monsone dura da giugno a ottobre e fornisce la maggior parte delle precipitazioni atmosferiche che cadono sul paese. Calamit\u00e0 naturali, quali inondazioni, cicloni tropicali, tornado, mareggiate, si verificano quasi ogni anno, e si combinano con i danni provocati dalla deforestazione, dal degrado del suolo e dall'erosione. Si ricorda a questo proposito il disastro del novembre 1970 causato dal ciclone Bhola, nel quale persero la vita oltre persone. Altre pesanti inondazioni sconvolsero il paese nel 1991 e nel 2007, in entrambi i casi con gravi perdite umane, villaggi distrutti con migliaia di senzatetto e coltivazioni gravemente sinistrate.\nLe temperature variano da una media di durante il giorno nella stagione fredda (raggiungendo i circa nelle ore notturne) a un massimo di durante la stagione calda.\nEconomia.\nNonostante i continui sforzi nazionali e internazionali volti a migliorare l'economia del paese e le prospettive demografiche, il Bangladesh rimane una nazione in via di sviluppo. Il suo reddito pro capite nel 2012 \u00e8 stato di (a parit\u00e0 del potere d'acquisto) rispetto a una media mondiale di .\nUn tempo la juta \u00e8 stata il motore economico del paese. La sua quota di mercato nelle esportazioni del Bangladesh raggiunse l'apice dell'80% tra la Seconda guerra mondiale e la fine degli anni quaranta del XX secolo, e ancora nei primi anni settanta rappresentava il 70% dei proventi dell'esportazione. Tuttavia i prodotti di polipropilene iniziarono via via a sostituire i prodotti di juta in tutto il mondo e il commercio di questo prodotto inizi\u00f2 a diminuire. Tra le principali colture del Bangladesh vi sono riso, t\u00e8 e senape.\nSebbene i due terzi della popolazione sia impegnata nell'agricoltura, i tre quarti dei proventi delle esportazioni derivano dal settore dell'abbigliamento, che ha iniziato ad attirare gli investitori stranieri negli anni ottanta incoraggiati dalla manodopera a basso costo. Nel 2002 l'industria in genere ha esportato prodotti per 5 miliardi di dollari americani. L'industria occupava nello stesso periodo pi\u00f9 di 3 milioni di lavoratori, il 90% dei quali donne. Una quota sostanziale delle entrate di valuta estera derivano dalle rimesse degli emigrati.\nTra gli ostacoli maggiori alla crescita economica vi sono i frequenti cicloni e inondazioni, l'inefficienza delle imprese di propriet\u00e0 statale, la cattiva gestione delle infrastrutture portuali, la crescita della forza-lavoro non assorbita dai posti di lavoro disponibili, l'uso inefficiente delle risorse energetiche (come gas naturale), con l'insufficiente approvvigionamento di materie prime, la lenta attuazione delle riforme economiche, e la corruzione.\nNonostante questi ostacoli, secondo la Banca Mondiale, il paese ha raggiunto un tasso medio di crescita annuo del 5% dal 1990. L'espansione della sua classe media ha portato a una crescita dei consumi. Nel dicembre 2005, Goldman Sachs defin\u00ec il Bangladesh uno dei \"Prossimi undici\", insieme con Egitto, Indonesia, Pakistan e altri sette paesi. Il Bangladesh ha registrato uno spiccato aumento degli investimenti diretti esteri. Nel dicembre 2005, la Banca Centrale del Bangladesh stim\u00f2 la crescita del Prodotto interno lordo di circa il 6,5%.\nUn contributo significativo allo sviluppo dell'economia \u00e8 venuto dalla diffusione del microcredito per opera di Muhammad Yunus (Premio Nobel per la pace nel 2006) attraverso la Grameen Bank. Sul finire degli anni novanta la Grameen Bank aveva avuto 2,3 milioni di beneficiari, insieme con ulteriori 2,5 milioni delle altre organizzazioni similari.\nAl fine di potenziare la crescita economica, il governo ha istituito diverse zone speciali per attrarre investimenti stranieri. Queste sono gestite dal Bangladesh Export Processing Zone Authority.\nIndustria tessile.\nMolte multinazionali occidentali utilizzano manodopera in Bangladesh, che \u00e8 una delle pi\u00f9 economiche al mondo: 30 euro al mese contro i 150 o 200 della Cina. Quattro giorni sono sufficienti per permettere all'amministratore delegato di uno dei cinque principali marchi tessili mondiali di guadagnare ci\u00f2 che un'operaia del Bangladesh guadagner\u00e0 nella sua vita. Nell'aprile 2013, almeno lavoratori tessili sono morti nel crollo della loro fabbrica. Altri incidenti mortali dovuti a fabbriche non sanitarie hanno colpito il Bangladesh: nel 2005 una fabbrica \u00e8 crollata e ha causato la morte di 64 persone. Nel 2006, una serie di incendi ha ucciso 85 persone e ne ha ferite 207 altre. Nel 2010, circa 30 persone sono morte per asfissia e ustioni in due gravi incendi.\nNel 2006, decine di migliaia di lavoratori si sono mobilitati in uno dei pi\u00f9 grandi movimenti di sciopero del paese, colpendo quasi tutte le fabbriche. La Bangladesh Garment Manufacturers and Exporters Association (BGMEA) utilizza le forze di polizia per reprimere la situazione. Tre lavoratori sono stati uccisi, centinaia di altri sono stati feriti da proiettili o imprigionati. Nel 2010, dopo un nuovo movimento di sciopero, quasi persone sono rimaste ferite tra i lavoratori a causa della repressione.\nPopolazione.\nDemografia.\nLa popolazione del Bangladesh \u00e8 stimata in quasi 166 milioni di abitanti, il che rende il paese l'ottavo pi\u00f9 popoloso del pianeta, dopo la Nigeria. Con una superficie di di km\u00b2, la densit\u00e0 \u00e8 superiore ai abitanti per km\u00b2. Un confronto sorprendente \u00e8 fatto in relazione alla Russia che possiede una popolazione leggermente inferiore, anche se distribuita su una superficie di di chilometri quadrati, cio\u00e8 circa 116 volte pi\u00f9 del Bangladesh. Con l'eccezione di una manciata di citt\u00e0-Stato, il Bangladesh ha la pi\u00f9 alta densit\u00e0 di popolazione nel mondo. Il paese registr\u00f2 livelli di crescita della popolazione tra i pi\u00f9 alti nel mondo tra gli anni sessanta e settanta del XX secolo, quando gli abitanti crebbero da 50 a 90 milioni. Solo con la promozione del controllo delle nascite il tasso rallent\u00f2 negli anni 80. La popolazione \u00e8 relativamente giovane, con la fascia di et\u00e0 tra 0-25 anni che assomma al 60% della popolazione totale, mentre solo il 3% ha un'et\u00e0 superiore ai 65 anni. L'aspettativa di vita \u00e8 di 63 anni per entrambi i sessi.\nIl maggior gruppo etnico \u00e8 quello bengalese, che comprende il 98% della popolazione. Il resto \u00e8 costituito per la maggior parte da migranti Bihari e gruppi tribali indigeni. Ci sono tredici gruppi tribali situati nelle Colline di Chittagong, il pi\u00f9 popoloso dei quali sono i Chakma. Questa regione ha registrato tensioni etniche sin dalla nascita del Bangladesh. I pi\u00f9 grandi gruppi tribali al di fuori delle Colline di Chittagong sono i Santhal e i Garo; altri sono i Kaibartta, Munda, Oraon, Zomi.\nLa tratta di esseri umani \u00e8 stato un problema persistente nel Bangladesh e l'immigrazione clandestina \u00e8 rimasta una causa di attrito con Birmania ed India.\nLa lingua bengali e la lingua inglese sono le lingue ufficiali del paese, ma la prima \u00e8 la pi\u00f9 parlata (cos\u00ec come nel Bengala Occidentale). mentre la seconda \u00e8 utilizzata soprattutto nei media, nelle classi elevate e nel campo dell'istruzione superiore.\nIl tasso di alfabetizzazione in Bangladesh \u00e8 del 41% e, secondo una stima 2004 dell'UNICEF, del 50% tra gli uomini e del 31% tra le donne.\nReligioni.\nLa principale religione praticata in Bangladesh \u00e8 l'islam (88,7%); una considerevole minoranza aderisce all'induismo (9,3%) Circa il 96% dei musulmani sono sunniti, il 3% sono sciiti e il restante ahmadiyya. Fra gli altri gruppi religiosi vi sono i buddisti (1%, per la maggior parte Theravada), cristiani (1%, per la maggior parte cattolici) e animisti (0,1%). Il Bangladesh \u00e8 il quarto paese al mondo per numero di fedeli musulmani (130 milioni), dopo Indonesia, Pakistan e India. L'islam \u00e8 la religione di Stato del Bangladesh, ma altre religioni possono essere praticate in armonia. La Costituzione istituisce l'islam come religione di Stato, ma prevede il diritto di pratica (con riserva di legge, dell'ordine pubblico, e della morale) verso le altre fedi.\nOrdinamento dello stato.\nCostituzione.\nLa Costituzione del Bangladesh (\u09ac\u09be\u0982\u09b2\u09be\u09a6\u09c7\u09b6\u09c7\u09b0 \u09b8\u0982\u09ac\u09bf\u09a7\u09be\u09a8) risale al 16 dicembre 1972.\nSuddivisione amministrativa.\nIl Bangladesh si articola in 8 divisioni (\"bibhag\"), 64 distretti (\"zila\") e 491 sottodistretti (\"upazila\"). A livello locale, i sottodistretti sono suddivisi in aree urbane, comprendenti municipalit\u00e0 (\"paurashava\"), e aree rurali, a loro volta suddivise in unioni (\"union\") raggruppanti pi\u00f9 villaggi o altri centri abitati (\"mouza\"); una citt\u00e0 pu\u00f2 inoltre essere suddivisa in circoscrizioni (\"ward\") e quartieri (\"mahallah\"). Ai sottodistretti sono equiordinati i \"thana\", citt\u00e0-distretto (o \"stazioni di polizia\").\nLe 8 divisioni sono:\nCitt\u00e0 principali.\nDhaka \u00e8 la capitale. Chittagong ( abitanti; ab. con l'agglomerato urbano) capoluogo dell'omonima Divisione amministrativa \u00e8 situata presso la foce del fiume Karnafuli nel Golfo del Bengala.\nSeconda citt\u00e0 del paese \u00e8 ben collegata per strada, ferrovia e via fluviale alla capitale e grazie alla navigabilit\u00e0 del fiume \u00e8 anche il maggior porto del Bangladesh (esportazioni di t\u00e8 e iuta, importazioni di cereali e macchinari in genere).\nChittagong conta numerose industrie favorite dall'energia prodotta da un'importante centrale idroelettrica sul fiume Karnafuli. Tra le pi\u00f9 importanti ricordiamo quelle tessili (cotone e iuta), siderurgiche, chimiche (fertilizzanti), petrolchimiche, meccaniche, elettrotecniche, del cemento, della carta, alimentari e del tabacco.\nLa citt\u00e0 era nota fin dai primi secoli dell'era cristiana ed ebbe un'importanza marinara considerevole. Grosso centro commerciale era frequentato da arabi, arakanesi e, in seguito, dai portoghesi.\nPass\u00f2 sotto varie dominazioni finch\u00e9 nel 1760 il Nawab del Bengala la cedette alla Compagnia britannica delle Indie orientali.\nKhulna ( abitanti; ab. l'agglomerato urbano) si trova su un ramo del delta del Gange a circa dalla capitale Dacca. \u00c8 capoluogo dell'omonima Divisione amministrativa.\n\u00c8 il pi\u00f9 grande mercato agricolo della nazione per la produzione, lavorazione e commercio del riso e inoltre per la canna da zucchero, la iuta e i semi oleosi.\nRajshahi ( abitanti) \u00e8 il capoluogo dell'omonima Divisione amministrativa ed \u00e8 situata sulla riva sinistra del Gange vicino al confine con l'India.\n\u00c8 un attivo mercato agricolo con industrie alimentari, meccaniche e del legno.\nSylhet (oltre abitanti) sul fiume Surma a circa dalla capitale Dacca. Capoluogo dell'omonima Divisione amministrativa. Importante centro di raccolta e lavorazione del t\u00e8 e del cotone conta anche alcune industrie alimentari e del legno.\nIstruzione.\nIl tasso di alfabetizzazione sulla popolazione totale \u00e8 del 56%. Nello specifico, quello maschile \u00e8 del 63% mentre quello femminile \u00e8 del 49%.\nUniversit\u00e0.\nNell'ambito universitario \u00e8 da ricordare l'Universit\u00e0 di Dacca, fondata nel 1921 durante l'impero anglo-indiano.\nPolitica.\nLa politica estera.\nIl Bangladesh persegue una politica estera moderata che pone grande affidamento sulla diplomazia multinazionale, in particolare presso le Nazioni Unite. Nel 1974 il Bangladesh ha aderito sia al Commonwealth delle Nazioni, sia alle Nazioni Unite e da allora \u00e8 stato eletto per servire due mandati nel Consiglio di sicurezza nel 1978-1979 e 2000-2001. Negli anni ottanta il Bangladesh ha svolto un ruolo guida nella fondazione dell'Associazione sud-asiatica per la cooperazione regionale (SAARC), al fine di espandere le relazioni con gli altri stati asiatici del Sud. Dalla fondazione della SAARC nel 1985, il Bangladesh ha guidato nella veste di segretario generale in due occasioni.\nLe pi\u00f9 importanti e complesse relazioni estere del paese sono con l'India e il Pakistan. Queste importanti relazioni sono dovute ai naturali legami storici e culturali e costituiscono una parte importante nella politica interna.\nIl rapporto con l'India inevitabilmente incominci\u00f2 positivamente, grazie all'assistenza prestata al paese durante la guerra per l'indipendenza e durante la ricostruzione. Nel corso degli anni le relazioni tra i due paesi subirono fluttuazioni per una serie di motivi. Una grande fonte di tensione tra India e Bangladesh fu la Farakka Dam. Nel 1975 l'India costru\u00ec una diga sul fiume Gange a dal confine con il Bangladesh. Il Bangladesh ritenne che la diga deviasse importanti fonti idriche destinate al paese e costituisse una calamit\u00e0 naturale aggiuntiva, tra cui importanti conseguenze ecologiche. D'altra parte l'India espresse preoccupazioni in merito ai possibili aiuti militari ai separatisti islamici lungo tutta la frontiera di , cos\u00ec come al flusso di immigrati clandestini. Ma alla riunione della SAARC nel 2007 le due nazioni si sono impegnate a lavorare in cooperazione in materia di sicurezza, economia e questioni di frontiera.\nIl Bangladesh ha forti legami con la Cina, con la quale mantiene un'intensa cooperazione soprattutto in campo economico.\nForze armate.\nL'Esercito conta su una forza di circa uomini, l'aviazione su , e la marina su 24.950. In aggiunta al tradizionale ruolo di difesa, i militari sono stati chiamati a fornire un sostegno alle autorit\u00e0 civili per il soccorso in caso di calamit\u00e0 naturali, oltre a garantire la sicurezza durante i periodi di disordini politici. Il Bangladesh non \u00e8 attualmente attivo in nessuna delle guerre in corso, ma ha contribuito a uomini della coalizione che ha combattuto nella guerra del Golfo del 1991, oltre a mantenere un costante contributo alle forze ONU per il mantenimento della pace nel mondo. A maggio 2007 il Bangladesh aveva uomini dislocati in Repubblica Democratica del Congo, Liberia, Sudan, Timor Est e Costa d'Avorio.\nCultura.\nIl Bangladesh pu\u00f2 essere definito come un nuovo Stato di una vecchia nazione, poich\u00e9 la sua cultura comprende elementi sia antichi sia moderni.\nLetteratura.\nLa lingua bengali vanta un ricco patrimonio letterario, che condivide con lo Stato indiano del Bengala Occidentale. Il primo testo letterario \u00e8 il Charyapada che risale all'VIII secolo. La letteratura bengalese in et\u00e0 medievale fu spesso a carattere religioso (ad esempio \"Chandida\"), o adattamenti da altre lingue (ad esempio \"Alaol\"). La letteratura matur\u00f2 nel corso del XIX secolo. Le pi\u00f9 grandi icone sono i poeti Rabindranath Tagore e Kazi Nazrul Islam, considerato il poeta nazionale del Bangladesh. Altri poeti importanti sono Shamsur Rahman, Suneel Gangopadhay, Jibonanondo Das, Michael Modhushodon Dutta. Il Bangladesh possiede una lunga tradizione nella letteratura popolare, evidenziata da \"Maimansingha Gitika\", \"Thakurmar Jhuli\" o storie legate a \"Gopal Bhar\". Tra le scrittrici Taslima Nasreen, costretta all'esilio per le sue critiche della condizione della donna nel mondo musulmano.\nDa ricordare, in un contesto anche letterario, l'importante figura della scrittrice, attivista sociale e per i diritti delle donne, Begum Rokeya (1880-1932): il 9 dicembre di ogni anno si celebra in suo onore il Rokeya Day.\nMusiche e danze.\nLa tradizione musicale del Bangladesh \u00e8 basata sulla componente lirica (\"Baniprodhan\"), con un minimo accompagnamento strumentale. La tradizione \"Baul\" \u00e8 un patrimonio unico della musica popolare, al quale si accompagnano numerose altre tradizioni musicali a carattere regionale. Gombhira, Bhatiali, Bhawaiya sono alcune delle pi\u00f9 note forme musicali. La musica popolare del Bengala spesso \u00e8 accompagnata dalla ektara, uno strumento con una sola corda. Altri strumenti comprendono i dotara, dhol, flauto e tabla. Il Bangladesh ha un attivo patrimonio all'interno della musica classica dell'India settentrionale. Allo stesso modo, le forme di danza traggono spunto dalle tradizioni popolari, in particolare quelle dei gruppi tribali, della pi\u00f9 ampia tradizione della danza indiana.. Tra i cantautori bengalesi ricordiamo Rupankar Bagchi e tra i cantanti Habib Wahid .\nPatrimoni dell'umanit\u00e0.\nAl 2021 sono tre i siti del Bangladesh iscritti nella Lista dei patrimoni dell'umanit\u00e0 dell' UNESCO.\nArchitettura.\nIn campo artistico un posto importante riguarda l'architettura bengalese.\nCinema.\nIn campo cinematografico ricordiamo la regista Rubaiyat Hossain, che ha diretto il film Made in Bangladesh (2019) .\nMedia.\nIl Bangladesh produce circa 80 film all'anno. I film di Bollywood sono molto popolari. Circa 200 quotidiani sono pubblicati nel paese, e pi\u00f9 di periodici, tuttavia i lettori regolari si mantengono su una percentuale bassa, quasi il 15% circa della popolazione. Molto attivi e seguiti sono i programmi radiofonici dal Bangladesh Betar, cos\u00ec come i servizi dalla BBC e Voice of America. Vi \u00e8 la televisione di stato (BTV), ma negli ultimi anni, i canali di propriet\u00e0 privata sono aumentati notevolmente.\nTurismo e ambiente.\n Le citt\u00e0 di interesse turistico sono: Dhaka, la capitale, Chittagong e il Sylhet, la citt\u00e0 pi\u00f9 ricca del Bangladesh, Cox's Bazar, \u00e8 una cittadina che si trova nella zona sud-orientale del paese famosa per il turismo balneare di nicchia, il Parco Nazionale del Sundarbans, nella zona sud occidentale del paese. Da vedere la spiaggia di Teknaf e l'isola di St. Martin, nonch\u00e9 la campagna attorno a Nawabganj e le grandi cascate di Nafa-khum.\nFlora.\nIl clima tropicale ha reso la vegetazione lussureggiante.\nPresso i villaggi crescono banani, palme da cocco e altre piante da frutto.\nSi trovano in abbondanza in tutto il paese numerose variet\u00e0 di fiori con una vasta gamma di profumi, dimensioni e colori.\nVariet\u00e0 di loto e gigli d'acqua sbocciano in gran numero in fiumi, laghi, stagni e altri corsi d'acqua.\nFauna.\nTra gli animali pi\u00f9 rappresentativi ci sono: la tigre del Bengala (nella foresta del Sundarbans), elefanti (nelle colline orientali di Chittagong), leopardi, scimmie, cervi pomellati, macachi, volpi e sciacalli. Tra i rettili, ci sono tartarughe, pitoni, coccodrilli e diverse razze di serpenti velenosi tra cui il famoso cobra. Ci sono moltissime specie di uccelli.\nSport.\nLo sport pi\u00f9 praticato in Bangladesh \u00e8 il cricket, diffuso dai tempi della dominazione inglese: il 9 febbraio 2020, la squadra di cricket del Bangladesh Under 19 ha vinto la Coppa del mondo di cricket Under 19, tenutasi in Sudafrica, battendo l'India. A partire dal 2012, \u00e8 stata istituita a livello professionale la Bangladesh Premier League. Oltre al cricket ovviamente anche altri sport occidentali come il calcio e il badminton sono diventati molto diffusi. Attualmente posizionata al 182\u00ba posto nel ranking FIFA la Nazionale di calcio del Bangladesh, non ha al momento ottenuto importanti risultati in campo internazionale. Lo sport nazionale \u00e8 lo Kabbadi.\nTradizioni.\nTradizioni culinarie.\nLa tradizione culinaria del Bangladesh ha stretti rapporti con il mondo indiano e mediorientale, a cui si sommano caratteristiche proprie. I principali alimenti sono a base di riso e curry. Tipico snack originario del Bangladesh a base di melanzane viene chiamato beguni. Alcuni prodotti comuni sono \"R\u00f4shogolla\", \"Ch\u00f4mch\u00f4me\" e \"Kalojam\".\nAbbigliamento.\nIl sari \u00e8 di gran lunga l'abito femminile pi\u00f9 diffuso, sebbene sia molto popolare anche la salwar kamiz, oltre agli abiti di foggia occidentale soprattutto nelle aree urbane. Tra gli uomini il vestiario occidentale trova maggiore accettazione. Gli uomini, spesso in occasioni religiose, utilizzano il Kurta o i churidar. Diffuso fra gli uomini \u00e8 anche il Lungi, una sorta di lunga gonna che si lega intorno alla vita.\nFestivit\u00e0 nazionali.\nAltre festivit\u00e0.\nI due \"Eid\", Eid ul-Fitr e Eid ul-Adha sono le pi\u00f9 importanti festivit\u00e0 nel calendario islamico. Il giorno prima di Eid ul-Fitr \u00e8 chiamato \"Ciad Rat\" (la notte della Luna), ed \u00e8 spesso segnato dallo scoppio di petardi. A queste si sommano altre festivit\u00e0 musulmane. Tra le principali festivit\u00e0 ind\u00f9 vi sono \"Durga Puja\" e \"Saraswati Puja\". Tra le festivit\u00e0 buddiste v'\u00e8 il \"Buddho Purnima\", che segna la nascita del Buddha, mentre il Natale, chiamato \"Borodin\" (Gran giorno) \u00e8 celebrata dalla minoranza cristiana. La principale festivit\u00e0 laica \u00e8 il \"Pohela Baishakh\" o capodanno bengalese, che segna l'inizio del calendario bengalese. Altre feste sono \"Nobanno\", \"Poush parbon.\""}
{"id": "1336535", "revid": "1305772", "url": "https://it.wikipedia.org/wiki?curid=1336535", "title": "Fern\u00e1ndez", "text": ""}
{"id": "1336536", "revid": "363629", "url": "https://it.wikipedia.org/wiki?curid=1336536", "title": "Persona svenuta", "text": ""}
{"id": "1336537", "revid": "287204", "url": "https://it.wikipedia.org/wiki?curid=1336537", "title": "Fernandez", "text": ""}
{"id": "1336540", "revid": "1451528", "url": "https://it.wikipedia.org/wiki?curid=1336540", "title": "Alluvione di Salerno del 25 ottobre 1954", "text": "L'alluvione di Salerno del 25-26 ottobre 1954 fu una grave catastrofe causata da precipitazioni meteoriche di portata eccezionale; la tragedia fu talora aggravata nelle aree interessate da disboscamenti dissennati, i quali favorirono alcuni movimenti franosi estesi e distruttivi.\nL'evento.\nLa pioggia cominci\u00f2 a cadere con intensit\u00e0 moderata dalle ore 13:00 del 25 ottobre 1954, diventando pi\u00f9 intensa verso le ore 17:00. Le precipitazioni aumentarono sempre pi\u00f9 fino ad assumere le caratteristiche di un nubifragio, raggiungendo la massima intensit\u00e0 fra le ore 20:00 e la mezzanotte, ma proseguendo poi per tutta la notte: esse furono talmente abbondanti che tra le ore 13 e tutta la notte successiva erano caduti pi\u00f9 di 500\u00a0mm di pioggia.\nI danni.\nLa zona maggiormente colpita fu quella nella regione Campania, della costiera amalfitana fino alla citt\u00e0 di Salerno, e precisamente le localit\u00e0 di Vietri sul Mare, Cava de' Tirreni, Salerno, Maiori, Minori, Tramonti.\nLe devastazioni furono immense: frane, voragini, ponti crollati, strade e ferrovie distrutte in pi\u00f9 punti, case spazzate via, scantinati allagati. I danni si calcolarono superiori ai 45 miliardi di lire.\nLa furia delle acque caus\u00f2 estese frane, una delle quali, staccatasi dal pendio di un monte da poco disboscato, spazz\u00f2 via il villaggio di Molina, ed un vicino ponte monumentale dell'acquedotto, chiamato \"Ponte del Diavolo\".\nI due torrenti Bonea e Cavaiola provenienti da Cava trascinarono a mare una tale quantit\u00e0 di detriti da creare l'attuale spiaggia di Vietri. Tutta la costa del salernitano comunque cambi\u00f2 il suo aspetto, risultando in numerosi punti pi\u00f9 avanzata a causa dell'apporto di detriti.\nA Maiori furono danneggiate le borgate alte, buona parte del centro storico ed alcuni edifici lungo il torrente Reginna il quale, ostruito dai tronchi degli alberi trascinati a valle dalle acque, erose le fondamenta dei palazzi lungo il suo corso, facendone crollare le facciate.\nSuccessivamente le case distrutte furono sostituite con palazzi moderni, quelli che attualmente caratterizzano il centro di Maiori.\nNel Municipio vi \u00e8 una lapide che ricorda ed elenca i nomi dei 37 morti nell'alluvione dell'ottobre 1954.\nLe vittime.\nIn tutto si contarono (fra morti e dispersi) 318 vittime, 250 feriti, e circa 5.500 senzatetto.\nA Salerno le vittime furono un centinaio e circa 100 i feriti; a Vietri sul Mare le vittime furono oltre 100; a Cava de' Tirreni 37; a Maiori 37."}
{"id": "1336541", "revid": "767487", "url": "https://it.wikipedia.org/wiki?curid=1336541", "title": "Jon Carin", "text": "Biografia.\nNoto principalmente per la sua collaborazione con i Pink Floyd e pi\u00f9 specificamente con il chitarrista David Gilmour (con il quale apparve al Live Aid con Bryan Ferry nel 1985) e con il bassista Roger Waters. Nei primi anni ottanta \u00e8 stato anche il frontman del gruppo Industry, con i quali ha prodotto il singolo di successo \"State of the Nation\" nel 1983, seguito dall'album \"Stranger to Stranger\". Nella tourn\u00e9e con David Gilmour nell'anno 2006 aggiunge alle tastiere anche l'uso della chitarra slide."}
{"id": "1336542", "revid": "765341", "url": "https://it.wikipedia.org/wiki?curid=1336542", "title": "Kick (White Rose Movement)", "text": "Kick \u00e8 il primo cd pubblicato dai White Rose Movement e risale al 2006. All'uscita del cd \u00e8 seguito un tour a livello mondiale (tra cui il Coachella Festival) con date in Inghilterra, in Italia, in Spagna ed in altri paesi."}
{"id": "1336548", "revid": "2023203", "url": "https://it.wikipedia.org/wiki?curid=1336548", "title": "Santa Maria Codifiume", "text": "Santa Maria Codifiume \u00e8 una frazione del comune di Argenta, in provincia di Ferrara, popolata da circa 2.500 abitanti \n\u00c8 situata sul lato sinistro del fiume Reno e bench\u00e9 faccia parte del comune di Argenta, gravita sulla cittadina bolognese di Molinella distante appena 5 km.\nIl centro abitato antico si sviluppa lungo l'asse di via Fascinata, cos\u00ec chiamata per il suo originario rivestimento, il quale dal Quattrocento a fine Settecento era composto da fascine di rami e canne per favorire il transito di carri sulla sua superficie sterrata.\nStoria.\nDurante la seconda guerra mondiale, nella primavera del 1945, il paese \u00e8 stato oggetto di intensi bombardamenti.\nEconomia.\nL'economia \u00e8 principalmente agricola e basata sulla coltivazione di frutta, in particolare mele e pere, di ottima qualit\u00e0 e particolarmente apprezzate sui mercati.\nSono presenti alcuni stabilimenti in cui la frutta viene selezionata e posta in conservazione (frigoriferi).\nIn passato era molto diffusa la coltivazione e la lavorazione della canapa, una fibra tessile molto diffusa in alternativa al ben pi\u00f9 costoso cotone, coltivazione attualmente non pi\u00f9 in essere; si trovano ancora nelle campagne alcuni invasi di acqua (maceri) nei quali venivano posti in macerazione i fasci di canne da canapa, in modo da eliminare per putrefazione la frazione legnosa e liberare la fibra: successivamente l'invaso veniva svuotato e i fasci venivano fatti asciugare al sole per successiva lavorazione meccanica di battitura e raccolta della fibra grezza pronta per le lavorazioni finali.\n\u00c8 in corso una piccola espansione della zona artigianale, con apertura di nuove attivit\u00e0."}
{"id": "1336565", "revid": "767487", "url": "https://it.wikipedia.org/wiki?curid=1336565", "title": "Comunit\u00e0 montana Zona Irno", "text": " \nLa Comunit\u00e0 montana Zona Irno era una comunit\u00e0 montana della provincia di Salerno, nata con lo scopo di salvaguardare l'ambiente naturale dell'omonima valle, incentivare l'agricoltura, l'artigianato e promuovere il turismo nel territorio. L'ente comprendeva 7 comuni lungo la Valle dell'Irno. La sede istituzionale si trovava a Baronissi.\nStoria.\nL'istituzione montana \u00e8 stata soppressa nel 2008 dalla Regione Campania nell'ambito di un piano di riorganizzazione. I comuni appartenenti sono stati fatti confluire nella nuova Comunit\u00e0 montana Irno - Solofrana insieme a quelli della Comunit\u00e0 montana Serinese Solofrana. Sono confluiti nel nuovo ente montano i comuni di Baronissi, Bracigliano, Calvanico, Fisciano e Siano, mentre ne sono rimasti fuori Mercato San Severino e Pellezzano, il primo poich\u00e9 di popolazione superiore ai 20.000 abitanti ed il secondo per carenza nei requisiti altimetrici."}
{"id": "1336566", "revid": "486946", "url": "https://it.wikipedia.org/wiki?curid=1336566", "title": "Alento-Monte Stella", "text": ""}
{"id": "1336567", "revid": "339392", "url": "https://it.wikipedia.org/wiki?curid=1336567", "title": "Zona Irno", "text": ""}
{"id": "1336568", "revid": "339392", "url": "https://it.wikipedia.org/wiki?curid=1336568", "title": "Zona dell'Irno", "text": ""}
{"id": "1336572", "revid": "339392", "url": "https://it.wikipedia.org/wiki?curid=1336572", "title": "Maceratese", "text": ""}
{"id": "1336576", "revid": "599013", "url": "https://it.wikipedia.org/wiki?curid=1336576", "title": "MTV Movie Award all'attore pi\u00f9 attraente", "text": "L'MTV Movie Award all'attore pi\u00f9 attraente (\"MTV Movie Award for Most Desirable Male\") \u00e8 un premio cinematografico statunitense assegnato annualmente dal 1992 al 1996. \n\u00c8 stato eliminato probabilmente perch\u00e9 di fatto tendeva a coincidere con il premio alla migliore performance maschile.\nVincitori e candidati.\nI vincitori sono indicati in grassetto, a seguire gli altri candidati."}
{"id": "1336577", "revid": "105621558", "url": "https://it.wikipedia.org/wiki?curid=1336577", "title": "MTV Movie Award all'attrice pi\u00f9 attraente", "text": "L'MTV Movie Award all'attrice pi\u00f9 attraente (\"MTV Movie Award for Most Desirable Female\") \u00e8 un premio cinematografico statunitense assegnato annualmente dal 1992 al 1996. \n\u00c8 stato eliminato probabilmente perch\u00e9 di fatto tendeva a coincidere con il premio per la miglior performance femminile.\nVincitori e candidati.\nI vincitori sono indicati in grassetto, a seguire gli altri candidati."}
{"id": "1336578", "revid": "124931969", "url": "https://it.wikipedia.org/wiki?curid=1336578", "title": "MTV Movie Award alla miglior coppia", "text": "L'MTV Movie Award alla migliore coppia \"(Best On-Screen Duo)\" \u00e8 un premio assegnato annualmente nel corso degli MTV Movie &amp; TV Awards. \n\u00c8 stato assegnato dal 1992 al 2000, per poi essere sostituto di fatto dall'MTV Movie Award alla migliore performance di gruppo (\"Best On-Screen Team\") dal 2001 al 2006. Nell'edizione del 2012 e del 2016 \u00e8 stato assegnato il premio al Miglior cast \"(Best Cast)\".\n\u00c8 stato reintrodotto nel 2013.\nVincitori e candidati.\nI vincitori sono indicati in grassetto, a seguire gli altri candidati."}
{"id": "1336579", "revid": "76963", "url": "https://it.wikipedia.org/wiki?curid=1336579", "title": "MTV Movie Award alla miglior canzone", "text": "L'MTV Movie Award alla miglior canzone (\"MTV Movie Award for Best Song From a Movie\") \u00e8 un premio cinematografico statunitense assegnato annualmente dal 1992 al 1999 e nel 2009.\nVincitori e candidati.\nI vincitori sono indicati in grassetto, a seguire gli altri candidati."}
{"id": "1336581", "revid": "767487", "url": "https://it.wikipedia.org/wiki?curid=1336581", "title": "Bimba - \u00c8 clonata una stella", "text": "Bimba - \u00c8 clonata una stella \u00e8 un film del 2002 di Sabina Guzzanti.\nTrama.\nBimba \u00e8 una diva capricciosa e senza talento che un giorno scopre di essere il clone di un'attricetta americana la cui gloria, prima di sparire nel dimenticatoio, \u00e8 durata solo pochi mesi. Questo fatto rende furiosa Bimba contro il dott. Salti, un uomo d'affari spregiudicato, autore della clonazione, ma soltanto perch\u00e9 ha scelto una matrice di cos\u00ec scarso rilievo. Pur di raggiungere il successo, nonostante un DNA di basso livello, Bimba nasconde i documenti che provano la sua clonazione e chiede alla sua cartomante di farle da agente.\nEdizioni video.\nIl film non ha mai avuto edizioni in video."}
{"id": "1336583", "revid": "19580", "url": "https://it.wikipedia.org/wiki?curid=1336583", "title": "Koli National Park", "text": ""}
{"id": "1336584", "revid": "174925", "url": "https://it.wikipedia.org/wiki?curid=1336584", "title": "Federico Fusco", "text": "Biografia.\nPrefetto di Parma, durante la Difesa di Parma del 1922, nel 1893 entr\u00f2 nell'amministrazione della Pubblica sicurezza e contemporaneamente cominci\u00f2 a frequentare l'Universit\u00e0 di Napoli.\nFu successivamente destinato alla questura di Milano, fino al 1896, e quindi venne inviato alla questura di Salerno.\nPass\u00f2 nell'amministrazione civile dello stesso Ministero dell'Interno nel 1897 e nel 1898, appena laureato, assunse servizio presso la prefettura di Caserta con incarichi inerenti amministrazioni comunali e provinciali.\nFu trasferito ancora alcune volte e a Fabriano assunse il compito non semplice di mediazione politica fra la conflittualit\u00e0 di strati proletari e padronato agendo su settori politici moderati, e, nel 1908, riusc\u00ec a risolvere la situazione.\nL'avvento del fascismo.\nDurante le barricate di Parma nell'agosto 1922, tent\u00f2 di mediare tra le parti, tuttavia Italo Balbo, capo della spedizione fascista, lo indic\u00f2 come uno strenuo nemico del fascismo.\nVista la situazione nazionale con stato d'assedio a Milano, Genova, Ancona, Livorno, Parma, entrato in vigore il 5 agosto, con delibera governativa, la gestione dell'ordine pubblico in citt\u00e0 pass\u00f2 dal prefetto Fusco al generale Lodomez.\nSuccessivamente il Consiglio dei ministri, nel settembre 1922, decise di sollevarlo dall'incarico a Parma e di metterlo a disposizione, affidandogli poi prefetture di citt\u00e0 di minor importanza dal 1923 al 1928, finch\u00e9 all'et\u00e0 di 56 anni, fu collocato a riposo \"per motivi di servizio\"."}
{"id": "1336591", "revid": "1494169", "url": "https://it.wikipedia.org/wiki?curid=1336591", "title": "Coppa ASAR 1909-1910", "text": "La Coppa ASAR 1909-1910 \u00e8 stata la prima edizione del campionato rumeno di calcio, disputata nel dicembre 1909 subito dopo la fondazione della Federcalcio rumena. Si concluse con la vittoria finale dell'Olympia Bucure\u1e63ti.\nContesto storico.\nNell'ottobre 1909 venne fondata la \"ASAR\" (Asocia\u0163iunea Societ\u0103\u0163ilor Atletice din Rom\u00e2nia, traducibile in \"Associazione delle societ\u00e0 atletiche in Romania) con 3 squadre fondatrici, nelle quali militavano in maggioranza atleti stranieri. Nel dicembre dello stesso anno venne organizzata tra queste squadre la \"Cupa ASAR\", considerato il primo campionato nazionale.\nAvvenimenti.\nNon si conosce con certezza il risultato finale tra l'United e l'Olimpia. Il 3-3 deriva da una probabile pubblicazione sul quotidiano \"Minerva\" del 13 dicembre 1909 non confermata. L'Annuario del Footbal indica come vincitrice del torneo l'Olimpia.\nAlla fine degli anni novanta Laz\u0103r Breyer, primo segretario dell'ASAR e giocatore dell'Olympia, consegn\u00f2 all'IFFHS i documenti e la sua testimonianza in qualit\u00e0 di ex-calciatore che la sua squadra perse contro l'United 1-0 e fu il Colentina il vero campione, tesi ulteriormente confermata da Gheorghe Costescu ma la federazione calcistica rumena non deliber\u00f2 nulla a proposito mantenendo l'Olympia come primo campione di Romania.\nClassifica finale.\nLegenda:\nNote:"}
{"id": "1336592", "revid": "287204", "url": "https://it.wikipedia.org/wiki?curid=1336592", "title": "Coppa Hans Herzog 1910-1911", "text": "La Coppa Herzog 1910-1911 \u00e8 stata la seconda edizione del campionato rumeno di calcio, disputata tra l'ottobre 1910 e il febbraio 1911 e si concluse con la vittoria finale dell'Olympia Bucure\u1e63ti al suo secondo titolo.\nFormula.\nLe stesse tre squadre della prima edizione si sfidarono nuovamente per il titolo ed ogni squadra affront\u00f2 due volte le avversarie. Dell'ultimo match tra Olympia e Colentina non si conosce il risultato, comunque ininfluente per il titolo.\nL'arbitro della partita era il capitano della squadra che non disputava l'incontro.\nClassifica finale.\nLegenda:\nNote:"}
{"id": "1336593", "revid": "287204", "url": "https://it.wikipedia.org/wiki?curid=1336593", "title": "Coppa Hans Herzog 1911-1912", "text": "La Coppa Herzog 1911-1912 \u00e8 stata la terza edizione del campionato rumeno di calcio disputata tra il settembre 1911 e il febbraio 1912 e si concluse con la vittoria finale dell'United AC Ploie\u0219ti.\nContemporaneamente fu disputato un altro trofeo, la Coppa Alexandru Bellio, che tuttavia diede lo stesso esito, non lasciando alcun dubbio sulla squadra calcistica campione di Romania 1912.\nFormula.\nPer il terzo anno consecutivo le stesse tre squadre giocarono il torneo. La sfida decisiva tra United Ploie\u0219ti e Olympia Bucarest venne giocata in nove dalla squadra della capitale perch\u00e9 a due studenti venne vietato di recarsi in trasferta.\nClassifica finale.\nLegenda:\nNote:"}
{"id": "1336595", "revid": "287204", "url": "https://it.wikipedia.org/wiki?curid=1336595", "title": "Coppa Hans Herzog 1912-1913", "text": "La Coppa Herzog 1912-1913 \u00e8 stata la quarta edizione del campionato di calcio rumeno disputata tra il febbraio e il maggio 1913 e vide la vittoria finale della Colentina AC Bucure\u0219ti. \nContemporaneamente venne ideata un'altra competizione, la Coppa Harwaster, che tuttavia si interruppe dopo il triangolare d'andata.\nFormula.\nIl numero di squadre aument\u00f2 da tre a sei, con cinque compagini della capitale. Parte dei risultati \u00e8 sconosciuta.\nClassifica finale.\nLegenda:\nNote:"}
{"id": "1336596", "revid": "21583", "url": "https://it.wikipedia.org/wiki?curid=1336596", "title": "Coppa Hans Herzog 1913-1914", "text": "La Coppa Herzog 1913-1914 \u00e8 stata la quinta edizione del campionato di calcio rumeno disputata nel maggio 1914 e vide la vittoria finale della Colentina AC Bucure\u0219ti, che si conferm\u00f2 campione.\nIn contemporanea fu disputata una nuova edizione della Coppa Alexandru Bellio, che tuttavia non fu ultimata.\nFormula.\nIl torneo ebbe luogo nel maggio 1914 a Bucarest e fu riservato ai club di categoria I. Si iscrissero tre squadre che non ebbero a disposizione diversi giocatori stranieri tornati in patria a causa della mobilitazione generale che avrebbe portato di l\u00ec a poco alla Prima guerra mondiale, mentre altri club non arrivarono neppure ad allestire una squadra.\nClassifica finale.\nLegenda:\nNote:"}
{"id": "1336597", "revid": "287204", "url": "https://it.wikipedia.org/wiki?curid=1336597", "title": "Coppa Jean Niculescu 1914-1915", "text": "La Coppa Niculescu 1914-1915 \u00e8 stata la sesta edizione del campionato di calcio rumeno disputata tra settembre e dicembre 1915 e vide la vittoria finale della Rom\u00e2no-Americana Ploie\u0219ti.\nUna seconda competizione, la Coppa Harwaster, naufrag\u00f2 dopo un solo match disputato.\nFormula.\nIl campionato, originariamente denominato \"Cupa Jean Luca P. Niculescu\" fu disputato da sei squadre. Per la prima volta partecip\u00f2 un club che non sia di Bucarest o Ploie\u0219ti, l'Oltenia Craiova.\nClassifica finale.\nLegenda:\nNote:"}
{"id": "1336598", "revid": "287204", "url": "https://it.wikipedia.org/wiki?curid=1336598", "title": "Coppa Jean Niculescu 1915-1916", "text": "La Coppa Niculescu 1915-1916 \u00e8 stata la settima edizione del campionato di calcio rumeno disputata tra il 6 marzo e il 15 maggio 1916 e vide la vittoria finale del Prahova Ploie\u0219ti, al suo primo titolo.\nMaggior successo ebbe una nuova edizione della Coppa Harwaster, che stavolta ebbe l'adesione di tutti i sei club dello scorso campionato federale, e vide la vittoria della Societatea Rom\u00e2no-American\u0103 Bucure\u0219ti.\nFormula.\nIl campionato, originariamente denominato \"Cupa Jean Luca P. Niculescu 1915-1916\", fu disputato da quattro squadre con incontri di andata e ritorno.\nAvvenimenti.\nLe tre compagini di Bucarest si rifiutarono di recarsi a Ploie\u0219ti per gli incontri casalinghi del Prahova perdendo cos\u00ec a tavolino e favorendo cos\u00ec la sua conquista del titolo. Non \u00e8 noto il risultato tra Colentina e Col\u021bea, comunque ininfluente ai fini della classifica.\nQuesto torneo fu l'ultimo prima che l'ingresso della Romania nella Prima guerra mondiale con la conseguente invasione tedesca bloccasse lo sport nazionale fino alla fine del conflitto.\nClassifica finale.\nLegenda:\nNote:"}
{"id": "1336600", "revid": "124277719", "url": "https://it.wikipedia.org/wiki?curid=1336600", "title": "Galium odoratum", "text": "Galium odoratum , detto comunemente stellina odorosa o asperula, \u00e8 una pianta appartenente alla famiglia delle Rubiacee.\nMorfologia.\nHa il fusto quadrangolare. Ha foglie ovali, ruvide disposte in verticilli di 6-9.\nI fiori, non grandi, bianchi, hanno la corolla formata da 4 petali e sono riuniti in infiorescenze con stelo.\nDistribuzione e habitat.\n\u00c8 un'erba molto comune, originaria dell'Europa e dell'Asia occidentale.\nCresce in montagna tra un'altezza di circa 400 e 1600, nei boschi di faggi e latifoglie.\nIn Italia si trova in Toscana ed in altre regioni, specialmente in faggete.\nUso.\n\u00c8 tipica la sua profumazione quando viene essiccata o fatta appassire, infatti i nomi popolari con i quali \u00e8 conosciuta fanno tutti riferimento a questa sua caratteristica. Le foglie secche sono usate in sacchetto come antitarmico da armadi, per profumare il tabacco da pipa, o per fissare gli aromi nei pot-pourri.\nIn Germania viene utilizzato anche in gelateria, e il suo sciroppo addizionato alla famosa Berliner Weisse e il gusto \u00e8 noto come \"Waldmeister\".\nLa pianta ha anche propriet\u00e0 terapeutiche: viene usata come antispasmodica e gastroenterica.\nDalla radice si ricava anche un pigmento giallo.\nLungo l'arco alpino viene usata anche per aromatizzare la grappa."}
{"id": "1336602", "revid": "47767", "url": "https://it.wikipedia.org/wiki?curid=1336602", "title": "Ethan", "text": "Origine e diffusione.\nDeriva dal nome ebraico \u05d0\u05b5\u05d9\u05ea\u05b8\u05df (\"Eitan\", pronunciato ), tratto dall'omonimo aggettivo che vuol dire \"solido\", \"robusto\", \"forte\", \"durevole\", \"perenne\" e anche \"che scorre sempre\" (se riferito a un fiume) e \"dalla lunga vita\" (se riferito a una persona).\nSi tratta di un nome biblico, portato da alcuni personaggi dell'Antico Testamento, fra i quali un cantore del tempio, considerato l'autore dei salmi 88 e 89, e Ethan l'Zraita, la cui saggezza era comparata quella di Salomone () (talvolta considerati la stessa figura); in alcune edizioni italiane del testo sacro, il loro nome \u00e8 reso nella forma \"Etan\". \nNei paesi anglofoni, il nome cominci\u00f2 ad essere usato occasionalmente dopo la riforma protestante; divenne un po' pi\u00f9 diffuso negli Stati Uniti grazie alla fama del rivoluzionario Ethan Allen (morto nel 1789), ma raggiunse una vera e propria popolarit\u00e0 solo al finire del XX secolo. In Spagna \u00e8 diffuso, come nome moderno, nella forma \"Izan\", che riflette la pronuncia inglese."}
{"id": "1336603", "revid": "486946", "url": "https://it.wikipedia.org/wiki?curid=1336603", "title": "Ethan (PK)", "text": ""}
{"id": "1336604", "revid": "767487", "url": "https://it.wikipedia.org/wiki?curid=1336604", "title": "Skin and Bones", "text": "Skin and Bones \u00e8 il primo album dal vivo del gruppo musicale statunitense Foo Fighters, pubblicato il 20 novembre 2006 dalla Universal Music Group.\nDescrizione.\nContenente il concerto parziale registrato dal gruppo a Los Angeles nell'agosto del 2006. \u00c8 disponibile anche in edizione DVD contenente l'intero concerto, mentre nell'edizione britannica vi \u00e8 contenuto un secondo DVD registrato durante un concerto all'Hyde Park di Londra tenuto nello stesso anno."}
{"id": "1336605", "revid": "174925", "url": "https://it.wikipedia.org/wiki?curid=1336605", "title": "Lampuga", "text": ""}
{"id": "1336606", "revid": "46291", "url": "https://it.wikipedia.org/wiki?curid=1336606", "title": "Thymus praecox", "text": "Il timo precoce (nome scientifico \"Thymus praecox\" ) \u00e8 una pianta perenne della famiglia delle Lamiaceae.\nEtimologia.\nIl nome generico (\"Thymus\") deriva da un antico nome greco usato da Teofrasto (371 a.C. \u2013 Atene, 287 a.C.), un filosofo e botanico greco antico, discepolo di Aristotele, autore di due ampi trattati botanici, per una pianta profumata utilizzata come incenso nei sacrifici. L'epiteto specifico (\"praecox\") indica una pianta con fioritura (o maturazione) precoce.\nIl nome scientifico \u00e8 stato definito per la prima volta dal botanico e guardia forestale ceco-tedesco Philipp Maximilian Opiz (C\u00e1slav, 5 giugno 1787 \u2013 Praga, 20 maggio 1858) nella pubblicazione \"Naturalientausch. - n. vi. (1824) 40; et in Flora, vii. (182)) Beil. 84.\" del 1824.\nDescrizione.\nQueste piante arrivano ad una altezza di 3 \u2013 10\u00a0cm. La forma biologica \u00e8 camefita reptante (Ch rept), sono piante che si distinguono per l'accrescimento degli organi aderente al suolo, con carattere strisciante; ma sono presenti anche altre forme biologiche come camefita suffruticosa (Ch suffr), sono piante perenni e legnose alla base, con gemme svernanti poste ad un'altezza dal suolo tra i 2 ed i 30\u00a0cm (le porzioni erbacee seccano annualmente e rimangono in vita soltanto le parti legnose). In questa pianta sono presenti delle ghiandole essenziali (\u00e8 una pianta aromatica). \nRadici.\nLe radici sono fascicolate e secondarie dai nodi del fusto.\nFusto.\nLa parte aerea del fusto \u00e8 repente, ossia i fusti sono lungamente striscianti e radicanti ai nodi e terminano con un apice solamente foglioso (i fiori si trovano solamente sui rami laterali eretti a inserzione distica). Il portamento del fusto \u00e8 anche \"a spalliera\", \u00e8 inoltre tetragono, con una sezione quadrangolare, a causa della presenza di fasci di collenchima posti nei quattro vertici. La superficie \u00e8 ricoperta da peli deflessi (ripiegati verso il basso) lunghi 0,3 - 0,4\u00a0mm \"olotrichi\" (i peli sono distribuiti tutto intorno al fusto). \nFoglie.\nLe foglie, picciolate, lungo il fusto sono disposte in modo opposto (in genere a 2 a 2) e ogni coppia successiva \u00e8 disposta ad angolo retto rispetto alla sottostante (disposizione decussata). La forma pu\u00f2 essere ovata o subrotonda. La proporzione fra larghezza/lunghezza varia da 1:1 a 1:2. Le foglie lungo il fusto possono essere progressivamente pi\u00f9 grandi verso l'alto oppure no. La superficie superiore \u00e8 glabra e lucida con nervi forti (i nervi sono pi\u00f9 sporgenti e colorati diversamente, paglierino, rispetto alla superficie della foglia). Le foglie inferiori sono riunite in fascetti basali (4 - 6 paia di foglie); le stipole sono assenti.\nInfiorescenza.\nLe infiorescenze sono formate da alcuni fiori raccolti in verticilli spicati eretti a forma da sferica a ovoide (le infiorescenze si trovano nella porzione superiore dei fusti che sono provvisti di peli patenti lunghi 0,5 - 0,7\u00a0mm). I verticilli sono terminali o (nel caso di infiorescenze allungate) ascellari distribuiti lungo il fusto pi\u00f9 o meno spaziati. Le brattee dell'infiorescenza sono simili alle foglie. La fioritura \u00e8 precoce.\nFiore.\nI fiori sono ermafroditi, zigomorfi, tetrameri (4-ciclici), ossia con quattro verticilli (calice \u2013 corolla \u2013 androceo \u2013 gineceo) e pentameri (5-meri: la corolla e il calice, ossia il perianzio, sono a 5 parti). Lunghezza del fiore: 4 \u2013 6\u00a0mm.\nFrutti.\nIl frutto \u00e8 uno schizocarpo composto da 4 nucule (tetrachenio) secche, con forme da ovoidi a oblunghe, con superficie liscia e glabra. L'endosperma \u00e8 scarso o assente.\nTassonomia.\nLa famiglia di appartenenza della specie (Lamiaceae), molto numerosa con circa 250 generi e quasi 7000 specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. La famiglia \u00e8 suddivisa in 7 sottofamiglie: il genere \"Thymus\" \u00e8 descritto nella trib\u00f9 Mentheae (sottotrib\u00f9 Menthinae) appartenente alla sottofamiglia Nepetoideae.\nIl numero cromosomico di \"T. praecox\" \u00e8: 2n = 24.\nVariabilit\u00e0 interspecifica e specie simili.\nIl genere \"Thymus\" \u00e8 molto difficile da \"trattare\" in quanto le varie specie sono molto simili ad un esame superficiale. Solamente dopo una analisi completa del portamento compreso l'apice vegetativo e i rami laterali \u00e8 possibile identificare un campione. Fondamentalmente si possono trovare tre tipi di portamento:\nImportante nell'identificare le varie specie \u00e8 anche il riconoscimento del carattere dei peli lungo il fusto: tipo, lunghezza e distribuzione. In particolare si riconoscono tre tipi di distribuzione dei peli:\nAnche il tipo di nervatura delle foglie \u00e8 soggetta a variabilit\u00e0 interspecifica. Si distinguono nervature \"forti\" quando i nervi sono pi\u00f9 sporgenti e colorati diversamente (paglierino) rispetto alla superficie della foglia; e nervature \"deboli\" per nervi meno rilevanti e colorati pi\u00f9 o meno di verde come le foglie.\nLa pianta di questa voce fa parte del Gruppo di \"Thymus serpyllum\" (Serpillo, Serpolino e Pepolino) comprendente (relativamente alla flora spontanea del territorio italiano) le seguenti specie (oltre a \"Thymus praecox\"): \"Thymus alpestris\" , \"Thymus odoratissimus\" , \"Thymus kosteleckyanus\" , \"Thymus oenipontanus\" , \"Thymus thracicus\" , \"Thymus longicaulis\" e \"Thymus pulegioides\" . Le specie di questo gruppo sono molto simili tra di loro e spesso vengono confuse le une con le altre; i caratteri comuni a questo gruppo sono:\nL'habitat tipico per queste specie sono i prati aridi di tipo steppico, le pietraie e le rupi soleggiate.\nSottospecie.\nPer la specie di questa voce sono riconosciute valide le seguenti sottospecie:\nSottospecie \"polytrichus\".\nNella pubblicazione \"Flora d'Italia\" questo taxon viene indicato con il nome di \"Thymus polytrichus\" (Timo a peli variabili).\nSottospecie \"praecox\".\nNella pubblicazione \"Flora d'Italia\" questo taxon viene indicato con il nome di \"Thymus humifusus\" (Timo nervoso). Sandro Pignatti inoltre descrive una variet\u00e0, chiamata \"Thymus valderius\" , ma attualmente definita con un altro nome: \"Micromeria marginata\" \nIbridi.\nIl taxon di questa voce con la specie \"Thymus kosteleckyanus\" forma il seguente ibrido:\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nSinonimi della sottospecie \"britannicus\"\nSinonimi della sottospecie \"caucasicus\"\nSinonimi della sottospecie \"grossheimii\"\nSinonimi della sottospecie \"jankae\"\nSinonimi della sottospecie \"polytrichus\"\nSinonimi della sottospecie \"widderi\"\nSinonimi della sottospecie \"zygiformis\"\nFitoterapia.\nIn medicina (fitoterapia) viene usato per estrarre il Timolo principio attivo usato in farmacologia come fungicida.\nCucina.\nIl Timo viene usato anche come aroma in cucina ma anche per le sue propriet\u00e0 balsamiche.\nGiardinaggio.\nDi questa specie esistono alcune varianti utilizzate anche in floricoltura e giardinaggio per la variet\u00e0 delle loro fioriture.\nAltre notizie.\nIl timo precoce in altre lingue \u00e8 chiamato nei seguenti modi:"}
{"id": "1336607", "revid": "40886", "url": "https://it.wikipedia.org/wiki?curid=1336607", "title": "CoBrA", "text": ""}
{"id": "1336608", "revid": "56818", "url": "https://it.wikipedia.org/wiki?curid=1336608", "title": "Proteine G", "text": ""}
{"id": "1336610", "revid": "767487", "url": "https://it.wikipedia.org/wiki?curid=1336610", "title": "Opel Olympia A", "text": "La Olympia A \u00e8 un'autovettura di fascia media prodotta dalla casa automobilistica tedesca Opel tra il 1967 ed il 1970. La lettera \"A\", non presente nella denominazione commerciale, \u00e8 utilizzata per distinguere questo modello come una nuova serie rispetto ai precedenti modelli omonimi.\nStoria e profilo.\nDebutto.\nA met\u00e0 degli anni sessanta, dopo il lancio della Kadett B, la gamma Opel non includeva una vera e propria berlina di classe media in grado d'inserirsi tra la Kadett stessa e la pi\u00f9 grande Rekord, che di l\u00ec a poco si sarebbe evoluta dal modello B al pi\u00f9 moderno modello C che avrebbe debuttato nel 1966. Per colmare questa lacuna, si diede quindi avvio al progetto di un modello completamente nuovo (la futura Ascona A), ma nell'attesa del suo lancio previsto solo per il 1970, i vertici della casa di R\u00fcsselsheim pensarono di colmare il vuoto con un modello di transizione, realizzando una versione \"up-market\" della \"Kadett B\".\nPer distinguere il pi\u00f9 possibile il nuovo modello da quello di origine, Opel scelse una denominazione specifica riutilizzando un nome glorioso nella storia del marchio, \"Olympia\", ricollegandosi quindi a modelli di successo del passato quali la Olympia e Olympia Rekord prodotte complessivamente dal 1935 al 1959. Allo stesso tempo la \"Olympia A\" riprese anche l'eredit\u00e0 della Opel 1200 uscita di produzione nel 1962, a sua volta un modello intermedio dalle molteplici funzioni commerciali, essendo nato in primo luogo come versione economica della Rekord P1 all'epoca in listino, ma anche come erede dell'ultima \"Olympia\", anch'essa una variante economica delle precedenti \"Olympia Rekord\" ed infine anche per preparare l'arrivo della prima \"Kadett\", che sar\u00e0 una delle eredi della \"1200\" assieme appunto alla futura \"Olympia A\", che venne introdotta nell'agosto del 1967.\nCaratteristiche.\nLa nuova \"Olympia A\" non fu altro che una versione pi\u00f9 lussuosa e meglio rifinita della Kadett B: rispetto al modello d'origine, da cui ereditava l'intera meccanica, presentava soltanto leggere modifiche estetiche all'abbigliamento della carrozzeria (nessun lamierato era nuovo) e degli interni. La carrozzeria di partenza era quella delle versioni \"LS\" (vale a dire con coda fastback a 2 o 4 porte) e coup\u00e9 della \"Kadett\". Le differenze riguardavano la mascherina anteriore (pi\u00f9 ampia e di diverso disegno, usata anche per le versioni statunitensi, dove la Kadett venne commercializzata come \"Buick Opel\"), il rivestimento in vinile del tetto e la fascia di raccordo dei gruppi ottici posteriori in alluminio satinato (entrambi assenti sulle \"Kadett\"), gli interni (dotati di rivestimenti pi\u00f9 sofisticati) e varie cornici in metallo lucido sparse per la carrozzeria.\nNessuna novit\u00e0, invece, dal punto di vista tecnico a cominciare dai motori che rimanevano i 4 cilindri in linea con cilindrate di 1078 (60\u00a0CV) e 1897\u00a0cm\u00b3 (90\u00a0CV) del modello d'origine. Unica novit\u00e0, la versione intermedia di 1.7 litri (1698\u00a0cm\u00b3 da 75\u00a0CV). L'unit\u00e0 motrice pi\u00f9 economica, quella da 1.1 litri, montava una distribuzione a valvole in testa mosse da un albero a camme laterale, mentre le altre due montavano un asse a camme in testa con bilancieri a dito. Le velocit\u00e0 massime raggiungibili con le tre motorizzazioni erano rispettivamente di 140, 153 e 162\u00a0km/h. Per il resto, dalla \"Kadett B\" vennero ripresi anche pianale, scocca e meccanica telaistica. L'architettura meccanica rimase quindi immutata, con motore anteriore longitudinale e trazione posteriore, con struttura a scocca portante, con impianto frenante misto, avantreno a ruote indipendenti con balestre trasversali e retrotreno ad assale rigido con molle elicoidali, quest'ultima una soluzione introdotta proprio in quello stesso periodo anche nella gamma \"Kadett\" in sostituzione del precedente retrotreno a balestre longitudinali. Il cambio era di tipo manuale a 4 marce.\nProduzione.\nDisponibile in 3 varianti di corpo vettura (berlina 2 porte, berlina 4 porte e coup\u00e9) e 2 allestimenti (\"L\", lussuoso, e \"SR\", sportivo), la \"Olympia A\" rimase in produzione fino al luglio 1970, vendendo poco pi\u00f9 di 80.000 esemplari (80.637 per la precisione). La gamma \"Olympia A\" nel corso della sua breve carriera commerciale fu cos\u00ec composta:\nData la breve permanenza in listino, la \"Olympia A\" conobbe un solo aggiornamento degno di nota durante la sua carriera commerciale, e cio\u00e8 alla fine del 1968, quando venne reso disponibile a richiesta con sovrapprezzo un cambio automatico a 3 rapporti.\nUn piccolo lotto di 8.530 esemplari venne destinato anche al mercato statunitense, dove la vettura venne commercializzata unicamente in abbinamento ad un motore da 1,5 litri.\nLa \"Olympia A\" non fu quindi un modello di gran successo commerciale, specialmente tenendo presente che la Opel, per la sua produzione aveva assunto ben 1.500 operai in pi\u00f9. Ma in ogni caso, nel 1970 il progetto relativo alla \"Ascona A\" giunse a pieno compimento e questa nuova vettura venne lanciata sul mercato un paio di mesi dopo l'uscita di scena della \"Olympia A\".\nRiepilogo caratteristiche.\nDi seguito vengono riepilogate le caratteristiche relative alla gamma della \"Olympia A\":\nOpel Olympia A "}
{"id": "1336612", "revid": "2130127", "url": "https://it.wikipedia.org/wiki?curid=1336612", "title": "Sportitalia Live 24", "text": "Sportitalia Live 24 (noto come SI Live 24) \u00e8 un canale televisivo sportivo italiano a diffusione nazionale che trasmette via internet e tramite HbbTV.\nStoria.\nNato come gemmazione dalla sorella Sportitalia all'inizio di settembre 2005 con il nome di SI Live 24 diventando poi nel 2007 Sportitalia 24.\nDa sabato 5 aprile 2008 Sportitalia 24 \u00e8 stato visibile anche in streaming sul sito ufficiale dell'emittente.\nDal 9 gennaio 2009, Sportitalia e Sportitalia 24 (non rientrando nella graduatoria relativa all'assegnazione del 40% della capacit\u00e0 trasmissiva dei multiplex nazionali) hanno cessato le trasmissioni sul mux Mediaset 2 trasferendosi nel mux TIMB 1.\nDal 10 marzo 2009 Sportitalia 24 \u00e8 entrato a far parte della piattaforma Sky Italia sul canale 226.\nDal 21 agosto 2009 il canale ha cambiato nome in Sportitalia 2. Dai primi di novembre dello stesso anni, Sportitalia e Sportitalia 2 trasmettono vari eventi in 16:9. Durante queste trasmissioni, tuttavia, non viene attivato il corretto flag.\nDal 14 febbraio 2011 il canale Sportitalia 2 ha cambiato multiplex sul digitale terrestre. Tivuitalia societ\u00e0 di Screen Service si \u00e8 aggiudicata un contratto per trasmettere sulle proprie frequenze per due anni i canali di Sportitalia.\nDal 7 dicembre 2011 i canali Sportitalia 1 e Sportitalia 2 sono stati inseriti nel mux TIMB 2 solo dove \u00e8 gi\u00e0 avvenuto lo switch-off mentre dal 12 dicembre 2011 sono visibili per tutti sempre sul mux TIMB 2.\nIl 5 giugno 2012 i canali Sportitalia 1, Sportitalia 2 e Sportitalia 24 sono stati rimossi dal mux TivuItalia.\nIl 1\u00ba novembre 2013 a mezzanotte i canali Sportitalia 1, Sportitalia 2 e Sportitalia 24 sono stati chiusi e sostituiti dai nuovi canali del gruppo LT Multimedia Sport Uno, Sport Due, Sport Tre che a loro volta sono stati chiusi il 20 febbraio 2014. Attualmente sul digitale terrestre le numerazioni usate dai canali Sportitalia sono utilizzate da canali editi dalla GM Comunicazione: Sport 1 (LCN 61) e Nuvolari (LCN 62).\nSportitalia 2 \u00e8 stata l'ultima delle tre reti ad attuare lo Switch-off, e ha offerto gli ultimi secondi di trasmissione targata Sportitalia, con il servizio della conferenza stampa dell'allenatore del Milan Massimiliano Allegri.\nIl 1\u00ba luglio 2019, quasi 6 anni dopo la chiusura, l'emittente torna in onda come SI Live 24, esclusivamente in streaming via web e in modalit\u00e0 HbbTV sulle Smart TV abilitate.\nProgrammi.\nGran parte della giornata era ed \u00e8 dedicata tuttora alle notizie: alcune ore sono occupate da repliche di programmi di Sportitalia, ma non di rado vi sono delle dirette di eventi (come l'Euroleague di basket che sarebbe stata trasmessa fino al 2015). L'emittente prima della chiusura nel 2013 trasmetteva anche dei magazine dedicati allo sport e alcune televendite di prodotti gestite dalla sammarinese Puntoshop."}
{"id": "1336615", "revid": "46291", "url": "https://it.wikipedia.org/wiki?curid=1336615", "title": "Origanum majorana", "text": "L'origano maggiorana (nome scientifico \"Origanum majorana\" ) \u00e8 una erbacea perenne aromatica appartenente alla famiglia delle Lamiaceae. e al genere Origanum. \u00c8 conosciuta anche con il nome di \"Persia\".\nEtimologia.\nIn tempi moderni, prima ancora di Linneo \u00e8 stato il botanico francese Joseph Pitton de Tournefort (Aix-en-Provence, 5 giugno 1656 \u2013 Parigi, 28 dicembre 1708) a denominare queste piante. In realt\u00e0 l'etimologia del nome del genere si pu\u00f2 far risalire a 2000 anni prima presso i greci, forse da Teofrasto (371 a.C. \u2013 Atene, 287 a.C.) un filosofo e botanico greco antico, discepolo di Aristotele, autore di due ampi trattati botanici che per primo ha usato questo nome per un'erba aromatica). \"Origanum\" \u00e8 formato da due parole \"\u00f2ros\" (= monte) e \"gan\u00e0o\" (= io mi compiaccio) che insieme potrebbero alludere ad un concetto di \"delizia della montagna\" o anche \"bellezza, luminosit\u00e0, ornamento, gioia della montagna\". L'epiteto specifico (\"majorana\") \u00e8 pi\u00f9 incerto e potrebbe risalire alla parola latina \"amaracus\" o anche alla parola greca \"am\u00e0racos\" i cui significati potrebbero essere \"avente odore\"; oppure dal latino medievale \"maiorane\" con il quale si indicava la pianta di questa voce (\"Majorana hortensis\" o comunemente maggiorana).\nIl nome scientifico della specie \u00e8 stato definito da Linneo (1707 \u2013 1778), biologo e scrittore svedese considerato il padre della moderna classificazione scientifica degli organismi viventi, nella pubblicazione \"Species Plantarum - 2: 590. 1753\" del 1753.\nDescrizione.\nLe maggiorane arrivano ad una altezza di 20\u201360\u00a0cm. La forma biologica \u00e8 emicriptofita scaposa (H scap), ossia in generale sono piante erbacee, a ciclo biologico perenne, con gemme svernanti al livello del suolo e protette dalla lettiera o dalla neve e sono dotate di un asse fiorale eretto e spesso privo di foglie. Nei climi freddi hanno un ciclo biologico annuale (forma biologica terofita scaposa - T scap).\nRadici.\nLe radici sono dei fittoni.\nFusto.\nLa parte aerea del fusto consiste in fusti eretti, legnosi alla base e ramoso-corimbosi presso l'infiorescenza. Il fusto \u00e8 pubescente per peli tutti uguali, ed ha una sezione quadrangolare a causa della presenza di fasci di collenchima posti nei quattro vertici, mentre le quattro facce sono concave.\nFoglie.\nLe foglie lungo il fusto sono disposte in modo opposto (in genere a 2 a 2). Sono picciolate con una lamina intera a forma da ovata a ovato-lanceolata e ristrette alla base (base ottusa o arrotondata). Il colore \u00e8 verde su entrambe le facce. Le stipole sono assenti. Dimensione: larghezza 5 \u2013 10\u00a0mm; lunghezza 8 \u2013 20\u00a0mm.\nInfiorescenza.\nLe infiorescenze sono formate da dense spighe peduncolate con forme pi\u00f9 o meno ovate e fiori (non molti - massimo 8) subsessili. Nell'infiorescenza sono presenti delle brattee con forme ovali-rombiche cigliate sui bordi e con la superficie pelosa. Dimensione dell'infiorescenza: larghezza 5 \u2013 6\u00a0mm; lunghezza 7 \u2013 9\u00a0mm. Dimensione delle brattee: larghezza 3\u00a0mm; lunghezza 4,5\u00a0mm.\nFiore.\nI fiori sono ermafroditi, zigomorfi, tetrameri (4-ciclici), ossia con quattro verticilli (calice \u2013 corolla \u2013 androceo \u2013 gineceo) e pentameri (5-meri: la corolla e il calice - il perianzio - sono a 5 parti).\nFrutti.\nIl frutto \u00e8 uno schizocarpo composto da 4 nucule. La forma \u00e8 ovoide con superficie glabra e liscia.\nTassonomia.\nLa famiglia di appartenenza della specie (Lamiaceae), molto numerosa con circa 250 generi e quasi 7000 specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. La famiglia \u00e8 suddivisa in 7 sottofamiglie: il genere \"Origanum\" \u00e8 descritto nella trib\u00f9 Mentheae (sottotrib\u00f9 Menthinae) appartenente alla sottofamiglia Nepetoideae.\nLe specie (e quindi il genere Origanum) nella flora spontanee italiana sono suddivise in due sezioni con i seguenti caratteri:\nLa specie di questa voce appartiene alla seconda sezione.\nIl numero cromosomico di \"O. majorana\" \u00e8: 2n = 30.\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nUsi.\nFarmacia.\nSecondo la medicina popolare questa pianta ha le seguenti propriet\u00e0 medicamentose:\n\u00c8 anche un'erba molto ricca di vitamina C, di oli essenziali, tannini e acido rosmarinico pertanto \u00e8 molto usata in erboristeria, in aromaterapia ed anche nell'industria cosmetica. \u00c8 indicata nella cura dell'emicrania.\nCucina.\nLa maggiorana \u00e8 un importante spezia nella tradizione culinaria italiana e greca. Le foglie sono la parte commestibile della pianta. Si distingue dall\"'Origanum vulgare\" per l'odore ed il gusto pi\u00f9 forte e floreale.\nAltre notizie.\nLa maggiorana in altre lingue \u00e8 chiamata nei seguenti modi:\nLa prima descrizione certa di questa pianta (con il nome di Majorana) ci arriva dal XIII secolo per mano di Albertus Magnus, vescovo cattolico, scrittore e filosofo tedesco appartenente all'ordine domenicano. Ma forse era conosciuta gi\u00e0 ai tempi di Gaio Plinio Secondo (Como, 23 \u2013 Stabiae, 25 agosto 79]), scrittore, ammiraglio e naturalista romano, che descrive un vegetale sconosciuto con il nome di \"amaracus\". Riferimenti a questa pianta si trovano ovunque dall'Europa (Francia, Germania e Spagna) alla Tunisia e fino all'India, coltivata per alimentare l'industria delle essenze con l'\"Olio essenziale di maggiorana\" usato nella produzione dei saponi, per profumare carni insaccate e naturalmente nell'erboristeria e nella cucina."}
{"id": "1336619", "revid": "1543377", "url": "https://it.wikipedia.org/wiki?curid=1336619", "title": "Z Grill", "text": "Lo Z Grill di Benjamin Franklin o semplicemente Z Grill \u00e8 un francobollo, dal valore facciale di 1 centesimo di dollaro statunitense, emesso dal United States Postal Service nel 1868 e raffigurante Benjamin Franklin. Impresso nella parte posteriore con la \"Griglia a Z\" (\"Z Grill\" in inglese), \u00e8 considerato il francobollo degli Stati Uniti pi\u00f9 raro e pi\u00f9 importante. Una \"Griglia a Z\" \u00e8 una particolare punzonatura a secco che imprimeva dei fori molto piccoli a sezione quadrata nella carta e visibili sulla parte posteriore dei francobolli.\nLa funzione della griglia era di consentire all'inchiostro del timbro annullatore di essere assorbito dalla carta del francobollo, allo scopo di evitare che potesse essere \"lavato\" l'annullo e successivamente riutilizzato il francobollo, truffando il servizio postale. L'uso delle griglie non risult\u00f2 pratico e ben presto se ne interruppe l'utilizzo.\nCi sono attualmente soltanto due Z-Grill conosciuti del 1 \u00a2 del 1868. Un esemplare fa parte della Collezione Benjamin Miller e appartiene alla Biblioteca Pubblica di New York. Ci\u00f2 lascia soltanto un singolo Z Grill 1 \u00a2 del 1868 in mano a privati.\nQuesto \"1868, 1 \u00a2 Z-Grill\" \u00e8 stato venduto per $935.000 nel 1998 alla Mystic Stamp Company, azienda che si occupa di commercio filatelico di Camden (New York). La casa d'aste Siegel batt\u00e9 il francobollo come componente della Collezione Robert Zoellner. \nSuccessivamente, nell'ottobre 2005, Sundman, presidente della Mystic Stamp Company, scambi\u00f2 il 1 \u00a2 Z-Grill del 1868 con un blocco di quattro francobolli \"Jenny Rovesciato\", di propriet\u00e0 del finanziere Bill Gross, e valutato circa $3.000.000. Con questa acquisizione, Gross divenne proprietario dell'unica collezione completa dei francobolli emessi dagli Stati Uniti d'America nel XIX secolo.\nEntrambi gli Z Grill sono stati esposti al National Postal Museum assieme alla prima parte della Collezione Benjamin Miller dal 27 maggio 2006 al 1\u00ba ottobre 2007."}
{"id": "1336635", "revid": "6923", "url": "https://it.wikipedia.org/wiki?curid=1336635", "title": "Queen Mary (transatlantico)", "text": ""}
{"id": "1336651", "revid": "92723", "url": "https://it.wikipedia.org/wiki?curid=1336651", "title": "Diritto all'oblio", "text": "Con la locuzione \"diritto all'oblio\" si intende, in diritto, una particolare forma di garanzia che prevede la non diffusione, senza particolari motivi, di informazioni che possono costituire un precedente \"pregiudizievole\" dell'onore di una persona, per tali intendendosi principalmente i precedenti giudiziari di una persona.\nIn base a questo principio non \u00e8 legittimo, ad esempio, diffondere informazioni relative a condanne ricevute o, comunque, altri dati sensibili di analogo argomento, salvo che si tratti di casi particolari ricollegabili a fatti di cronaca. Anche in tali casi la pubblicit\u00e0 del fatto deve essere proporzionata all'importanza dell'evento e al tempo trascorso dall'accaduto. Le leggi che regolamentano il diritto all'oblio si applicano esclusivamente alle persone fisiche e non alle aziende.\nNel diritto dell'Unione Europea.\nIl Regolamento generale sulla protezione dei dati (GDPR), in vigore da maggio 2018, regola il diritto all'oblio, agli articoli 17, 21 e 22.\nIl diritto di opposizione dell'interessato pone fine al trattamento per motivi di marketing diretto (art. 21, par. 2). \u00c8 derogabile se il trattamento ha fini di ricerca scientifica o storica o a fini statistici, e ci\u00f2 avviene per l'esecuzione di un compito di interesse pubblico (art. 21, par. 6).\nLa richiesta dell'interessato deve essere legittimamente motivata (art. 17) e il titolare pu\u00f2 comunque riprendere il trattamento se dimostra motivi legittimi cogenti e prevalenti sui diritti e le libert\u00e0 dell'opponente, inclusa quella di azione in giudizio (art. 21).\nQualora l'interessato abbia prestato il consenso al trattamento dei dati (art.9, par.2, a) oppure il trattamento sia necessario per motivi di interesse pubblico (art. 9, par.2, g), il diritto all'oblio dell'interessato \u00e8 posto entro i limiti dell'art. 22.\nPer le categorie particolari di dati personali (elencate all'art. 9 par.1) di cui \u00e8 vietato il trattamento, trova applicazione l'art. 22 par. 2: nel caso in cui la decisione del titolare basata unicamente sul trattamento automatizzato sia necessaria per la conclusione o l'esecuzione di un contratto tra l'interessato e un titolare del trattamento, o sia autorizzata dal diritto dell'Unione e dello Stato membro, l'interessato \"ha almeno\" il diritto di ottenere l'intervento umano da parte del titolare del trattamento, di esprimere la propria opinione e di contestare la decisione (art. 22, par. 1 e applicazione del par. 3)\nCome diritto collegabile alla cancellazione permanente dei dati, l'art. 16 afferma che l'interessato ha diritto ad ottenere l'integrazione e la rettifica dei propri dati personali. Il testo non rinvia esplicitamente ad eccezioni, casi particolari o limitazioni ulteriori di quest'ultimo diritto.\nItalia.\nLo schema di decreto provvisorio, approvato il 21 marzo 2018, conferma quanto segue: \"le p.a. trattano dati sensibili senza il consenso dell'interessato e, quindi, esclusivamente sulla base di una legge o di un regolamento\".\nIl codice fiscale \u00e8 una delle principali chiavi identificative di accesso per le banche dati della PA, e, relativamente ai servizi sul web, tramite ulteriori parametri di autenticazione.\nOrientamento giurisprudenziale.\nIn Italia il diritto all'oblio \u00e8 relativamente \u201cnuovo\u201d, essendo comparso nella giurisprudenza solo a partire dagli anni novanta del XX secolo.\nLa Corte di Cassazione lo ha definito come il:\nTale principio si applica sia ai cittadini comuni che ai personaggi che hanno (o hanno avuto) grande notoriet\u00e0. Il diritto all'oblio non \u00e8 applicabile nel caso in cui, per eventi sopravvenuti, il fatto precedente ritorni di attualit\u00e0 e rinasca un nuovo interesse pubblico all'informazione.\nIn sostanza, un individuo che abbia commesso un reato in passato ha il pieno diritto di richiedere che quel reato non venga pi\u00f9 divulgato dalla stampa e dagli altri canali di informazione; a condizione che il pubblico sia gi\u00e0 stato ampiamente informato sul fatto e che sia trascorso un tempo sufficiente dall'evento, tale da far scemare il pubblico interesse all'informazione per i casi meno eclatanti.\nQuesto principio, fondamento di una corretta applicazione dei principi generali del diritto di cronaca, si basa sul presupposto che, quando un determinato fatto \u00e8 stato assimilato e conosciuto, cessa di essere utile per l'interesse pubblico: smette di essere oggetto di cronaca e ritorna a essere un fatto privato. Nel momento in cui l'interesse pubblico si affievolisce, fino a scomparire del tutto, \u00e8 opportuno tutelare la reputazione delle persone coinvolte nel fatto facendo prevalere il diritto alla riservatezza sul diritto di cronaca. Nel caso, ad esempio, del reato di lesioni personali, per i protagonisti in negativo della vicenda \u00e8 inizialmente giustificata dalla necessit\u00e0 di informare il pubblico, non lo \u00e8 pi\u00f9 dopo che la notizia sia risultata largamente acquisita. Questo diritto difende indirettamente anche le vittime, in quanto ogni volta che un caso viene rievocato finisce per pesare di riflesso su chi lo ha dolorosamente subito nel ruolo di parte lesa (si pensi al caso delle violenze sessuali).\nUn altro fattore da tenere in considerazione riguarda l'articolo 27, Comma 3\u00b0 della Costituzione secondo cui \"\u201cLe pene [\u2026] devono tendere alla rieducazione del condannato\u201d\" (principio della funzione rieducativa della pena). Il diritto all'oblio favorirebbe, in questo senso, il reinserimento sociale dell'accusato, il suo ritorno alla societ\u00e0 civile.\nSull'esistenza del diritto all'oblio si \u00e8 espressa positivamente anche la Suprema Corte di Cassazione. Con la sentenza 16111 del 2013 (Cassazione Civile) la Corte ha affermato che, per reiterare legittimamente notizie attinenti a fatti remoti nel tempo, \u00e8 necessario il rilevante collegamento con la realt\u00e0 attuale e la concreta utilit\u00e0 della notizia, da esprimersi sempre nei vincoli della cosiddetta \"continenza espositiva\".\nLa sentenza numero 23771/2015 del Tribunale di Roma ha precisato che il diritto all'oblio non \u00e8 altro che una particolare espressione del diritto alla riservatezza e ha chiarito quali sono i presupposti al ricorrere dei quali \u00e8 possibile ottenere l'attuazione del diritto all'oblio. Innanzitutto si \u00e8 sancito che il fatto che si intende \"dimenticare\" non sia recente ma, piuttosto, sia trascorso un determinato lasso di tempo dall'avvenimento in questione e, in secondo luogo, si \u00e8 precisato che tale fatto deve avere uno scarso interesse pubblico. Del resto \u00e8 necessario un bilanciamento del diritto all'oblio sia con il diritto di cronaca che con l'interesse pubblico a conoscere le informazioni che possono essere acquisite attraverso la rete internet.\nIn aggiunta al prima citato articolo 27, Comma 3 della Costituzione bisogna anche tenere conto dei dati personali che entrano in gioco spesso correlati al diritto all'oblio. A tal proposito, si pu\u00f2 far riferimento al Regolamento Comunitario sulla protezione dei dati \u201crelativo alla protezione delle persone fisiche con riguardo al trattamento dei dati personali\" del 27 aprile 2016\n, secondo il quale, all'articolo 17 comma 1 (\"Diritto all'oblio e alla cancellazione\") l'interessato ha il diritto di richiedere la rimozione dei dati personali che lo riguardano, in particolare in relazione ai dati personali resi pubblici quando l'interessato era un minore, se sussiste uno dei seguenti motivi:\n\"a) i dati personali non sono pi\u00f9 necessari rispetto alle finalit\u00e0 per le quali sono stati raccolti o altrimenti trattati;\nb) l'interessato revoca il consenso su cui si basa il trattamento conformemente all'articolo 6, paragrafo 1, lettera a), o all'articolo 9, paragrafo 2, lettera a), e se non sussiste altro fondamento giuridico per il trattamento;\nc) l'interessato si oppone al trattamento ai sensi dell'articolo 21, paragrafo 1, e non sussiste alcun motivo legittimo prevalente per procedere al trattamento, oppure si oppone al trattamento ai sensi dell'articolo 21, paragrafo 2;\nd) i dati personali sono stati trattati illecitamente;\ne) i dati personali devono essere cancellati per adempiere un obbligo legale previsto dal diritto dell'Unione o dello Stato membro cui \u00e8 soggetto il titolare del trattamento;\nf) i dati personali sono stati raccolti relativamente all'offerta di servizi della societ\u00e0 dell'informazione di cui all'articolo 8, paragrafo 1.\nTuttavia al comma 3 del medesimo articolo vengono specificati i casi in cui il trattamento dei dati \u00e8 necessario:\n\"a) per l'esercizio del diritto alla libert\u00e0 di espressione;\nb) per l'adempimento di un obbligo legale che richieda il trattamento previsto dal diritto dell'Unione o dello Stato membro cui \u00e8 soggetto il titolare del trattamento o per l'esecuzione di un compito svolto nel pubblico interesse oppure nell'esercizio di pubblici poteri di cui \u00e8 investito il titolare del trattamento;\nc) per motivi di interesse pubblico nel settore della sanit\u00e0 pubblica in conformit\u00e0 dell'articolo 9, paragrafo 2, lettere h) e i), e dell'articolo 9, paragrafo 3;\nd) a fini di archiviazione nel pubblico interesse, di ricerca scientifica o storica o a fini statistici conformemente all'articolo 89, paragrafo 1, nella misura in cui il diritto di cui al paragrafo 1 rischi di rendere impossibile o di pregiudicare gravemente il conseguimento degli obiettivi di tale trattamento;\ne) per l'accertamento, l'esercizio o la difesa di un diritto in sede giudiziaria.\"\nIn Italia, il diritto all'oblio viene rispettato anche al di fuori delle aule di giustizia e a tenerlo in debito conto, innanzitutto, \u00e8 il Testo unico dei doveri del giornalista, entrato in vigore il 3 febbraio 2016, il cui articolo 3 impone a tutti i giornalisti il rispetto dell'identit\u00e0 di ciascuna persona coinvolta nei fatti trattati (punto a) e del reinserimento sociale da parte di un condannato (punti b e c).\nL'intervento del garante della privacy.\nIn Italia il principio del diritto all'oblio si concretizza grazie al Garante per la protezione dei dati personali. Il Garante della privacy nel 2005 ha provato a individuare una soluzione tecnica per garantire la trasparenza sull'argomento ed evitare che si creino, tramite i motori di ricerca, delle \"gogne elettroniche\". Il Garante ha esaminato un caso in cui a un soggetto era stata erogata una sanzione da parte di un ente pubblico. Sul proprio sito web l'ente aveva indicato la violazione ed il nome del violatore, al che l'interessato aveva richiesto che fosse tolto il suo nome, invocando il diritto alla riservatezza. Il garante stabil\u00ec: \nNel gennaio 2013 il giudice unico del Tribunale di Ortona (CH) ha condannato la testata online PrimaDaNoi.it al pagamento di una multa di oltre 17.000 euro, comprensiva di risarcimento danni e spese legali, per un fatto di cronaca giudiziaria avvenuto nel 2008 che aveva coinvolto due ristoratori. Nel 2010 uno dei due esercenti, appellandosi al diritto all'oblio, aveva richiesto al direttore del quotidiano di rimuovere l'articolo che lo riguardava, ma la richiesta era stata rifiutata. Nel 2011 il pezzo era stato cancellato dai motori di ricerca a titolo meramente transattivo. Nel 2013, a seguito della condanna del tribunale, l'articolo \u00e8 stato rimosso anche dall'archivio della testata.\nSecondo il giudice, \u00abil trattamento dei dati personali si \u00e8 protratto per un periodo di tempo superiore a quello necessario agli scopi (esercizio del diritto di cronaca giornalistica) per i quali i dati sono stati raccolti e trattati\u00bb. L'editore della testata, a febbraio 2013, ha proposto ricorso in Cassazione contestando non solo la nullit\u00e0 della sentenza (\u00abnessuno si \u00e8 accorto della omessa notificazione del ricorso e/o dell'assenza dal giudizio del Garante per la protezione dei dati personali\u00bb, sostiene la difesa) ma anche il fatto che essa sia \u00ablesiva dei diritti ed interessi sanciti dalla legge a garanzia delle attivit\u00e0 e finalit\u00e0 giornalistiche\u00bb.\nNel \"provvedimento n. 400 del 6 ottobre 2016\" il Garante della Privacy ha stabilito che non \u00e8 possibile invocare il diritto all'oblio per vicende giudiziarie il cui iter processuale si sia concluso da poco tempo, anche se il tema \u00e8 di particolare gravit\u00e0. In questi casi prevale l'interesse pubblico a conoscere le notizie. Con questa motivazione, l'Autorit\u00e0 garante ha dichiarato infondata la richiesta di deindicizzazione di alcuni articoli presentata da un ex consigliere comunale coinvolto in un'indagine per corruzione e truffa.\nIl Garante della privacy ha applicato il principio del \"diritto all'oblio\" anche nel caso di una persona offesa. A distanza di tempo, periodicamente, la stampa riprendeva l'accaduto. La persona offesa ha chiesto ed ottenuto che della vicenda non se ne dovesse pi\u00f9 parlare.\nIl diritto di riprodurre fatti negativi, purch\u00e9 veritieri, da parte di organi di stampa ed assimilati trova un limite nel \"principio della pertinenza\": i fatti possono essere riproposti, anche a distanza di tempo, solo se hanno una stretta relazione con nuovi fatti di cronaca e se vi \u00e8 un interesse pubblico alla loro diffusione.\nDiritto all'oblio anche senza nome.\nNel mese di luglio 2019, il Garante della Privacy ha stabilito che il diritto all'oblio possa essere invocato anche partendo da dati presenti sul web e che non siano nome e cognome dell'interessato, nel caso lo rendano identificabile, anche in via diretta. Questa decisione si riferisce al reclamo di un professionista che aveva chiesto invano a Google di cancellare una URL reperibile online digitando non il proprio nome, ma la sua qualifica di presidente di una determinata cooperativa.\nI casi.\nTale diritto all'oblio \u00e8 stato affermato per la prima volta nel corso di un processo riguardante la pubblicazione, nell'ambito di un gioco a premi, del 14 gennaio 1990 da parte del quotidiano romano \u201cIl Messaggero\u201d di una prima pagina del 7 dicembre 1961 nella quale si riportava foto e nome di un individuo reo confesso di omicidio che nel frattempo aveva espiato la pena e si era reinserito nella societ\u00e0; secondo il Tribunale di Roma (sent. 15 maggio 1995) ci\u00f2 che in realt\u00e0 difetta nella riproduzione a distanza di circa 30 anni della notizia di cui trattasi \u00e8 l'attualit\u00e0 del pubblico interesse. Il quotidiano ha quindi pesantemente interferito sulla vita privata del soggetto senza che vi fosse alcuna utilit\u00e0 sociale nell'informazione resa al pubblico per un occasionale motivo di gioco.\nIl tribunale riconobbe gli estremi del reato di diffamazione (art. 595 c.p.). L'editore fu quindi condannato al risarcimento della parte lesa.\nNel 29 novembre 1996 la programmazione di Rai 1 prevedeva la messa in onda de \"Il caso Bozano\" per il ciclo \"I Grandi Processi\", programma mirato ad approfondire i processi di cronaca che in tal caso si sarebbe dovuto occupare dell'omicidio di Milena Sutter avvenuto il 6 maggio 1971. I familiari della vittima, venuti a conoscenza di tale evento, chiesero all'emittente di bloccare la messa in onda invocando \"sensibilit\u00e0 per una ferita ancora aperta\". La Rai si rifiut\u00f2.\nI familiari si rivolsero dunque al Tribunale di Roma, invocando il diritto alla riservatezza e affermando che il programma riporterebbe \"\"all'impietosa curiosit\u00e0 dei telespettatori il nome, l'immagine e i sentimenti della vittima e dei suoi familiari a fini di spettacolo e senza alcuna giustificazione sul piano dell'informazione\".\"\nIl Tribunale di Roma rigett\u00f2 il ricorso, affermando che \u201cl\"\u2019interesse del singolo a veder tutelata la propria vita privata e ad impedire il perpetuarsi del ricordo di avvenimenti dolorosi che lo hanno visto protagonista \u00e8 destinato a soccombere se siffatti avvenimenti possano considerarsi come facenti parte del contesto sociale nel quale si sono verificati e su di essi non si sia mai sopito l'interesse della collettivit\u00e0, di modo che, potendo essere considerati un fatto di cronaca idoneo a suscitare riflessioni, commenti e giudizi, possa la loro divulgazione ritenersi giustificata da un interesse sociale\"\u201d.\nNel novembre 2000 i giornali annunciano che di l\u00ec a pochi mesi andr\u00e0 in onda su Canale 5 uno sceneggiato televisivo dal titolo \"Uno bianca\", che ripercorre le gesta criminali compiute dai fratelli Savi, ritenuti colpevoli dell'omicidio di 24 persone a seguito delle loro folli scorribande in Emilia-Romagna negli anni tra il 1987 e il 1994. I personaggi hanno tutti nomi di fantasia. Tra di essi c'\u00e8 Milvia, una ragazza italiana, mora, rappresentata come succube e vittima di uno dei banditi cui \u00e8 sentimentalmente legata, mai sospettata dagli inquirenti di complicit\u00e0 nei delitti. Il nome \u00e8 facilmente riconducibile a quello di Eva Mikula, personaggio reale, fidanzata con uno dei fratelli Savi nel periodo che coincide con le gesta criminali della banda. Eva Mikula entra in possesso del copione dello sceneggiato e lo visiona, chiedendo a Mediaset di bloccare la programmazione dello sceneggiato.\nLa richiesta viene inizialmente rifiutata. Con procedimento d'urgenza Eva Mikula ricorre al Tribunale di Roma chiedendo che venga inibita a Mediaset la messa in onda dello sceneggiato perch\u00e9 genericamente lesivo della sua onorabilit\u00e0 e del diritto all'oblio. Il Tribunale respinge la richiesta, affermando che \"\u201cNon \u00e8 lesivo della personalit\u00e0 altrui uno sceneggiato televisivo basato su fatti di cronaca che per la loro eccezionalit\u00e0 e per la efferatezza dei delitti rievocati necessitano di essere ricordati e tramandati, non potendosi invocare una sorta di diritto all'oblio rispetto a vicende per le quali non sia venuto meno l'interesse del pubblico\u201d\" (Tribunale di Roma, 1\u00ba febbraio 2001).\nIn approfondimento al caso va detto che il personaggio di Milvia \u00e8 indulgente nei riguardi della Mikula, per come questa viene rappresentata nello sceneggiato. Milvia \u00e8 decisamente succube del capo della banda, dal quale viene spesso maltrattata, aspetto che slega il personaggio da un'effettiva complicit\u00e0 con le imprese criminali della banda. Non si pu\u00f2 certo dire, quindi, che la reputazione della Mikula ne esca compromessa, poich\u00e9 la figura rappresentata corrisponde a quella sempre rivendicata da lei stessa durante i vari processi.\nObbligo di aggiornamento.\nOltre all'aspetto principale, per la Cassazione (sent. 5525/2012) la questione si presenta anche come un problema di aggiornamento (quindi di incompletezza dell'informazione) che chiama in causa il requisito della verit\u00e0 della notizia anzich\u00e9 quello dell'interesse sociale; pi\u00f9 precisamente, il caso in cui \u00e8 chiamata a statuire riguarda un uomo politico ancora in attivit\u00e0 che lamentava la permanenza della notizia del suo arresto avvenuta molti anni prima senza l'informazione del successivo proscioglimento, cos\u00ec l'interessato aveva fatto ricorso al garante per richiederne la cancellazione dagli archivi online dei giornali che per\u00f2 aveva respinto il ricorso sottolineando che si trattava di politico ancora in attivit\u00e0 e quindi la soluzione della deindicizzazione non andava bene perch\u00e9 l'interesse alla conoscenza della notizia non era del tutto escluso.\nLa Cassazione afferma che la notizia deve rimanere ed anche essere reperibile, tutt'al pi\u00f9 deve essere aggiornata, perci\u00f2 richiama al riguardo l'art. 7 del Codice per la protezione dei dati personali e rinvia al giudice perch\u00e9 individui lo strumento per realizzare il diritto all'aggiornamento, quindi in questo caso non \u00e8 corretto parlare di diritto all'oblio ma di quello alla contestualizzazione dei dati; in seguito la sentenza ha suscitato molte preoccupazioni in quanto si \u00e8 pensato alludesse a un obbligo di aggiornamento continuo indipendentemente da richieste o segnalazioni degli interessati (materialmente quasi impossibile), ma in realt\u00e0 l'obbligo di aggiornamento sorge solo se c'\u00e8 una richiesta al riguardo, inoltre la sentenza continua a fare riferimento ad obblighi del sito originario e non coinvolge in alcun modo il motore di ricerca.\nIn Europa.\nFrancia.\nUn primo tentativo di regolamentare tale fattispecie di diritto all'oblio \u00e8 stato effettuato dal governo francese in un accordo con gli editori, attraverso la discussione della \"Charte du droit \u00e0 l'oubli dans les site collaboratifs et les moteurs de recherche\".\nGermania.\nUn caso concreto si \u00e8 verificato in Germania con la richiesta da parte di due fratelli condannati per l'omicidio dell'attore Walter Sedlmayr. Hanno presentato richiesta di cancellazione dei loro nomi da Wikipedia in tedesco. Il 27 ottobre 2009 gli avvocati dei due fratelli condannati per omicidio hanno mandato una lettera di diffida alla Fondazione Wikimedia richiedendo che i nomi dei colpevoli fossero rimossi dalla pagina Wikipedia in inglese sulla vittima, citando la decisione del 1973 della Corte Federale Costituzionale che consente la rimozione del nome di un criminale dagli ultimi resoconti, una volta terminata la custodia cautelare. Precedentemente, il rappresentante legale dei due fratelli aveva vinto una sentenza in contumacia presso la Corte Tedesca contro la Fondazione Wikimedia. Secondo l'Electronic Frontier Foundation, gli avvocati avevano anche contestato un Internet service provider in Austria che aveva pubblicato i nomi dei colpevoli. Wikimedia ha sede negli Stati Uniti, dove il Primo Emendamento protegge la libert\u00e0 di parola e di stampa, sotto le quali dovrebbero rientrare gli articoli di Wikipedia. In Germania, invece, la legge cerca di proteggere il nome dei privati dalla pubblicit\u00e0 indesiderata. Il 18 gennaio 2008 una corte ad Amburgo ha sostenuto i diritti personali dei due fratelli, che per la legge tedesca includono la rimozione dei loro nomi dagli archivi del caso. Il 12 novembre 2009 anche il New York Times ha riportato la notizia che uno dei due fratelli aveva una causa in corso contro la Fondazione Wikimedia in una corte tedesca. Coloro che hanno curato l'articolo sulla vittima sulla pagina tedesca di Wikipedia hanno rimosso i nomi dei colpevoli. The Guardian ha notato che per\u00f2 la causa ha portato ad effetto Streisand, ossia ad un'ampia pubblicizzazione del caso dovuta all'azione giudiziaria. Il 15 dicembre 2009, la Corte Federale Tedesca di Giustizia (Bundersgerichtshof) di Karlsruhe ha deciso che i siti internet tedeschi non devono controllare i loro archivi in modo da provvedere alla protezione permanente dei diritti personali per criminali condannati. Il caso si \u00e8 presentato quando il nome dei due fratelli \u00e8 stato trovato sul sito web Deutschlandradio, in un articolo di archivio datato luglio 2000.\nSpagna.\nL'iniziativa del garante della privacy spagnolo, sulla scia di un intervento precedente dell'Autorit\u00e0 italiana, si \u00e8 indirizzata soprattutto all'affermazione della responsabilit\u00e0 dei motori di ricerca (vedi \"infra\" \"\").\nExtra-UE.\nStati Uniti.\nI primi riferimenti al diritto all'oblio negli Stati Uniti si possono ritrovare nei casi \"Melvin v. Reid e Sidis v. FR Publishing Corp.\"\nNel caso \"Melvin v. Reid\" (1931), un'ex-prostituta venne accusata di omicidio e in seguito assolta. Successivamente tent\u00f2 di assumere un ruolo anonimo e riservato nella societ\u00e0. Tuttavia, il film \"The Red Kimono\" rivel\u00f2 la sua storia, e lei fece causa al produttore. La corte stabil\u00ec che \"ogni persona che vive nella rettitudine ha diritto alla felicit\u00e0 che include la libert\u00e0 da inutili attacchi alla propria persona, condizione sociale o reputazione.\"\nTuttavia nel caso \"Sidis v. FR Publishing Corp.\" il querelante William James Sidis, che era stato un bambino prodigio, desiderava trascorrere la vita adulta in tranquillit\u00e0, nell'anonimato; purtroppo il suo desiderio venne disatteso da un articolo sul The New Yorker. La corte stabil\u00ec in tale sede che esistono limiti al controllo sulla vita di un individuo e sui fatti a lui connessi, che esiste un valore sociale associato a fatti pubblicati e che un individuo non pu\u00f2 ignorare il proprio stato di celebrit\u00e0 soltanto perch\u00e9 lo vuole.\nNegli Stati Uniti non \u00e8 ancora presente la possibilit\u00e0 di far richiesta di deindicizzazione. Nel 2015 \u00e8 stata presentata da una della maggiori associazioni dei consumatori, Consumer Watchdog, un esposto alla Federal Trade Commission, con la richiesta di investigare sul tema.\nNegli Stati Uniti, un sondaggio ha indicato che 9 americani su 10 esigono una qualche forma di diritto ad essere dimenticati.\nL'11 marzo del 2015, US Intelligence Squared, un'organizzazione che mette in scena dibattiti competitivi (strutturati sul modello accusa-difesa), ha tenuto un dibattito incentrato sul quesito: \"Gli Stati Uniti dovrebbero adottare il \"diritto all'oblio\" online?\" La mozione \u00e8 stata respinta con una maggioranza del 56% del pubblico votante.\nIn linea con la proposta secondo cui le uniche informazioni che possono essere rimosse su richiesta dell'utente sono le informazioni che l'utente stesso ha inserito, alcuni critici ritengono che \"il diritto all'oblio\" vada contro la Costituzione degli Stati Uniti d'America in quanto proponga una forma indiretta di censura.\nMolte persone finite sotto l'opinione pubblica, per reati e/o per la loro fama, hanno cercato di assumere un posto tranquillo e anonimo della societ\u00e0 ma la possibilit\u00e0 di essere indicizzati ha reso tali soggetti un bersaglio facile per i mass-media. La mancanza di una legge sul \"diritto all'oblio\" ha generato una variet\u00e0 di sentenze dei singoli casi: secondo alcuni ogni persona ha il diritto di non ricevere inutili attacchi per la propria posizione sociale o reputazione, mentre per altri esiste un limite al diritto di poter controllare le informazioni sulla propria vita poich\u00e9 bisogna accettare il proprio status di persona riconoscibile.\nArgentina.\nL'Argentina ha visto casi di personaggi famosi contro Google e Yahoo! in cui i querelanti richiedevano la rimozione di alcuni risultati di ricerca e collegamenti a fotografie. Un caso, sollevato dall'artista Virginia Da Cunha, ha coinvolto fotografie fatte e caricate online con il suo consenso, per\u00f2 lei ha sostenuto che i risultati di ricerca associavano erroneamente le sue fotografia a contenuti pornografici. Il caso De Cunha ha raggiunto il successo inizialmente, facendo s\u00ec che in Argentina i motori di ricerca non mostrino immagini della celebrit\u00e0. La decisione, nel 2013, era ancora in appello.\nIndia.\nNell'aprile 2016 la Delhi High Court inizi\u00f2 a esaminare la questione dopo che un banchiere di Delhi richiese che alcune informazioni personali venissero rimosse dai risultati dei motori di ricerca in seguito a una disputa coniugale. In questo caso, poich\u00e9 la disputa era stata risolta, la richiesta fu considerata valida. La Corte richiese riscontri da parte di Google e altri motori di ricerca entro il 19 settembre per permettere alla Corte ulteriori indagini in materia. In seguito a richiesta da parte della Internet Freedom Foundation (IFF), preoccupata per le implicazioni sui diritti umani che una futura sentenza potrebbe avere, la Corte ha fissato la prossima udienza al 2 febbraio 2017.\nCorea del Sud.\nNel maggio del 2016, la Korea Communications Commission (KCC), agenzia statale per la gestione dei media, ha annunciato che i cittadini potranno fare richiesta ai motori di ricerca e agli amministratori dei siti web per evitare che i loro post restino di dominio pubblico. Il KCC ha pubblicato le \"linee guida per il diritto di restrizione all'accesso ai post da personal computer\", che entreranno in vigore nel giugno 2016 e che non si applicano ai contenuti di terze parti. Essendo che il diritto all'oblio riguarda il diritto di un soggetto di limitare la ricercabilit\u00e0 dei suoi post anche su siti di terze parti, la linea guida non costituisce un diritto all'oblio. Inoltre, per quanto riguarda il diritto di eliminare i post, i critici hanno notato che le persone erano gi\u00e0 in grado di cancellare i propri post prima della pubblicazione delle linee guida, fintanto che avessero mantenuto le loro credenziali di accesso ai siti, e che alle persone che le avessero perse \u00e8 consentito recuperarle o crearne di nuove. Gli unici servizi modificati in maniera significativa dalle linee guida sono i servizi Wiki-type, in cui i contributi degli utenti hanno un senso logico in risposta o in combinazione con il contributo di un altro utente, e quindi i post sono parte integrante del contenuto di un sito. In ogni caso, la KCC ha fatto in modo che la direttiva si applichi a questi servizi solo quando dal post si riesca ad identificare l'identit\u00e0 dell'autore.\nCina.\nNel maggio 2016 i tribunali cinesi stabilirono che i cittadini non hanno il diritto all'oblio quando un giudice sentenzi\u00f2 in favore di Baidu in una causa sulla rimozione dei risultati di ricerca. Fu il primo caso del genere ad essere tenuto in un tribunale cinese. Nel processo Ren Jiayu fece causa al motore di ricerca Baidu per risultati che lo legavano a un precedente datore di lavoro, Wuxi Taoshi Biotechnology. Ren sosteneva che postando i risultati di ricerca Baidu aveva violato i suoi diritti personali al nome e alla reputazione, entrambi tutelati dalla legge cinese. In forza di tali protezioni Ren riteneva di avere diritto all'oblio con la rimozione dei risultati di ricerca. Il tribunale si espresse contro Ren sostenendo che il suo nome era composto da caratteri comuni.\nLa normativa dell'Unione Europea.\nViviane Reding, Commissaria UE per la Giustizia e i Diritti fondamentali, ha proposto il 25 gennaio 2012 una riforma globale per la tutela della privacy degli utenti sul web che dovrebbe essere trasformata in legge da tutti gli stati membri entro il 2015. I fornitori di servizi online saranno obbligati a passare dalla regola dell'opt-out (i dati dell'utente, a meno di una sua esplicita richiesta, appartengono al fornitore) a quella dell'opt-in (i dati appartengono solo all'utente, \u00e8 lui a decidere come usarli).\nLa Reding ha infatti affermato che:\nLa protezione dei dati personali \u00e8 un diritto fondamentale di tutti gli europei, eppure non sempre i cittadini sentono di avere il pieno controllo dei propri dati. Le nostre proposte creeranno fiducia nei servizi online visto che saremo tutti pi\u00f9 informati sui nostri diritti e avremo un maggiore controllo di tali informazioni.\nContenuto della proposta.\nEccezione: I cittadini europei non potranno richiedere la rimozioni di dati che li riguardano dai database delle testate giornalistiche.\nSono in molti a criticare la riforma varata dall'UE e i presupposti alla base del diritto all'oblio che toglierebbe alla rete la sua essenza originaria: Internet \u00e8 ormai diventato un enorme archivio di informazione, unico nel suo genere, in cui tutto si conserva e nulla si dimentica.\nIn prima linea tra i contestatori c'\u00e8 Vinton Cerf, pioniere di Internet, secondo cui le normative sul diritto all'oblio al vaglio dell'Unione Europea costituiscono una pericolosa minaccia per la libert\u00e0 di espressione su cui si fonda il mondo di Internet.\nRegolamento UE n. 2016/679.\nA distanza di diciannove anni dall'entrata in vigore della prima legge italiana in materia di privacy, il 4 maggio 2016 \u00e8 stato pubblicato in Gazzetta Ufficiale Europea il Regolamento UE n. 2016/679 entrato in vigore il 25 maggio 2018. Tale Regolamento si inserisce all'interno di quello che, insieme alla Direttiva 2016/680, \u00e8 stato definito il \"Pacchetto europeo protezione dati\".\nOltre a numerose nuove norme (l'introduzione del responsabile del trattamento, del registro delle attivit\u00e0 di trattamento, della valutazione di impatto sulla protezione dei dati, della portabilit\u00e0 dei dati, di un nuovo regime sanzionatorio, ecc.) di notevole interesse \u00e8 la previsione esplicita, con l'introduzione di un articolo specifico (art. 17\u00a0\u2013 diritto alla cancellazione), del diritto all\u2019oblio, che la precedente Direttiva 95/46/CE prevedeva nell'ambito dell'art. 12 (diritto di accesso).\nL'art. 17 disciplina chiaramente i casi in cui deve essere effettuata la cancellazione su richiesta dell'interessato che il titolare del trattamento deve obbligatoriamente concedere \u201c\"senza ingiustificato ritardo\"\u201d ; questa impostazione \u00e8 indice di una nuova sensibilit\u00e0 nei confronti dell\u2019odierno quadro sociale, testimone della crescente evoluzione in materia. In ogni caso, l\u2019esercizio di tale diritto non \u00e8 aprioristicamente incondizionato: al contrario, l\u2019art 17 del nuovo Regolamento enuclea infatti, nell\u2019ottica di un ragionevole bilanciamento dei diritti, una serie di ipotesi in cui il diritto all\u2019oblio cede il passo a principi parimenti meritevoli di tutela. Ne sono esempi, il caso in cui il trattamento sia necessario per l\u2019esercizio del diritto alla libert\u00e0 di espressione e di informazione (richiedendo in tal caso un bilanciamento con gli opposti diritto di cronaca e dovere di informazione) o quello in cui, invece, il trattamento costituisce l\u2019adempimento di un obbligo legale.\nCorte di giustizia UE.\nIl 24 settembre 2019 la Corte di giustizia dell'Unione Europea ha stabilito che i motori di ricerca, qualora dovessero accogliere una richiesta di deindicizzazione da parte di un utente residente nell'Unione Europea, non sono obbligati ad applicarla anche alle ricerche condotte su scala globale.\nIl diritto all'oblio nel Web.\nIl diritto ad essere dimenticati \"online\" consiste nella cancellazione dagli archivi online, anche a distanza di anni, di tutto il materiale che pu\u00f2 risultare sconveniente e dannoso per soggetti che sono stati protagonisti in passato di fatti di cronaca. Vivace \u00e8 anche il dibattito su questo tema nel web. Vint Cerf, informatico statunitense, ha dichiarato:\nEsistono problematiche tuttora aperte anche riguardo ai dati memorizzati:\nLa giurisprudenza: sentenza C-131/12 del 2014.\nIl 13 maggio 2014 la Corte di giustizia dell'Unione Europea si \u00e8 pronunciata sul caso \"Google Spain contro Agencia Espa\u00f1ola de Protecci\u00f3n de Datos (AEPD) e Mario Costeja Gonz\u00e1lez\".\nAl sig. Costeja Gonzales, un cittadino spagnolo, era stata pignorata una casa di sua propriet\u00e0 a seguito di un procedimento per la riscossione coattiva di crediti previdenziali. Nel gennaio e marzo del 1998 \u00abLa Vanguardia\u00bb, quotidiano a diffusione nazionale, aveva pubblicato due annunci relativi alla vendita all'asta dell'immobile dove appariva il nome dell'ex-proprietario nonch\u00e9 il fatto che la vendita fosse connessa a un pignoramento. Nel 2013, quindi a distanza di 15 anni dai fatti, digitando sui motori di ricerca il proprio nominativo apparivano ancora tali notizie, cos\u00ec il signor Costeja Gonzales si rivolse all'\"Agencia espagnola de proteccion de datos\" (l'equivalente del nostro Garante della privacy) affinch\u00e9 procedesse nei confronti: a) del quotidiano chiedendo la cancellazione delle pagine web o la loro deindicizzazione; b) di Google chiedendo che fosse eliminato il link alle pagine contenenti le notizie. La richiesta era motivata dal fatto che il pignoramento era stato definito da vari anni, mentre sul motore di ricerca compariva ancora quell'annuncio, come se la casa del Costeja fosse ancora sotto pignoramento. Il Garante spagnolo respinse il ricorso contro il quotidiano (con la motivazione che la pubblicazione costituiva un adempimento a un obbligo di legge) ma lo accolse nei confronti del motore di ricerca. Google si oppose ricorrendo all'\"Audencia nacional\", che a sua volta sollev\u00f2 questione pregiudiziale davanti alla Corte di Giustizia dell'Unione Europea.\nFurono presentati all'attenzione della Corte diversi quesiti, riducibili sostanzialmente a due: a) se un motore di ricerca come Google possa essere soggetto alla legislazione europea; b) se un motore di ricerca possa essere considerato responsabile del trattamento dei dati personali e quindi possa essere assoggettato all'obbligo di rimuovere i link se l'interessato non gradisce che circolino (fermo restando che le notizie permangano in rete). Circa il primo quesito la risposta fu affermativa poich\u00e9 risult\u00f2 decisiva la considerazione che \"Google Espa\u00f1a\" - come societ\u00e0 che raccoglie la pubblicit\u00e0 - ha sede in Spagna. Anche sul secondo quesito la risposta fu positiva poich\u00e9 la Corte europea osserv\u00f2 che il concetto di trattamento dei dati personali pu\u00f2 essere esplicato in due modi diversi: quello fatto dal quotidiano e quello fatto dal motore di ricerca. Entrambi i modi, anche se corrispondono a finalit\u00e0 diverse e hanno diversi responsabili, sono soggetti alla stessa giurisprudenza, quindi Google poteva essere considerato responsabile del trattamento dei dati personali.\nUn motore di ricerca esplora Internet alla ricerca di informazioni in modo automatizzato, costante e sistematico. La societ\u00e0 che gestisce il motore di ricerca raccoglie i dati ottenuti dal motore, poi li memorizza e quindi li organizza nell'ambito dei suoi programmi di indicizzazione. Non solo: li conserva nei suoi server e infine li comunica, o li mette a disposizione dei propri utenti, sotto forma di elenchi ordinati. Poich\u00e9 tali operazioni, in punta di diritto, sono regolamentate in maniera esplicita e incondizionata dalla direttiva UE 46/1995 (recepita in Italia con il Codice in materia di protezione dei dati personali) esse devono essere qualificate come trattamento dei dati ai sensi di tale disposizione, indipendentemente dal fatto che il gestore del motore di ricerca applichi le medesime operazioni anche ad altri tipi di informazioni (generiche e non personali) e non distingua tra queste e i dati identificativi.\nIn altri termini, se c'\u00e8 un trattamento dei dati deve esistere per forza di cose anche un responsabile: ad esso si applicano le disposizioni dell'art. 8 della Carta dei diritti fondamentali dell'Unione Europea e delle direttive europee in materia. Tra esse vi \u00e8 quella sull'aggiornamento e l'eventuale richiesta di cancellazione dei dati, che quindi pu\u00f2 essere applicata direttamente al motore di ricerca.\nCos\u00ec la Corte di giustizia UE ha condannato Google Inc. (proprietaria del motore di ricerca \"Google\") a cancellare le indicizzazioni relative ai propri dati personali su richiesta dei cittadini europei interessati, \"a meno che non vi siano ragioni particolari, come il ruolo pubblico del soggetto\" (C-131/12, 13 maggio 2014).\nLa Corte di giustizia UE ha cos\u00ec imposto a Google Inc. di rispondere da allora in avanti alle richieste di rimozione dei link alle pagine web che contengono il nominativo del richiedente dai risultati del noto motore di ricerca. In virt\u00f9 del diritto all'oblio, i motori di ricerca devono rimuovere ogni contenuto a seguito della richiesta degli aventi diritto riguardo alla permanenza di contenuti non corretti, o inesatti, potenzialmente lesivi della sfera privata, immagine e reputazione pubblica, quali: articoli, commenti, esternazioni a caldo, anche pubblicati su blog, forum, o siti amatoriali.\nIn sostanza avviene la de-indicizzazione, cio\u00e8 l'eliminazione dai risultati di una ricerca del nome del soggetto richiedente in riferimento agli articoli per i quali si vuol far valere il diritto all'oblio. Questo significa che Google e gli altri motori di ricerca dovranno evitare che venga riportato l'articolo che il soggetto vuole sia dimenticato tra i risultati (ma rimarr\u00e0 nel server in cui \u00e8 stato originariamente caricato).\nPer esempio, se una persona ha commesso una frode e la cosa viene riportata sui siti web dei giornali, quello che far\u00e0 il motore di ricerca sar\u00e0 di non far comparire quegli articoli. I giornali non hanno l'obbligo di cancellare gli articoli, che rimarranno dunque memorizzati. Quindi per aggirare questa legge baster\u00e0 usare il motore interno dei giornali o la versione internazionale dei motori di ricerca, quella cio\u00e8 che opera all'esterno dell'Europa. Ad esempio, se si cerca su \"www.google.com\" invece che su \"www.google.it\" verranno riportati anche i risultati omessi. Nel primo giorno di attuazione della sentenza (30 maggio 2014) Google Inc. ha ricevuto 12.000 richieste per la rimozione di dati personali sul motore di ricerca.\nI motori di ricerca possono mostrare solo certi risultati che sono di pubblico interesse. La Corte UE non ha per\u00f2 specificato cosa significhi quest'ultima parte e quindi ha lasciato ai motori di ricerca la responsabilit\u00e0 di decidere cosa sia di pubblico interesse.\nDopo la sentenza.\nLa posizione ufficiale di Google sulla sentenza UE \u00e8 stata espressa da David Drummond, responsabile legale del colosso di Mountain View:\nSuccessivamente Google ha messo a disposizione sul suo sito un modulo attraverso il quale \u00e8 possibile richiedere la rimozione dei link relativi alle informazioni \"inadeguate, non pertinenti o non pi\u00f9 pertinenti, ovvero eccessive in rapporto alle finalit\u00e0 del trattamento in questione realizzato dal gestore del motore di ricerca\". Nel dicembre del 2014 anche la Microsoft ha pubblicato una pagina web attraverso cui i cittadini europei, previa compilazione online di un modulo, possono bloccare i risultati della ricerca su Bing se questa viola il diritto all'oblio, ai sensi della normativa europea.\nOggi i dati delle richieste trattate vengono elencati da Google nel suo \"transparency report\u201d. Nel sito vengono elencate tutte le richieste inviate suddivise per stati europei con la percentuale di richieste accolte e rifiutate. Alla data del gennaio 2016 sono arrivate 376.366 richieste relative a 1.328.983 URL inerenti a tutta Europa. Le richieste per il mercato italiano sono state 28.247, relative ad oltre 92.816 URL. L'Italia si trova al quinto posto per numero di richieste assolute (dopo Francia, Germania, Gran Bretagna e Spagna) e al primo posto come numero di richieste rifiutate (rifiuto del 69,9% contro un 30,1% accolto); questo \u00e8 dovuto principalmente a delle situazioni particolari presenti solo nella penisola italiana.\nSempre secondo i dati, i dieci domini di cui Google ha rimosso il maggior numero di URL dai risultati di ricerca risultano essere: www.facebook.com, profileengine.com, groups.google.com, www.youtube.com, annuaire.118712.fr, badoo.com, plus.google.com, twitter.com, www.wherevent.com, www.192.com.\nNei casi riportati ad esempio viene spiegato molto bene che negli altri Paesi la maggior parte delle richieste veniva da persone nominate incidentalmente come vittime di reati (ad esempio stupro o rapimento) o come parenti di vittime. Nel caso in cui la richiesta venga fatta dagli autori dei reati questi hanno interamente scontato la propria pena (che negli altri paesi europei \u00e8 sicura e reale) e sono gi\u00e0 passati molti anni.\nIl caso dell'Italia (e, in misura minore, della Spagna) \u00e8 invece molto particolare: una grossa parte delle richieste proviene dagli stessi autori dei reati, i processi sono addirittura ancora in corso o magari in corso di prescrizione, non sono state scontate le pene e le ricerche puntano a organi ufficiali (ad esempio la Gazzetta Ufficiale della Repubblica Italiana). Quindi dagli esempi sembrerebbe che Google, un'impresa commerciale privata, si sia trovata nella situazione di doversi ergere ad arbitro e decidere ad esempio se rimuovere tutte le ricerche che portavano ad un mafioso o a un camorrista o agli autori di frodi fiscali (negli Stati Uniti l'evasione fiscale \u00e8 un reato considerato gravissimo perch\u00e9 deruba tutti i cittadini ed \u00e8 punito severamente con la galera e con un ostracismo sociale).\nNei mesi successivi all'entrata in vigore della sentenza (30 maggio 2014) i maggiori quotidiani italiani (tra cui il \u00abCorriere della Sera\u00bb e \u00abla Repubblica\u00bb, che avevano gridato giustamente allo scandalo contro la sentenza \"Google Spain v AEPD and Mario Costeja Gonz\u00e1lez\" e il diritto all'oblio) ricevettero la comunicazione sulla de-indicizzazione da parte del gangster milanese degli anni Settanta Renato Vallanzasca e della sua banda, la cosiddetta \"Banda della Comasina\". A seguito del suo arresto per aver rubato della biancheria intima (13 giugno 2014) tutti i giornali avevano infatti ripreso a narrare le sue imprese delittuose. In questo caso, a inviare la richiesta non era stato Vallanzasca in persona (cos\u00ec hanno spiegato i suoi avvocati), ma pi\u00f9 probabilmente qualcuno che non voleva essere associato alle vicende di quegli anni. Google ha rimosso il nome delle persone coinvolte dalle proprie pagine dei risultati delle ricerche. Non solo: ha oscurato anche alcuni link a Wikipedia. Ci\u00f2 ha provocato la reazione di Jimmy Wales, cofondatore di Wikipedia, che ha dichiarato:\nL'estensione del diritto all'oblio al mondo del web si \u00e8 rivelata dunque un'operazione pi\u00f9 difficile del previsto, fonte di dibattiti e controversie.\u00c8 arduo stabilire, in punta di diritto:\nIl 4 marzo 2016 con una nota sul blog ufficiale, Google ha esteso il diritto all'oblio a tutti gli stati membri dell'Unione europea. D'ora in poi tutti i collegamenti ipertestuali segnalati come inappropriati dagli utilizzatori saranno rimossi anche dal motore di ricerca internazionale.\nLa sentenza della Corte di giustizia dell'Unione Europe non afferma quanto segue:\nLe critiche.\nIl diritto alla libert\u00e0 d'espressione \u00e8 regolamentato in modo molto forte nelle costituzioni di alcuni paesi, e ci\u00f2 diventa molto difficile da conciliare con il diritto all'oblio. Alcuni accademici osservano che soltanto una parte limitata del diritto all'oblio sarebbe conciliabile con la legge costituzionale degli USA: il diritto di un individuo di cancellare dati che ha personalmente pubblicato. In questa forma limitata del diritto il singolo non pu\u00f2 richiedere la cancellazione di materiale pubblicato da terzi, dal momento che la rimozione delle informazioni diventerebbe censura e limitazione della libert\u00e0 d\u2019espressione in molti paesi, creando un \u00abInternet crivellato di buchi di memoria, un luogo in cui le informazioni scomode semplicemente scompaiono\u00bb.\nFacendo appello al diritto all'oblio, era stato richiesto che venissero rimossi dai risultati di Google 120 report riguardo a direttori di aziende, pubblicati dalla compagnia spagnola Dato Capital, consistenti interamente in informazioni che essi devono rivelare per legge.\nAltre critiche riguardano il principio di responsabilit\u00e0: la preoccupazione principale \u00e8 costituita dall'idea che Google e gli altri motori di ricerca non mostrino risultati neutrali ma parziali e faziosi, compromettendo cos\u00ec la neutralit\u00e0 dell\u2019informazione online. Per ribattere a queste critiche, la regolamentazione proposta include un'eccezione per la divulgazione di dati rivelati soltanto per scopi di cronaca, artistici o letterari per riconciliare il diritto alla protezione dei dati personali con le normative sulla libert\u00e0 d'espressione. L'articolo 80 sostiene la libert\u00e0 di parola, e nonostante non riduca gli obblighi per i fornitori di dati e i social media, comunque grazie al vasto significato di \u201cscopi giornalistici\u201d permette una maggiore autonomia e diminuisce la quantit\u00e0 di informazioni che devono essere rimosse. Quando Google accett\u00f2 di implementare questo regolamento, il vicepresidente della commissione europea Viviane Reding afferm\u00f2: \u201cLa Corte ha anche assicurato che il lavoro giornalistico non dovr\u00e0 essere toccato, ma protetto\u201d.\nTuttavia Google venne criticato per aver rimosso (a causa del precedente caso Costeja) un post del blog della BBC News riguardo a Stan O'Neal scritto dal giornalista Robert Peston (alla fine Peston per\u00f2 riport\u00f2 che il suo post rimase tra i risultati di Google). Nonostante queste critiche e l'azione di Google, il CEO della compagnia, Larry Page, si preoccupa che la regolamentazione verr\u00e0 usata per scopi illeciti da governi che non sono cos\u00ec sviluppati e progressisti come l'Europa. Per esempio, il pianista Dejan Lazic cit\u00f2 il diritto all'oblio per cercare di rimuovere una recensione negativa di una sua performance pubblicata sul Washington Post. Afferm\u00f2 che la critica fosse diffamatoria, di cattivo gusto, irriverente, offensiva e semplicemente irrilevante per la sua arte.\nL'indice di Censura ha affermato che il regolamento Costeja permette agli individui di lamentarsi con i motori di ricerca riguardo alle informazioni che non gradiscono senza un controllo legale, e questo \u00e8 paragonabile ad entrare in una libreria e costringerla a mandare i libri al macero. Nonostante la regolamentazione si riferisca ad individui singoli, questa potrebbe aprire la strada a chiunque voglia occultare la propria storia personale.\nNel 2014, la pagina di Gerry Hutch sulla Wikipedia inglese \u00e8 stata tra le prime pagine di Wikipedia ad essere rimossa dai risultati di diversi motori di ricerca dell'Unione Europea. Il Daily Telegraph riport\u00f2 che, nel 6 agosto 2014, il co-fondatore di Wikipedia Jimmy Wales \"descrisse il diritto all'oblio dell'UE come profondamente immorale\".\nAltri cronisti hanno contestato Wales, puntando a problemi legati a Google, compresi i collegamenti ai \"revenge porn sites\" nei suoi risultati di ricerca, e hanno accusato Google di aver orchestrato una campagna pubblicitaria in grado di eludere gli obblighi onerosi per rispettare la legge. Julia Powles, una avvocatessa e ricercatrice presso l'Universit\u00e0 di Cambridge, ha fatto una confutazione a Wales e alle Wikimedia Foundation, in un editoriale pubblicato dal The Guardian, ritenendo che \"C'\u00e8 una sfera pubblica della memoria e della verit\u00e0, e una privata... Senza la libert\u00e0 di sentirci in privato, abbiamo ben poche libert\u00e0 \".\nIn risposta alle critiche, l'UE ha rilasciato una scheda per affrontare ci\u00f2 che considera i \"miti\" circa il diritto all'oblio.\nSviluppi futuri.\nRicercatori sulla sicurezza del CISPA (Universit\u00e0 di Saarland) e dall\u2019Universit\u00e0 di Auckland hanno proposto un framework chiamato Oblivion, per supportare l\u2019automazione dell\u2019applicazione del diritto all\u2019oblio in un modo scalabile, dimostrabile e che rispetti la privacy. \u201cOblivion\u201d \u00e8 un programma che aiuta ad \u201cautomatizzare\u201d il processo di provare a verificare le informazioni personali di qualcuno che possono essere trovate nei risultati di ricerca di Google.\nGoogle riceve una grande quantit\u00e0 di richieste di rimozione di link, e Oblivion sarebbe in grado di aiutare ad ovviare a questo problema. I ricercatori e gli autori di Oblivion dicono che \u201c\u00e8 essenziale sviluppare tecniche che almeno in parte automatizzino questo processo e che siano scalabili alla dimensione di internet\u201d. Obivion aiuterebbe le persone che elaborano i moduli in Google ad assicurarsi che utenti malintenzionati \u201cmettano nella lista nera link a contenuti che non li riguardano\u201d.\nPer esempio, dei test hanno provato che Oblivion potrebbe gestire fino a 278 richieste al secondo. Il software permette a Google, al governo e all\u2019utente di collaborare per rimuovere contenuti velocemente. Per assicurarsi che il programma sia veloce, sicuro per gli utenti ed efficiente nel riconoscere le richieste fasulle, \u00e8 stato strutturato in 3 parti.\nNella prima parte, Oblivion richiede all\u2019utente di inserire dei dati identificativi propri- che non si limitino a nome, et\u00e0 e nazionalit\u00e0. Oblivion successivamente autorizza l\u2019utente a cercare, trovare ed etichettare le svariate informazioni personali utilizzando un processo di riconoscimento delle parole e delle immagini, e compila una richiesta in un modo che preservi la privacy.\nOblivion poi scannerizza gli articoli interessati per vedere se c\u2019\u00e8 corrispondenza tra le informazioni fornite dall\u2019utente e quello che c\u2019\u00e8 scritto in essi. Quindi fornisce un sistema di indicizzazione con un meccanismo automatizzato che controlli l\u2019eligibilit\u00e0 della richiesta, verificando che l\u2019autore della richiesta sia effettivamente compromesso da un contenuto online. All\u2019autore della richiesta viene fornito un \u201cownership token\u201d che conferma che gli articoli per i quali ha richiesto la rimozione contengono effettivamente delle informazioni personali.\nNella terza e ultima fase, questo \u201cownership token\u201d viene inoltrato a Google, accompagnato dalle motivazioni dell\u2019utente per le quali il contenuto indicato andrebbe rimosso. Lo staff di Google sarebbe a questo punto in grado di decidere in base ai loro principi se cancellare effettivamente il contenuto - gi\u00e0 sapendo che la richiesta \u00e8 valida e legittima grazie a Oblivion.\nI ricercatori comuni hanno notato che ci sono alcune limitazioni. Mancando un elemento umano, il software non sa decidere se un contenuto \u00e8 ancora di pubblico interesse o meno, e quindi se effettivamente dovrebbe essere rimosso. In ogni caso, questo servirebbe a ridurre almeno in parte le richieste."}
{"id": "1336652", "revid": "1894831", "url": "https://it.wikipedia.org/wiki?curid=1336652", "title": "Ginnastica alla XIX Universiade", "text": "Presentiamo in questa pagina tutti i risultati relativi alle competizioni di ginnastica artistica e ginnastica ritmica alla Universiade 1997 svoltasi in Sicilia."}
{"id": "1336657", "revid": "123874752", "url": "https://it.wikipedia.org/wiki?curid=1336657", "title": "Il mistero dei candelabri", "text": "Il mistero dei candelabri \u00e8 una storia a fumetti Disney, scritta e disegnata dal grande \nmaestro genovese Giovan Battista Carpi nel 1989 e pubblicata su \"Topolino\" nei numeri 1743, 1744 e 1745 (rispettivamente usciti il 23 aprile, 30 aprile e 7 maggio 1989). La storia \u00e8 una parodia combinata di due celebri romanzi della letteratura francese: \"I Miserabili\" di Victor Hugo e (seppur non citato direttamente) \"I misteri di Parigi\" di Eug\u00e8ne Sue.\nTrama.\nQui, Quo e Qua si lamentano poich\u00e9 il loro televisore \u00e8 guasto e non potranno seguire uno sceneggiato televisivo tratto da \"I Miserabili\". In quella arriva Zio Paperone, in fuga da un ispettore del fisco che vuole imporgli una blanda tassa; sentita la lamentela dei nipotini, lo Zione inizia a raccontare la storia del suo avo Paperjean, alla quale si era ispirato Victor Hugo per scrivere il suo celebre romanzo.\nPaperjean viene arrestato per aver rubato un pezzo di pane, ma poi resta in prigione per una ventina di anni a causa dei suoi continui tentativi di evasione andati a vuoto. Nell'ultimo di essi il papero si fa credere scomparso in mare e riesce a fuggire; dopo aver ricevuto ospitalit\u00e0 dal curato Myriel, Paperjean tenta di rubargli l'argenteria ma viene catturato. Il buon curato per\u00f2 dichiara di avergli regalato i suoi argenti per evitargli la prigione; cos\u00ec Paperjean decide di cambiare vita e di diventare onesto, tenendo solo due candelabri a ricordo della bont\u00e0 di Myriel.\nDi ritorno da questa avventura Paperjean si ferma alla taverna dei Th\u00e9nardier (Gambadilegno e Trudy) dove incontra Cosetta, una povera bambina sfruttata dai Thenardier che le fanno fare i lavori pi\u00f9 pesanti. La bambina salva Paperjean da un tentativo di furto da parte dei suoi padroni, e lui decide di portarla con s\u00e9.\nPaperjean e Cosetta si rifanno una vita a Montreuil, dove il papero intraprende una veloce carriera nel commercio e diventa sindaco, col nome di Madeleine. Un giorno per\u00f2 Paperjean scopre che Javert, l'ispettore di polizia che lo bracca, ha scoperto dove si trova e scappa con Cosetta. Venutosi a trovare in un vicolo cieco e credendosi spacciato, viene salvato dai \"Fr\u00e9res Basset\" (antenati della Banda Bassotti) che lo conducono in salvo attraverso le fogne. Paperjean si stabilisce nei sobborghi di Parigi assumendo l'identit\u00e0 di Leblanc.\nPassano gli anni e Cosetta \u00e8 diventata una papera adolescente. Di lei si innamora un papero poeta, Paperino de Pontmercy, (che ironicamente cita spesso frasi de La boh\u00e8me di Giacomo Puccini), ma Paperjean \u00e8 contrario alla loro relazione. \nIntanto i Thenardier e i Bassotti vengono a sapere da Canard (antenato di Rockerduck) che i famosi candelabri di Paperjean sono in realt\u00e0 la chiave per giungere al favoloso tesoro di Carlo Magno, nascosto nelle fogne di Parigi. I cattivi si alleano e rapiscono Cosetta per tenerla come ostaggio in cambio dei candelabri. Paperino, non sapendo che Paperjean \u00e8 un forzato evaso, combina un pasticcio chiamando Javert, ma Paperjean riesce a scappare anche stavolta.\nPaperjean e Paperino riescono a risolvere l'enigma dei candelabri grazie all'aiuto di tre giovani spazzacamini, Gavroche e i suoi fratelli (i Nipotini), i quali vivono dentro la scultura di un elefante). Individuato il nascondiglio del tesoro, entrano nelle fogne, lo trovano, salvano Cosetta e escono, riuscendo anche ad avere la meglio sui loro nemici. All'uscita dalle fogne Paperjean trova Javert ad attenderlo; inaspettatamente per\u00f2 l'ispettore non lo vuole arrestare perch\u00e9 cinque anni prima Paperjean era stato graziato, e Javert lo inseguiva solo per comunicargliene la notizia.\nPaperjean riprende possesso della sua attivit\u00e0 commerciale e della sua carica di sindaco di Montreuil. Paperino e Cosetta si sposano e vivono felici assieme a Paperjean per molti anni; l'ultima vignetta vede il povero poeta alle prese con i loro figli neonati, mentre la volitiva Cosette milita nelle suffragette.\nTerminata la storia di zio Paperone, Paperino afferma che in realt\u00e0 essa \u00e8 molto diversa dal romanzo di Victor Hugo, e lo Zione risponde ammette di averla romanzata un po'. L'avaro, ispirato dalla vicenda del suo avo, decide di affrontare l'ispettore del fisco e pagare la tassa in modo da non dover fuggire per sempre come Paperjean, anche se ci\u00f2 lo far\u00e0 sentire un... miserabile."}
{"id": "1336670", "revid": "697352", "url": "https://it.wikipedia.org/wiki?curid=1336670", "title": "Mafuuba", "text": ""}
{"id": "1336671", "revid": "697352", "url": "https://it.wikipedia.org/wiki?curid=1336671", "title": "Mafuba", "text": ""}
{"id": "1336672", "revid": "697352", "url": "https://it.wikipedia.org/wiki?curid=1336672", "title": "Onda Sigillante", "text": ""}
{"id": "1336674", "revid": "697352", "url": "https://it.wikipedia.org/wiki?curid=1336674", "title": "Onda sigillante", "text": ""}
{"id": "1336675", "revid": "1305772", "url": "https://it.wikipedia.org/wiki?curid=1336675", "title": "Aventino (disambigua)", "text": ""}
{"id": "1336677", "revid": "155634", "url": "https://it.wikipedia.org/wiki?curid=1336677", "title": "Tiburtino Nord", "text": "Tiburtino Nord \u00e8 la zona urbanistica 5C del Municipio Roma IV di Roma Capitale. Si estende sul quartiere Q. XXI Pietralata.\nGeografia fisica.\nTerritorio.\nLa zona confina:"}
{"id": "1336678", "revid": "155634", "url": "https://it.wikipedia.org/wiki?curid=1336678", "title": "Tiburtino Sud", "text": "Tiburtino Sud \u00e8 la zona urbanistica 5D del Municipio Roma IV di Roma Capitale.\nSi estende sul quartiere Q. XXII Collatino a ovest e sulla zona Z. VII Tor Cervara a est, corrispondenti alle aree urbane di Tiburtino III e di Colli Aniene.\nGeografia fisica.\nTerritorio.\nLa zona \u00e8 delimitata a nord dalla via Tiburtina e dal fiume Aniene, a est dal parco della Cervelletta, a sud dalla ferrovia Roma-Tivoli, a ovest da via Grotta di Gregna, via Venafro e via del Frantoio.\nLa zona confina:"}
{"id": "1336679", "revid": "155634", "url": "https://it.wikipedia.org/wiki?curid=1336679", "title": "Sant'Alessandro (zona di Roma)", "text": "Sant'Alessandro \u00e8 la zona urbanistica 5I del Municipio Roma IV di Roma Capitale. Si estende sulla zona Z. VI Settecamini.\nGeografia fisica.\nTerritorio.\nLa zona confina:\nStoria.\nSant'Alessandro corrisponde all'antica \"Ficulea\", cui dava il nome alla via Nomentana prima che prendesse il nome odierno (\"Via Ficulensis\").\nIl centro attuale si \u00e8 sviluppato nella 2\u00aa met\u00e0 del XX secolo, specialmente dopo gli anni ottanta, causa l'installazione, tra la via Nomentana e la via Tiburtina, della Centrale del Latte di Roma.\nSport.\nA Sant'Alessandro vi sono vari campi di tennis e di calcio a livello amatoriale e vari club sportivi. Inoltre vi \u00e8 la squadra calcistica di Sant'Alessandro che milita nei campionati dilettantistici."}
{"id": "1336680", "revid": "838137", "url": "https://it.wikipedia.org/wiki?curid=1336680", "title": "Pallanuoto ai XV Giochi del Mediterraneo", "text": "Le competizioni di pallanuoto ai XV Giochi del Mediterraneo si sono svolte solo in ambito maschile e hanno coinvolto le squadre di 8 nazioni. Queste sono state suddivise per le gare di qualificazione alla fase finale in 2 gironi. Tutte le partite si sono svolte in Almer\u00eda al centro sportivo \"Las Almadrillas\".\nRisultati.\nLe ultime classificate dei due gironi si sono contese il 7\u00ba posto in classifica e le terze classificate si sono scontrate per il 5\u00b0. Le prime due si sono invece incrociate ai quarti di finale per sancire le due finaliste."}
{"id": "1336684", "revid": "1543377", "url": "https://it.wikipedia.org/wiki?curid=1336684", "title": "Haikouella lanceolata", "text": "Haikouella lanceolata \u00e8 l'unica specie conosciuta del genere Haikouella, nota da 305 campioni fossili reperiti per la maggior parte nella zona di \"Maotianshan\" nella provincia dello Yunnan della Cina. L'et\u00e0 stimata di questa specie \u00e8 di circa 530 milioni di anni, nel Cambriano inferiore.\nLa \"H. lanceolata\" si presenta di forma pesciforme, simile agli altri fossili rinvenuti nella zona; \u00e8 simile alla forma \"Yunnanozoon\", pi\u00f9 primitiva, ed \u00e8 probabilmente un emicordato. Vi sono per\u00f2 alcune differenze anatomiche dallo \"Yunnanozoon\". Non ha ossa n\u00e9 una mandibola mobile, ma a parte questo ricorda i vertebrati. \u00c8 lungo da 20 a 30 millimetri (massimo 40) ed \u00e8 dotato di una testa, branchie, cervello, notocorda, una muscolatura ben sviluppata, cuore e sistema circolatorio. Ha una proiezione caudale della notocorda che pu\u00f2 essere una primitiva pinna caudale, e sembra presentare una coppia di occhi laterali. Alcuni esemplari mostrano la pinna dorsale e ventrali."}
{"id": "1336686", "revid": "29244", "url": "https://it.wikipedia.org/wiki?curid=1336686", "title": "Haikouella", "text": ""}
{"id": "1336706", "revid": "2211722", "url": "https://it.wikipedia.org/wiki?curid=1336706", "title": "Lavandula angustifolia", "text": "La lavanda officinale o lavanda vera, detta anche spico o lavanda a foglie strette (nome scientifico \"Lavandula angustifolia\" , oppure come sinonimo anche \"Lavandula officinalis\" ), \u00e8 una pianta suffruticosa sempreverde della famiglia delle Lamiaceae. si distingue dalla lavanda latifoglia lavandula latifolia che possiede foglie pi\u00f9 larghe.\nEtimologia.\nIl nome comune \"lavanda\" con il quale siamo abituati a chiamare queste piante (ma anche quello scientifico del genere \"Lavandula\") \u00e8 stato recepito nella lingua italiana dal gerundio latino \"lavare\" ( = che deve essere lavato) per alludere al fatto che queste specie erano molto utilizzate nell'antichit\u00e0 (soprattutto nel Medioevo) per detergere il corpo. L'epiteto specifico (\"angustifolia\") fa riferimento alle foglie strette di questa specie.\nIl nome scientifico \u00e8 stato definito per la prima volta dal botanico scozzese Philip Miller (Chelsea, 1691 \u2013 Chelsea, 1771) nella pubblicazione \"Gardeners Dictionary, Edition 8. London - Gard. Dict., ed. 8. n. 2.\" del 1768.\nDescrizione.\nQueste piante possono arrivare fino 3 - 12 dm di altezza (massimo 18 dm). La forma biologica \u00e8 nano-fanerofite (NP), sono piante perenni e legnose, con gemme svernanti poste ad un'altezza dal suolo tra i 30\u00a0cm e i 2 metri. Hanno quindi un portamento arbustivo o subarbustivo o cespitoso-arbustivo. Sono inoltre fortemente aromatiche. L'indumento \u00e8 grigio-tomentoso (a peli stellati).\nRadici.\nLe radici sono secondarie da rizoma.\nFusto.\nLa parte aerea del fusto \u00e8 legnosa, eretta con superficie pubescente. La parte alta \u00e8 ramosa con i giovani rami di tipo erbaceo.\nFoglie.\nLe foglie lungo il fusto sono disposte in modo opposto. La lamina \u00e8 intera con contorno da lineare a lineare-lanceolato e bordo revoluto. Le foglie sono profumate e persistenti. All'ascella delle foglie sono inseriti ciuffi di foglie pi\u00f9 piccole. Dimensione delle foglie: larghezza 1,5 \u2013 2\u00a0mm; lunghezza 15 \u2013 25\u00a0mm.\nInfiorescenza.\nLe infiorescenze sono delle spighe di 3 \u2013 8\u00a0cm. I fiori sono disposti a verticilli (da 6 - 12 fiori) e sono pi\u00f9 o meno lungamente pedicellati e distanziati. Nell'infiorescenza sono presenti delle brattee a consistenza membranosa con forme rombiche e ristrette all'apice (la punta \u00e8 allungata); la superficie si presenta con 5 - 7 nervature disposte a ventaglio. Dimensione delle brattee: larghezza 3 \u2013 4\u00a0mm; lunghezza 6 \u2013 8\u00a0mm. Le bratteole sono nulle o ridotte e non \u00e8 presente un ciuffo di brattee sterili.\nFiore.\nI fiori sono ermafroditi, zigomorfi, tetrameri (4-ciclici), ossia con quattro verticilli (calice \u2013 corolla - androceo \u2013 gineceo) e pentameri (5-meri: la corolla e il calice sono a 5 parti).\nFrutti.\nIl frutto \u00e8 uno schizocarpo composto da 4 nucule glabre e lisce. Le nucule sono provviste di areole ed hanno delle varie forme, dimensioni e colori. La deiscenza \u00e8 basale o laterale.\nCiclo fenologico.\nNelle zone pi\u00f9 calde la pianta entra in vegetazione a fine autunno o in pieno inverno, in quelle pi\u00f9 fredde in primavera. L'epoca di fioritura ha inizio, secondo la ripresa vegetativa, da gennaio a maggio e si protrae per alcuni mesi.\nDistribuzione e habitat.\nFitosociologia.\nDal punto di vista fitosociologico alpino la specie di questa voce appartiene alla seguente comunit\u00e0 vegetale:\nTassonomia.\nLa famiglia di appartenenza del genere (Lamiaceae), molto numerosa con circa 250 generi e quasi 7000 specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. La famiglia \u00e8 suddivisa in 7 sottofamiglie; il genere \"Lavandula\" \u00e8 descritto nella trib\u00f9 Lavanduleae (di cui \u00e8 l'unico genere) che appartiene alla sottofamiglia Nepetoideae.\nIl numero cromosomico di \"L. angustifolia\" \u00e8: 2n = 54.\nSottospecie.\nPer questa specie \u00e8 riconosciuta come valida la seguente sottospecie:\nIbrido.\nLa specie di questa voce pu\u00f2 facilmente ibridarsi con la specie \"Lavandula dentata\" per formare il seguente ibrido:\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nUsi.\nTra tutte le numerose variet\u00e0 di lavanda usate a fini curativi, quella angustifolia viene ritenuta fondamentale per una serie di ragioni: innanzitutto l'olio essenziale prodotto dai suoi fiori risulta estremamente versatile in quanto si miscela bene con altri oli e inoltre gli vengono attribuite azioni terapeutiche molteplici.\nIn aromaterapia, viene utilizzata come antidepressivo, tranquillizzante, equilibrante del sistema nervoso, come decongestionante contro i raffreddori e l'influenza. Inoltre viene ritenuta efficace per abbassare la pressione arteriosa, per ridurre i problemi digestivi ed \u00e8 miscelata con altre sostanza omeopatiche per curare il mal di schiena e il mal d'orecchie.\nUno degli usi pi\u00f9 diffusi della lavanda \u00e8 quello di repellente contro le tarme . La si trova in varie confezioni, ad esempio come olio essenziale o bustine o scatoline, da appendere oppure da riporre nei cassetti.\nCucina.\nLa lavanda \u00e8 molto visitata dalle api, che ne raccolgono il nettare da cui producono un miele di ottima qualit\u00e0, ma in Italia la pianta \u00e8 poco diffusa al di fuori degli orti e giardini, quindi la produzione \u00e8 scarsa nella penisola italiana.\nI fiori sono eduli (commestibili) e possono essere utilizzati per preparare dolci, biscotti o in risotti e gnocchi."}
{"id": "1336708", "revid": "1573940", "url": "https://it.wikipedia.org/wiki?curid=1336708", "title": "Lepturinae", "text": "I Lepturinae , sono una sottofamiglia di coleotteri cerambicidi diffusa in tutto il mondo con poco pi\u00f9 di un migliaio di specie.\nMorfologia.\nAdulto.\nI Lepturinae sono generalmente contraddistinti da dimensioni relativamente medie o piccole, aspetto allungato, capo prognato spesso prolungato in rostro, area stridulatoria divisa (tranne i gruppi pi\u00f9 evoluti), zampe allungate (soprattutto le posteriori), anche anteriori talvolta coniche.\nLe antenne sono generalmente corte, tranne che nei generi pi\u00f9 primitivi (Xylosteini, \"Stenocorus\", \"Oxymirus\").\nLe ali posteriori presentano una cella nella regione anale che scompare nei gruppi pi\u00f9 evoluti (Dorcasomini, Holopterini, Necydalini).\nLarva.\nLe larve, quasi sempre dotate di zampe pi\u00f9 o meno sviluppate, sono caratterizzate da capo largo, diviso in due dall'area di inserzione muscolare e labbro superiore largo .\nI gruppi pi\u00f9 primitivi (Xylosteini, Rhagiini), possiedono generalmente uno o due spine sull'ultimo segmento addominale, che indicano la loro parentela con gli Spondylidinae. Tuttavia il genere \"Rhagium\" ha sia larve con tale caratteristica (sottogenere \"Megarhagium\" e \"Hagrium\"), che larve prive di spine (sottogenere \"Rhagium\").\nBiologia.\nAdulto.\nI Lepturinae comprendono sia forma notturne che diurne.\nLe trib\u00f9 pi\u00f9 primitive (Xylosteini) sono costituite da specie notturne ed arboricole. Tale caratteristica si \u00e8 mantenuta anche in molti Lepturinae dell'Africa australe che sono stati raggruppati nella trib\u00f9 Dorcasomini.\nI Rhagiini, i Lepturini, i Desmocerini e i Necydalini sono invece tutti diurni.\nI Rhagiini pi\u00f9 primitivi (\"Stenocorus\", \"Oxymirus\", \"Rhagium\", \"Rhamnusium\", etc.) sono arboricoli e solo raramente si possono trovare sui fiori.\nQueste specie sono spesso dotate di colorazioni poco appariscenti su toni di bruno che le confondono con l'ambiente circostante. Si tratta di mimetismo criptico.\nAlcuni Rhagiini pi\u00f9 evoluti (\"Brachyta\", \"Gaurotes\", \"Pidonia\") sono invece floricoli. Il genere \"Pachyta\" (Rhagiini) comprende sia specie arboricole che floricole.\nI Lepturini (che si sono evoluti dai Rhagiini) sono invece quasi tutti floricoli, tranne qualche specie pi\u00f9 primitiva del genere \"Stictoleptura\".\nQueste specie presentano spesso colorazioni aposematiche su toni contrastanti di rosso-nero o giallo-nero (analogo a quelle dei Cerambycinae Trachyderini e Clytini) con funzione di avvertimento per i possibili predatori. Tuttavia, poich\u00e9 si tratta di specie innocue, tale colorazione appartiene al mimetismo batesiano.\nLarva.\nLe larve dei Lepturinae attaccano generalmente latifoglie e conifere, nutrendosi del legno marcio sia del tronco che dell'apparato radicale.\nAlcuni generi (\"Dinoptera\", \"Pidonia\", \"Cortodera\", alcuni Dorcasomini) vivono nel suolo nutrendosi di radici ed hanno evoluto zampe sviluppate e corpo pigmentato.\nSistematica.\nPoich\u00e9 si tratta del gruppo pi\u00f9 primitivo all'interno dei cerambicidi, con evidenti affinit\u00e0 con altre famiglie dei Cerambycoidea e coi Chrysomeloidea, la posizione sistematica di alcune trib\u00f9 \u00e8 stata oggetto di controversie che hanno portato a dividerle o a riunirle al complesso dei Lepturinae.\nI Lepturinae sono stati divisi in nove trib\u00f9: \nLe trib\u00f9 Dorcasomini e Necydalini, in passato incluse nei Lepturinae, sono attualmente considerate come sottofamiglie a s\u00e9 stanti (rispettivamente Dorcasominae e Necydalinae), mentre le trib\u00f9 Eroschemini e Holopterini sono inquadrate nella sottofamiglia Cerambycinae."}
{"id": "1336709", "revid": "287204", "url": "https://it.wikipedia.org/wiki?curid=1336709", "title": "Coppa Harwester 1919-1920", "text": "La Coppa Harwester 1919-1920 \u00e8 stata l'ottava edizione del campionato rumeno di calcio disputata tra l'ottobre e il dicembre 1919 e vide la vittoria finale del Venus Bucure\u0219ti, al suo primo titolo.\nIn contemporanea inizi\u00f2 la quarta edizione della Coppa Jean Luca Niculescu, che ebbe maggior successo raccogliendo sette adesioni, ma dato che anche questo torneo fu vinto dal Venus Bucure\u0219ti, il titolo nazionale stagionale non fu in discussione.\nFormula.\nIl torneo, originariamente denominato \"Cupa Harwester 1919-1920\", fu il primo dopo la ripresa dell'attivit\u00e0 agonistica ufficiale a seguito della Prima guerra mondiale e vide quattro squadre partecipanti che si affrontarono in gare di andata e ritorno.\nFu il primo campionato organizzato dalla neonata \"Uniunii Cluburilor de Fotbal Asocia\u021bie\" (Associazione dei Club di Football) insieme alla \"Federa\u021bia Societ\u0103\u021bilor Sportive din Rom\u00e2nia \" (Federazione delle Societ\u00e0 Sportive in Romania). Gli incontri Prahova - Col\u021bea, Tricolor - Prahova e Col\u021bea - Prahova non furono disputati.\nClassifica finale.\nLegenda:\nNote:"}
{"id": "1336711", "revid": "287204", "url": "https://it.wikipedia.org/wiki?curid=1336711", "title": "Coppa Niculescu e Zorileanu 1920-1921", "text": "La Coppa Niculescu e Zorileanu 1920-1921 vide la vittoria finale del Tricolor Bucure\u0219ti.\nLa manifestazione fu l'ultima di una serie di competizioni stagionali cui si mise ordine l'anno successivo con una riforma politica e sportiva. La stagione si apr\u00ec infatti con le quinte edizioni della Coppa Jean Luca Niculescu, che raccolse sette adesioni, e della Coppa Harwester, cui parteciparono sei club. Dato per\u00f2 che tutte le competizioni furono vinte dalla \"Tricolor\", il titolo non fu in discussione.\nClassifica finale.\nGirone A\nGirone B\nFinale 12 maggio 1921, Tricolor-Venus 3-2"}
{"id": "1336720", "revid": "287204", "url": "https://it.wikipedia.org/wiki?curid=1336720", "title": "Campionato rumeno di calcio 1921-1922", "text": "Il Campionato Nazionale 1921-1922 \u00e8 stata la decima edizione del campionato rumeno di calcio, la prima disputata su una nuova struttura interregionale in seguito all'annessione della Transilvania e della Bessarabia. La fase finale \u00e8 stata disputata tra l'agosto e il settembre 1922 e si concluse con la vittoria finale del Chinezul Timi\u0219oara, al suo primo titolo.\nFormato.\nA causa dei nuovi territori acquisiti in seguito al trattato del Trianon e al notevole incremento del numero di club, venne varata la prima riforma del campionato dalla sua istituzione. Le squadre vennero suddivise in sette campionati regionali e i vincitori ammessi alle finali nazionali ad eliminazione diretta con partita unica. L'AMEF Arad venne direttamente ammesso alle semifinali per sorteggio casuale.\nFase finale.\nQuarti di finale.\nGli incontri vennero disputati tra il 27 agosto e il 6 settembre 1922. L'AMEF Arad fu ammesso direttamente in semifinale. St\u0103ruin\u021ba - Victoria, termin\u00f2 2-2 e venne rigiocata.\nSemifinali.\nGli incontri vennero disputati il 10 settembre 1922.\nFinale.\nLa finale fu disputata il 17 settembre 1922. Dopo aver chiuso il primo tempo in vantaggio 2-1, il Chinezul dilag\u00f2 nella ripresa vincendo 5-1 e conquistando il primo dei sei campionati consecutivi vinti."}
{"id": "1336727", "revid": "1243", "url": "https://it.wikipedia.org/wiki?curid=1336727", "title": "Ferrovia del Basso Sebino", "text": ""}
{"id": "1336729", "revid": "6923", "url": "https://it.wikipedia.org/wiki?curid=1336729", "title": "UNIC", "text": ""}
{"id": "1336730", "revid": "247222", "url": "https://it.wikipedia.org/wiki?curid=1336730", "title": "Luca Rossettini", "text": "Caratteristiche tecniche.\n\u00c8 un difensore centrale che ha talvolta giocato come terzino destro. Preferisce essere impiegato nella difesa a quattro.\nCarriera.\nClub.\nPadova.\nOriginario di Noventa Padovana, cresce calcisticamente nelle file dell'US Arcella, per poi approdare nel 1996 nelle giovanili del Padova. Il 14 novembre 2004 esordisce in prima squadra nel derby con il Cittadella vinto 2-0. Lascia i \"biancoscudati\" nel 2007 dopo aver disputato tre stagioni in Serie C1, in cui ha totalizzato 44 presenze e messo a segno 3 reti.\nSiena e Cagliari.\nDopo essere stato cercato dal e aver lasciato la facolt\u00e0 di ingegneria, il 27 agosto 2007 si trasferisce in compropriet\u00e0 al , dove ritrova il suo ex allenatore Andrea Mandorlini. Esordisce in Serie A il 15 settembre 2007 nella partita casalinga contro il Milan, terminata col punteggio di 1-1. Il 25 giugno 2008 il Siena riscatta la seconda met\u00e0 del suo cartellino. Il 14 dicembre 2008 durante l'incontro Palermo-Siena subisce la rottura del legamento crociato anteriore del ginocchio sinistro. Dopo l'intervento di ricostruzione, viene annunciato uno stop di almeno quattro mesi.\nRientra dall'infortunio nel finale di stagione. Durante la seconda gara del torneo successivo subisce una ricaduta al ginocchio operato e in seguito ad altri due interventi chirurgici salta il resto dell'intero campionato 2009-2010, conclusosi con la retrocessione in Serie B del club senese. Nella serie cadetta ritrova il posto da titolare, diventando uno dei protagonisti della cavalcata che riporta dopo appena un anno di purgatorio la compagine guidata da Antonio Conte in Serie A. Nonostante il cambio alla guida della squadra affidata a Giuseppe Sannino, si riconferma titolare anche nella massima serie, mettendo inoltre a segno il 26 febbraio 2012 nella larga vittoria per 4-1 contro il Palermo, la sua prima rete in Serie A.\nIl 21 giugno 2012 viene acquistato a titolo definitivo dal per circa 1,5 milioni di euro. Esordisce con i rossob\u00f9 il 18 agosto nel terzo turno di Coppa Italia: Cagliari-Spezia (2-1). Debutta in campionato il 26 agosto seguente nella partita Genoa-Cagliari (2-0).\nIn occasione della trasferta contro il ChievoVerona del 4 maggio 2013 raggiunge le 100 presenze in Serie A. Nella stagione 2013-2014 risulta essere il calciatore del Cagliari con maggiori presenze in campionato (36 su 38).\nIl 24 luglio 2014 prolunga il contratto con il club sardo fino al 2017.\nIl 18 dicembre 2014 segna il suo primo gol con la maglia del Cagliari, nella sconfitta interna contro la per 1-3.\nIn tutto con la maglia del Cagliari ha disputato 101 partite e segnato 3 gol.\nBologna, Torino e Genoa.\nIl 23 giugno 2015, dopo la retrocessione in Serie B del club sardo, passa al , neopromosso in Serie A, che lo acquista per 2,5 milioni di euro. Esordisce il 22 agosto nella partita persa per 2-1 contro la Lazio. Sigla il 2-0 nella gara casalinga contro il Napoli il 6 dicembre (vinta poi 3 a 2 dal Bologna), mettendo cos\u00ec a segno il suo primo gol con la maglia dei felsinei. Si ripete la settimana successiva, segnando la rete del successo nella partita vinta contro il (0-1).\nIl 16 agosto 2016 viene acquistato a titolo definitivo dal Torino per due milioni di euro, con la firma di un contratto biennale. Esordisce con la maglia granata il 21 agosto seguente partendo da titolare nella gara -Torino (3-2), valida per la prima giornata di campionato. Nel corso della stagione si guadagna stabilmente i galloni della titolarit\u00e0 a discapito del compagno Cesare Bovo e gioca con regolarit\u00e0 al centro della difesa granata. il 18 dicembre 2016, nella sconfitta del Toro per 5-3 allo Stadio San Paolo di Napoli, mette a segno la sua prima rete con la nuova maglia al 31' del secondo tempo.\nIl 18 agosto 2017 passa al Genoa. Il 21 agosto debutta con la maglia rossobl\u00f9, nella prima di campionato contro il Sassuolo, finita 0-0. Chiude la stagione con 23 presenze in campionato e 2 in Coppa Italia.\nChievo e Lecce.\nL'8 agosto 2018 passa al Chievo con la formula del prestito con diritto di riscatto. Esordisce con la maglia clivense il 12 agosto seguente, nella partita di Coppa Italia vinta per 1-0 in casa contro il . Totalizza 21 presenze in campionato; l'ultima presenza con il Chievo risale all'8 febbraio 2019 contro la , nella gara persa in casa per 3-0.\nIl 12 luglio 2019 viene prelevato dal , neopromosso in Serie A, a titolo definitivo. Debutta con i salentini il 26 agosto seguente, alla prima di campionato, nella partita persa per 4-0 a Meazza contro l'. Colleziona 26 presenze in campionato nell'annata terminata con la retrocessione in Serie B, mentre nella prima parte dell'annata seguente mette a referto solo 2 presenze in Coppa Italia.\nRitorno al Padova.\nIl 12 gennaio 2021 viene ceduto al .\nNazionale.\nRossettini ha esordito in nazionale Under-21 nell'amichevole Italia-Olanda del 5 febbraio 2008 a Ferrara, scendendo in campo nel secondo tempo.\nIl 14 novembre 2014 riceve la sua prima convocazione in nazionale maggiore dal CT Antonio Conte in vista dell'amichevole del 18 novembre contro l'Albania.\nAllenatore.\nL'11 agosto 2021 annuncia il proprio ritiro dal calcio e contestualmente diventa il nuovo tecnico dell'Under-17 del Padova.\nStatistiche.\nPresenze e reti nei club.\n\"Statistiche aggiornate al 12 gennaio 2021.\""}
{"id": "1336739", "revid": "1259603", "url": "https://it.wikipedia.org/wiki?curid=1336739", "title": "Ecologia", "text": "L'ecologia (dal greco: \u03bf\u1f36\u03ba\u03bf\u03c2, \"oikos\", \"casa\" o anche \"ambiente\"; e \u03bb\u03cc\u03b3\u03bf\u03c2, \"logos\", \"discorso\" o \"studio\") \u00e8 l'analisi scientifica delle interazioni tra gli organismi e il loro ambiente.\nL'oggetto di studio dell'ecologia sono pertanto gli ecosistemi. Si tratta di un campo interdisciplinare che include sia le scienze della vita, cio\u00e8 la biologia, sia le scienze della terra.\nL'ecologia affronta l'intera scala della vita, dai batteri ai processi che interessano l'intero pianeta. Gli ecologi studiano molte diverse relazioni complesse tra le specie, come predazione e impollinazione. La diversit\u00e0 della vita \u00e8 organizzata in differenti habitat, da terrestre ad acquatico.\nGli argomenti trattati dall\u2019ecologia sono tra gli altri:\nOrigine del termine \"ecologia\".\nIl termine \"ecologia\" \u00e8 stato coniato nel 1866 dallo scienziato tedesco Ernst Haeckel (1834-1919) nel libro \"Generelle Morphologie der Organismen\" e, durante un discorso all'Universit\u00e0 di Jena, la defin\u00ec come:\nIn questa sua definizione considera la radice del termine \"oikos\", che \u00e8 la stessa del termine economia (\"gestione della casa\").\nL'ecologia affonda le sue radici negli studi naturali degli antichi greci, tra cui Teofrasto, amico e collega di Aristotele, che per primo descrisse le interrelazioni tra gli organismi e tra gli organismi e l'ambiente. \nL'ecologia moderna \u00e8 una scienza in quanto si avvale del metodo scientifico, che ha avuto larga espansione nel tardo XIX secolo, grazie ai concetti evolutivi in materia di adattamento e selezione naturale, divenuti i suoi capisaldi, oltre che alla teoria dei sistemi ecologici.\nIl pensiero ecologico deriva da correnti di pensiero della filosofia, dell'etica e della politica. L'ecologia si differenzia dal movimento ambientalista nato negli anni 1960 e 1970, nella forma di ecologia sociale ed ecologia profonda, in quanto l'ambientalismo \u00e8 un'ideologia attivista che si propone di migliorare l'ambiente attraverso attivit\u00e0 educative pubbliche, propaganda di idee, programmi legislativi e convenzioni, in cui per ambiente si intende l'insieme delle condizioni e degli elementi dell'habitat circostante di uno o pi\u00f9 organismi, con cui essi stabiliscono relazioni di varia natura e importanza.\nLivelli di studio e indirizzi.\nL'ecologia comprende un campo di ricerca della biologia estremamente complesso, in quanto le interazioni tra organismi e ambiente sono bidirezionali: gli organismi sono influenzati dall'ambiente, che a sua volta influenza gli organismi; \u00e8 ci\u00f2 che avviene, ad esempio, con le piante che grazie alla fotosintesi prelevano anidride carbonica dall'atmosfera, emettono ossigeno e producono composti organici nutritivi, dando in questo modo la possibilit\u00e0 ad altri esseri viventi di prosperare; o anche ci\u00f2 che avviene presso le sorgenti idrotermali nei fondali marini, dove i ricercatori imbarcati sul sottomarino Alvin al largo della Bassa California, alla fine degli anni 1970, scoprirono degli animali che non dipendono dalla fotosintesi ma dall'energia immagazzinata in alcuni batteri, principalmente chemioautotrofi, che prosperano grazie ad alcuni composti chimici (tra cui l'acido solfidrico) rilasciati dalle sorgenti idrotermali.\nL'ecologia si struttura su livelli di studio a complessit\u00e0 crescente: a livello di organismo, di popolazione, di comunit\u00e0, di ecosistema, di paesaggio o bioma e di biosfera; in questo contesto:\nA livello di organismi, l'ecologia studia come questi si adattino ai diversi ambienti; a livello di popolazione \u00e8 possibile studiare il tasso di crescita della stessa in funzione dei parametri ambientali; a livello di comunit\u00e0 si possono studiare le interazioni tra organismi; a livello di ecosistema si pu\u00f2 studiare il ciclo delle sostanze chimiche e le modalit\u00e0 di trasferimento dell'energia tra organismi e ambiente.\nDue indirizzi importanti dell'ecologia sono:\nStruttura e dinamica di popolazione.\nLo studio ecologico delle popolazioni ha come parametri base la densit\u00e0 e il tipo di dispersione degli individui, oltre che il tasso di natalit\u00e0 e di mortalit\u00e0.\nModello di dispersione.\nIl modello di dispersione di una popolazione si riferisce al modo in cui gli individui sono disposti in una certa zona, il che influisce sugli effetti dei fattori ambientali e sulle interazioni sociali all'interno della popolazione. I principali tipi di dispersione sono i seguenti:\nModelli di crescita delle popolazioni.\nCrescita esponenziale.\nI modelli di crescita esponenziale descrivono il tasso di crescita di una popolazione in condizioni ideali, in cui l'intera popolazione si moltiplica in base a un fattore costante in intervalli di tempo costanti:\ndove:\nCrescita logistica e fattori limitanti.\nAlcuni fattori ambientali sono detti \"limitanti\" quando determinano un rallentamento della crescita in una popolazione.\nI modelli di crescita logistica tengono conto dei fattori limitanti e modificano l'equazione del modello di crescita esponenziale nella seguente forma:\ndove formula_6 \u00e8 la capacit\u00e0 portante, cio\u00e8 la massima estensione di una popolazione che un determinato ambiente pu\u00f2 sostenere.\nStudio degli ecosistemi.\nLa disciplina dell'ecologia comprende lo studio delle interazioni che hanno gli organismi simili tra di loro, le interazioni con organismi diversi e con le componenti abiotiche del loro ambiente. Gli argomenti di interesse per gli ecologisti sono la diversit\u00e0, la distribuzione, la quantit\u00e0 (biomassa) e il numero (popolazione) di particolari organismi, nonch\u00e9 la cooperazione e la concorrenza tra di essi, sia all'interno che all'esterno degli ecosistemi. Gli ecosistemi sono formati da parti interagenti dinamicamente, le quali comprendono gli organismi, le comunit\u00e0 da loro composte e le componenti presenti nel loro ambiente. I processi degli ecosistemi, come la produzione primaria, la pedogenesi, il ciclo dei nutrienti e le varie attivit\u00e0 di costituzione di una nicchia, regolano il flusso di energia e di materia attraverso un ambiente. Questi processi sono sostenuti da organismi con specifiche caratteristiche e la variet\u00e0 di organismi prende il nome di \"biodiversit\u00e0\".\nGli organismi viventi (compreso l'uomo) e le risorse naturali compongono gli ecosistemi che, a loro volta, producono dei meccanismi biofisici di retroazione (feedback) che moderano i processi che agiscono sui viventi (fattori biotici) e sui non-viventi (fattori abiotici) del pianeta. Gli ecosistemi sostengono le funzioni a supporto alla vita, producono capitale naturale come le biomasse (cibo, combustibile e fibre), regolano il clima, i cicli biogeochimici globali, la filtrazione dell'acqua, plasmano il suolo, controllano l'erosione e proteggono dalle inondazioni e compiono molte altre attivit\u00e0 di valore scientifico, economico o storico.\nFattori abiotici.\nI principali fattori abiotici che influenzano la vita sulla Terra sono l'energia solare, l'acqua, la temperatura, il vento, le caratteristiche dei suoli e gli eventi catastrofici (incendi, eruzioni vulcaniche, uragani, ...). L'energia solare \u00e8 fondamentale a tutti gli ecosistemi, tranne per quelli delle sorgenti idrotermali, delle caverne e delle falde acquifere pi\u00f9 profonde, in cui i batteri prelevano l'energia dai composti inorganici qui presenti.\nDiscipline e applicazioni.\nL'ecologia ha visto nascere una serie di specializzazioni:\nL'ecologia \u00e8 una scienza che ha numerose applicazioni pratiche, che comprendono:"}
{"id": "1336741", "revid": "1318658", "url": "https://it.wikipedia.org/wiki?curid=1336741", "title": "Gosport", "text": "Gosport \u00e8 una cittadina e un borgo dell'Hampshire, Inghilterra, Regno Unito. "}
{"id": "1336746", "revid": "767487", "url": "https://it.wikipedia.org/wiki?curid=1336746", "title": "Fareham (borgo)", "text": "Fareham \u00e8 un borgo dell'Hampshire, Inghilterra, Regno Unito, con sede nella localit\u00e0 omonima.\nIl distretto fu creato con il Local Government Act 1972, il 1\u00ba aprile 1974 dal precedente municipio omonimo."}
{"id": "1336752", "revid": "66124", "url": "https://it.wikipedia.org/wiki?curid=1336752", "title": "The Blow Monkeys", "text": "The Blow Monkeys (in Italia, dove l'articolo determinativo inglese \u00abthe\u00bb cade regolarmente nei nomi delle band anglosassoni, semplicemente Blow Monkeys) sono un gruppo musicale britannico, noto soprattutto negli anni ottanta, il cui stile rientra genericamente nella categoria del cosiddetto \u00absophisti-pop\u00bb (contrazione di \u00absophisticated pop\u00bb, \"pop sofisticato\" - cfr. per esempio, la band coeva dei Dead or Alive, il cui primo album s'intitolava appunto \"Sophisticated Boom Boom\"), che ha iniziato, nel 1984, come band new wave, trasformandosi in s\u00e9guito in un act pop rock / funky fabbrica-successi, per poi diventare, infine, un gruppo dance d'avanguardia, acclamato dai fans e dalla critica, ma dagli scarsi risultati commerciali (tranne la Numero 7 britannica \"Wait\", duetto con la diva della house di Chicago, Kym Mazelle, brano uscito poco prima di sciogliersi e a cui si fa idealmente risalire la nascita del cosiddetto sottogenere poi denominato \u00abUK garage\u00bb). Scioltisi all'inizio degli anni novanta (quando ha avuto inizio la carriera solista del leader, Dr. Robert), si sono riformati alla fine del 2007, sulla scia di una doppia raccolta di successi, con l'obiettivo di registrare un nuovo disco e l'intenzione di realizzare un tour promozionale, nel corso del 2008.\nStoria.\nGuid\u00e0ti dal cantante, compositore, chitarrista e pianista Dr. Robert (pseudonimo di Bruce Robert Howard, nato il 2 maggio 1961, a Haddington, East Lothian, Scozia), i Blow Monkeys si sono formati nel 1981, quando Dr. Robert fece ritorno nel Regno Unito, dopo aver trascorso la sua adolescenza in Australia. Gli altri membri erano Mick Anker al basso, Neville Henry al sassofono (28 ottobre 1959), e Tony Kiley alla batteria. Il gruppo prende il suo bizzarro nome da un termine offensivo gergale, utilizzato in Australia, con cui ci si riferisce agli australiani aborigeni che suonano il cosiddetto didgeridoo.\nNel 1984, i quattro pubblicano l'album di debutto, intitolato \"Limping for a Generation\", un lavoro piuttosto interessante, costituito da un omogeneo amalgama di suoni new wave, tendenti a un pop rock con sfumature dark (definito dallo stesso cantante come glam / jazz / punk), ma il primo grande successo arriver\u00e0 soltanto due anni dopo, nel 1986, con il singolo \"Digging Your Scene\" (Numero 12 nel Regno Unito, Top 10 nel resto dell'Europa e nella classifica dance americana), tratto dal secondo album, \"Animal Magic\". La canzone si fa notare per il suo delicato stile pop-soul e un testo orientato allo scottante argomento dell'AIDS, per il quale, all'epoca, venivano accusati soprattutto i gay. Il pezzo \u00e8 arrivato fino al Numero 14 nella classifica USA dei Billboard Hot 100, e al Numero 7 della relativa hit parade statunitense degli Hot Dance Club Play, raggiungendo inoltre il Numero 25 in Germania. Una curiosit\u00e0: la band newyorkese degli Ivy ha realizzato una cover di \"Digging Your Scene\", inserendola come bonus track sull'album del 2001, \"Long Distance\", e come traccia regolare nel lavoro del 2002, \"Guestroom\".\nNel gennaio del 1987, esce il terzo LP della band, dal programmatico titolo di \"She Was Only a Grocer's Daughter\" (\u00abnon era che la figlia di un droghiere\u00bb), un vero e proprio concept album, che si scaglia, dalla prima all'ultima traccia, contro la politica di destra dell'allora Primo ministro del Regno Unito, Margaret Thatcher, la cosiddetta \"Lady di ferro\" (dall'inglese: \u00abIron Lady\u00bb). Il 33 giri otterr\u00e0 un grandissimo successo, arrivando al Numero 20 della hit parade (l'unico album dei Blow Monkeys ad essere mai entrato in classifica in Gran Bretagna, raccolte escluse). Anche i quattro singoli estratti entreranno tutti nelle charts, segnando un altro record personale, mentre un ulteriore importante primato verr\u00e0 raggiunto con la pubblicazione del primissimo dei quattro singoli, la celebre \"It Doesn't Have to Be This Way\", che, salendo fino al Numero 5 della classifica britannica dei singoli, diventer\u00e0 il pi\u00f9 grande successo in formato 45 per la band. La canzone, costituita da un pop funky con forti accenti dance, non riuscir\u00e0 ad entrare nelle classifiche americane, dove anche il long playing non andr\u00e0 oltre il Numero 134, ma verr\u00e0 per\u00f2 inserita nella colonna sonora del film \"Scuola di polizia 4 - Cittadini in... guardia\" e in una scena del film \"Scuola di ladri - Parte seconda\" di Neri Parenti con Massimo Boldi e Paolo Villaggio.\nUn altro brano degno di nota, anche questo incluso in un celebre soundtrack, \u00e8 rappresentato da \"You Don't Own Me\", utilizzato per il film \"Dirty Dancing\", con l'attore e ballerino Patrick Swayze. La relativa compilation ha conquistato il disco di platino per le vendite e il pezzo dei Blow Monkeys \u00e8 probabilmente quello per cui il gruppo \u00e8 maggiormente conosciuto in America.\nAl di fuori della band, anche se inserito sul loro quarto album, \"Whoops! There Goes the Neighbourhood\", un singolo di grandissimo successo \u00e8 stato il pezzo intitolato \"Wait\", un duetto accreditato al solo Robert Howard (il vero nome di Dr. Robert) con Kym Mazelle, la diva della cosiddetta Chicago house. La traccia \u00e8 considerata uno dei primi esempi del sotto-genere musicale noto come \u00abUK garage\u00bb. \"Wait\" raggiunge il Numero 7 nella classifica inglese dei singoli, e verr\u00e0 inserita, l'anno dopo, nel primo greatest hits dei Blow Monkeys, \"Choices - The Singles Collection\".\nIl gruppo si scioglie alla fine del 1990, dopo aver completato la propria svolta dance, con la pubblicazione del quinto ed ultimo album, \"Springtime for the World\", e dell'omonimo EP, contenente i tre singoli estratti dal 33, riuniti in una sola sede. Dopo una breve parentesi con Dee C. Lee, con la quale Dr. Robert incide con il nome di Slam Slam, l'ex leader s'imbarca in una carriera solista che continua tuttora. L'artista ha contribuito all'album di debutto del marito della Lee, il famosissimo Paul Weller, ex Jam e Style Council, co-componendo altro materiale, sia con Weller che con la Lee.\nAlla fine del 2007, i quattro membri originari dei Blow Monkeys si riuniscono, allo scopo di pubblicare un nuovo album e di effettuare una tourn\u00e9e durante il 2008. Nel frattempo, \u00e8 uscita una nuova doppia raccolta, intitolata \"Digging Your Scene - The Best of The Blow Monkeys\", che ripropone tutto il meglio del repertorio della band, tra singoli e tracce importanti, senza per\u00f2 nessun inedito, vista l'imminente uscita di nuovo materiale."}
{"id": "1336754", "revid": "287204", "url": "https://it.wikipedia.org/wiki?curid=1336754", "title": "Campionato rumeno di calcio 1922-1923", "text": "Il Campionato Nazionale 1922-1923 \u00e8 stata l'undicesima edizione del campionato rumeno di calcio. La fase finale \u00e8 stata disputata tra luglio e agosto 1923 e si concluse con la vittoria finale del Chinezul Timi\u0219oara, che biss\u00f2 il titolo dell'anno precedente.\nFormula.\nLe squadre vennero suddivise in gironi regionali, con le vincitrici ammesse alle finali nazionali disputate ad eliminazione diretta. Rispetto all'anno precedente il numero dei gironi pass\u00f2 da sette ad otto con la creazione del girone di T\u00e2rgu Mure\u0219.\nFase finale.\nQuarti di finale.\nGli incontri vennero disputati tra il 22 e il 29 luglio 1923. L'incontro Bra\u0219ovia Bra\u0219ov - Venus Bucure\u0219ti venne in un primo momento disputato a Bra\u0219ov e termin\u00f2 1-1. La ripetizione della partita, da giocare a Bucarest, vide il Venus vincere 3-0 a tavolino per la mancata presentazione dell'avversario.\nSemifinali.\nGli incontri si disputarono il 12 ed il 19 agosto 1923. La partita Chinezul - Clubul Gimnastic T\u00e2rgu-Mure\u0219, giocata a Timi\u0219oara e terminata 1-1 fu disputata nuovamente a T\u00e2rgu-Mure\u0219.\nFinale.\nLa finale fu disputata il 26 agosto 1923 con il Chinezul che si riconferm\u00f2 campione vincendo 2-0 e segnando una rete per tempo. Per il secondo anno consecutivo l'avversaria fu il Victoria Cluj."}
{"id": "1336761", "revid": "1953061", "url": "https://it.wikipedia.org/wiki?curid=1336761", "title": "Citt\u00e0 di Winchester", "text": "La Citt\u00e0 di Winchester \u00e8 un distretto e una citt\u00e0 dell'Hampshire, Inghilterra, Regno Unito, con sede amministrativa nel suo centro storico.\nIl distretto fu creato con il Local Government Act 1972, il 1\u00ba aprile 1974 dalla fusione della vecchia citt\u00e0 di Winchester con il distretto rurale di Droxford e parte del distretto rurale di Winchester.\nIn quanto sede dell\u2019antica diocesi di Winchester, il titolo di citt\u00e0 le appartiene \"praeter legem\".\nParrocchie civili.\nLe parrocchie, che non coprono l'area del capoluogo, sono:"}
{"id": "1336764", "revid": "478814", "url": "https://it.wikipedia.org/wiki?curid=1336764", "title": "Concerto per New York City", "text": "Il Concerto per New York City fu un concerto di beneficenza che ospit\u00f2 molti musicisti, svoltosi il 20 ottobre 2001 al Madison Square Garden di New York per celebrare le vittime degli attacchi dell'11 settembre 2001. Una buona parte del pubblico era composta dalle famiglie delle vittime e dai colleghi dei pompieri del New York City Fire Department e dei poliziotti del New York City Police Department morti nella tragedia. Durante la manifestazione, durata circa cinque ore, furono inoltre presentati cortometraggi di importanti registi ed intervennero alcune famose personalit\u00e0.\nMusicisti e album del concerto.\nAl concerto, organizzato da Paul McCartney, parteciparono molti artisti britannici tra i quali Mick Jagger e Keith Richards, The Who, David Bowie, Elton John, Sheryl Crow e Eric Clapton. Tra gli artisti statunitensi vi fu la presenza di Bon Jovi, Jay-Z, Destiny's Child, Backstreet Boys, James Taylor, Billy Joel, Melissa Etheridge, Five for Fighting, Goo Goo Dolls, e John Mellencamp con Kid Rock.\nLa Columbia Records ha pubblicato nel 2001 un doppio CD contenente i brani del concerto e nel 2002 un DVD, entrambi con il titolo The Concert for New York City.\nCortometraggi.\nDurante il concerto sono stati presentati i seguenti cortometraggi:\nOspiti vari.\nTra una esibizione e l'altra sul palco si alternarono diverse celebrit\u00e0, atleti e politici tra cui Rudy Giuliani, Steve Buscemi, Jim Carrey, Bill Clinton, Hillary Clinton, Billy Crystal, Robert De Niro, Leonardo DiCaprio, Harrison Ford, Michael J. Fox, Richard Gere, Janet Jackson, Meg Ryan e Susan Sarandon.\nCopertura televisiva.\nL'evento fu trasmesso in diretta televisiva con il titolo The Concert for New York City, diffuso dal canale satellitare VH1. La telecronaca integrale della manifestazione dur\u00f2 296 minuti. La regia fu affidata a Louis J. Horvitz, che in seguito avrebbe diretto anche le dirette televisive per le consegne dei premi Oscar nel 2007 e nel 2008.\nLa trasmissione, replicata su VH1 Classic nel gennaio del 2008, ebbe una nomination per il premio Emmy come \"best music/comedy special\" e come \"best production design\"."}
{"id": "1336768", "revid": "122793480", "url": "https://it.wikipedia.org/wiki?curid=1336768", "title": "Monete commemorative (lira italiana)", "text": "Le monete commemorative della lira italiana erano monete coniate appositamente dall'Istituto Poligrafico e Zecca dello Stato per ricordare particolari eventi.\nAlcune di queste monete sono entrate nella normale circolazione monetaria; altre, pur essendo ufficialmente a corso legale, sono in realt\u00e0 state coniate esclusivamente per il mercato dei collezionisti. Alcuni studiosi le considerano semplicemente medaglie perch\u00e9 il loro valore non \u00e8 mai stato quello facciale.\nLa Repubblica italiana ha coniato (e conia tuttora) monete commemorative sia in argento che in oro.\nMonete commemorative in argento.\nLa Zecca di Stato inizi\u00f2 a coniare monete in argento commemorative, del valore nominale di 500 lire, nel 1974, con l'emissione dedicata a Guglielmo Marconi. La loro coniazione prosegu\u00ec fino al 1993, dopodich\u00e9 vennero sostituite da monete commemorative dal valore nominale di 1000, 5000 e 10.000 lire. Da ultimo, nel 1998 apparvero anche monete commemorative da 2000 lire. Tali emissioni, coniate nella duplice versione fior di conio e fondo specchio a partire dal 1985, erano vendute in astucci o cofanetti.\nInoltre, tutte le serie divisionali emesse dalla Zecca a partire dal 1985 venne inserita anche una moneta d'argento commemorativa, con le seguenti raffigurazioni:\nContestualmente alla cessazione di emissione di 500 lire commemorative in argento, anche nelle serie divisionali vennero sostituite, a partire dal millesimo 1994, da monete del valore nominale di 1000 lire.\nMonete commemorative da 500 lire.\nDopo il 1967 le monete d'argento (oltre alle prime due monete da 500 lire commemorative in argento) sono state coniate ufficialmente a corso legale ma in realt\u00e0 destinate esclusivamente alla vendita ai collezionisti dalla Zecca, qui di seguito riportate:\nA partire dalla moneta commemorativa delle Olimpiadi di Barcellona, diametro e peso delle monete in argento da 500 lire sono cambiati, passando rispettivamente da 29 mm a 32 mm e da 11 g a 15 g.\nA partire dal 1993 non sono state pi\u00f9 emesse monete da 500 lire in argento, eccezion fatta per le \"Caravelle\" coniate appositamente per le serie divisionali confezionate dalla Zecca. Sono cos\u00ec subentrate monete commemorative da 1000, 2000, 5000 e 10000 lire in argento.\nMonete commemorative da 1000 lire.\nLe monete da 1000 lire commemorative sono state emesse esclusivamente per il collezionismo numismatico, in tutto e per tutto analoghe a quelle in argento da 500 lire, poich\u00e9 formalmente a corso legale, ma praticamente mai entrate nella circolazione ordinaria:\nLe monete da mille lire commemorative in argento della Repubblica Italiana in totale sono 11 ed \u00e8 da notare che nell\u2019anno 1994 vennero coniati ben tre diversi tipi di monete da 1000 lire in argento. Sono tutte coniate dalla zecca di Roma ed hanno una rarit\u00e0 che va dal Comune (Anno Marciano, Flora e Fauna ed Olimpiadi di Atlanta) a Non Comune (tutte le altre monete). Tutte le monete sono in argento 835/1000, hanno un diametro di 31,4 mm e pesano 14,6 grammi. \nDittici e trittici in argento.\nLa Zecca italiana ha emesso anche dei dittici e dei trittici, comprendenti rispettivamente due o tre monete in argento del valore nominale di 200 e 500 lire, oppure di 100, 200 e 500 lire. Le 200 lire hanno un diametro di 24 mm e un peso di 5 g, mentre le 100 lire hanno un diametro di 27,8 mm e un peso di 8 g. Il titolo resta invariato (835/1000).\nDittici e trittici coniati dalla Repubblica Italiana:\nSono state infine coniate dalla Zecca di Roma le due serie \"Verso il 2000\" e \"Storia della Lira\", ambedue composte da tre dittici.\nCommemorative in oro.\nL'Istituto Poligrafico e Zecca dello Stato prese a coniare monete commemorative in oro da destinare al mercato dei collezionisti a partire dal 1993, in occasione della commemorazione del centenario della Banca d'Italia (occasione nella quale, peraltro, come scritto poc'anzi, venne coniato anche un trittico di monete d'argento).\nNel 1994 non si ebbe alcuna coniazione aurea, mentre l'emissione di tali monete divenne regolare a partire dal 1995. Le monete commemorative in oro avevano un valore nominale di 50.000 e 100.000 lire; ogni anno era coniata una per tipo. Con l'eccezione delle prime due emissioni del 1993, del 50.000 lire del 1997 e delle due emissioni del 2000 tutte le lire commemorative in oro sono dedicate a ricorrenze legate alla costruzione di importanti architetture italiane.\nQuanto alle caratteristiche tecniche, le monete da 50.000 lire presentano un diametro di 20 mm ed un peso di 7,5 g, mentre quelle da 100.000 lire hanno un diametro di 25 mm ed un peso di 15 g.\nLe commemorazioni furono le seguenti:"}
{"id": "1336770", "revid": "1243", "url": "https://it.wikipedia.org/wiki?curid=1336770", "title": "Ferrovia della Val d'Orcia", "text": ""}
{"id": "1336772", "revid": "119548839", "url": "https://it.wikipedia.org/wiki?curid=1336772", "title": "Alfabeto mongolo latino", "text": "L'alfabeto mongolo latino fu adottato ufficialmente in Mongolia il 1\u00ba febbraio 1941. Solamente due mesi dopo, il 25 marzo la decisione fu revocata. Il pretesto era che non era adeguato a coprire tutti i suoni della lingua mongola, ma le ragioni erano probabilmente politiche. Poco tempo dopo fu adottato l'alfabeto cirillico in maniera quasi simultanea con buona parte delle repubbliche sovietiche.\nCaratteri.\nA B C \u00c7 D E F G H I J K L M N O \u04e8 P R S \u015e T U V Y Z \u01b5"}
{"id": "1336773", "revid": "228587", "url": "https://it.wikipedia.org/wiki?curid=1336773", "title": "Havant", "text": "Havant \u00e8 una localit\u00e0 e un \"borough\" dell'Hampshire, Inghilterra, Regno Unito."}
{"id": "1336777", "revid": "767487", "url": "https://it.wikipedia.org/wiki?curid=1336777", "title": "East Hampshire", "text": "L'East Hampshire \u00e8 un distretto dell'Hampshire, Inghilterra, Regno Unito, con sede a Petersfield."}
{"id": "1336779", "revid": "371529", "url": "https://it.wikipedia.org/wiki?curid=1336779", "title": "Giant Gonz\u00e1lez", "text": "Ha lottato nella World Championship Wrestling e nella World Wrestling Federation nei primi anni novanta come El Gigante e Giant Gonz\u00e1lez. Con i suoi reali 235 cm di altezza, viene ricordato nel mondo del wrestling per essere stato l'atleta pi\u00f9 alto ad avere mai calcato il ring.\nCarriera.\nCome sportivo Gonz\u00e1lez fu originariamente un giocatore di basket di buon successo arrivando anche a far parte della nazionale argentina. Debutt\u00f2 nel mondo del wrestling nel 1990 nella World Championship Wrestling, lottando col ring name \"El Gigante\" e arrivando ad affrontare Ric Flair in un feud per il World Heavyweight Championship.\nPallacanestro.\nInizi\u00f2 la carriera di giocatore di pallacanestro nelle giovanili dell'Hind\u00fa Club de Resistencia all'et\u00e0 di 16 anni. Successivamente, Le\u00f3n Najnudel, a quel tempo allenatore della nazionale di pallacanestro dell'Argentina, raccomand\u00f2 al Club de Gimnasia y Esgrima La Plata di mettere sotto contratto il giocatore per la squadra che militava allora in seconda divisione. Durante il 1986, Gonz\u00e1lez aiut\u00f2 il Gimnasia ad ottenere la promozione in prima divisione. In seguito firm\u00f2 un contratto da professionista con lo Sport Club Ca\u00f1adense, ma gioc\u00f2 poco a causa di un grave infortunio che lo tenne fermo per gran parte della stagione (quasi 9 mesi).\nNazionale argentina.\nIl Commissario Tecnico Le\u00f3n Najnudel incluse Gonz\u00e1lez nella squadra nazionale argentina di basket che prese parte nel 1985 al FIBA South American Championship (medaglia di bronzo) e al Torneo americano di qualificazione alle Olimpiadi 1988 (quinto posto), dove attrasse l'attenzione degli scopritori di talenti della squadra degli Atlanta Hawks.\nWrestling.\nWorld Championship Wrestling (1989\u20131992).\nNel 1989, il proprietario degli Hawks, Ted Turner, offr\u00ec a Gonz\u00e1lez la possibilit\u00e0 di entrare nel wrestling professionistico come wrestler della World Championship Wrestling (WCW), anch'essa di sua propriet\u00e0. Dopo un anno di allenamento, Gonz\u00e1lez fu introdotto nella federazione come \"El Gigante\", wrestler face, il 19 maggio 1990 al pay-per-view Capital Combat.\nNel corso dei successivi due anni, lott\u00f2 contro la stella della federazione Ric Flair per il WCW World Championship, partecip\u00f2 a una edizione della \"Chamber of Horrors\" al ppv Halloween Havoc 1991 ed ebbe un appuntamento sulla TBS con Missy Hyatt. Inoltre prese parte a un feud con Sid Vicious e One Man Gang. La faida era incentrata sul fatto di determinare chi fosse il \"vero gigante\" della WCW. Gonz\u00e0lez fece anche qualche apparizione nella New Japan Pro-Wrestling prima di firmare per la World Wrestling Federation nel 1993.\nWorld Wrestling Federation (1993).\nDebutt\u00f2 nella World Wrestling Federation nel 1993 con il nome \"Giant Gonzalez\", accompagnato dal manager Harvey Wippleman ed indossando un costume che avrebbe dovuto farlo sembrare un incrocio tra bigfoot e un cavernicolo; al suo debutto elimin\u00f2 The Undertaker dalla Royal Rumble, partecipando al pay-per-view nonostante la sua presenza non fosse stata inizialmente annunciata. Inizi\u00f2 quindi un feud che lo port\u00f2 a lottare contro il becchino a WrestleMania IX, incontro perso per squalifica per aver addormentato The Undertaker con il cloroformio, e a SummerSlam 1993, nuovamente sconfitto. In quest'ultima occasione si separ\u00f2 da Wippleman. La sua ultima apparizione avvenne in una Battle Royal per l'Intercontinental Championship tenutasi nel corso di una puntata di Monday Night Raw del settembre 1993. Nel corso della battle royal venne eliminato dalle forze congiunte di \"Macho Man\" Randy Savage, Diesel, Bastion Booger, 1-2-3 Kid, Marty Jannetty, Adam Bomb e Bam Bam Bigelow. Tre giorni dopo, la WWF annunci\u00f2 che Gonzalez aveva lasciato la compagnia per scadenza di contratto il 7 ottobre 1993.\nNew Japan Pro Wrestling (1994\u20131995).\nDopo aver lasciato la WWF, lott\u00f2 in Giappone nella New Japan Pro-Wrestling, dove rimase dal 1994 sino al dicembre 1995, successivamente si ritir\u00f2 dal mondo del wrestling.\nAltri media.\nNel 1994 partecipa a un episodio della serie \"Baywatch\" e a due puntate della serie tv \"Thunder in Paradise\" con protagonista Hulk Hogan. Altra apparizione tv fu un cameo nella serie \"Hercules nell'inferno degli dei\".\nVita privata.\nRitornato in Argentina ha cominciato a soffrire di gravi problemi di artrite, legati al suo gigantismo, tanto da essere costretto a vivere su una sedia a rotelle. Fu anche costretto a emodialisi a causa dell'insufficienza renale dovuta al diabete.\nMorte.\nIl 22 settembre 2010 muore all'et\u00e0 di 44 anni per complicazioni legate al gigantismo e al diabete."}
{"id": "1336783", "revid": "287204", "url": "https://it.wikipedia.org/wiki?curid=1336783", "title": "Hart (Hampshire)", "text": "Hart \u00e8 un distretto dell'Hampshire, Inghilterra, Regno Unito, con sede a Fleet.\nIl distretto fu creato con il Local Government Act 1972, il 1\u00ba aprile 1974 dalla fusione del distretto urbano di Fleet col distretto rurale di Hartley Wintney.\nParrocchie civili.\nLe parrocchie, che non coprono l'area del capoluogo, sono:"}
{"id": "1336785", "revid": "5680", "url": "https://it.wikipedia.org/wiki?curid=1336785", "title": "Spazio topologico quoziente", "text": ""}
{"id": "1336786", "revid": "729019", "url": "https://it.wikipedia.org/wiki?curid=1336786", "title": "Rushmoor", "text": "Rushmoor \u00e8 un distretto con titolo di borgo dell'Hampshire, Inghilterra, Regno Unito, con sede a Farnborough.\nIl distretto fu creato con il Local Government Act 1972, il 1\u00ba aprile 1974 dalla fusione del borough di Aldershot col Distretto urbano di Farnborough.\nLocalit\u00e0.\nLe localit\u00e0 del distretto sono Aldershot e Farnborough."}
{"id": "1336788", "revid": "1318658", "url": "https://it.wikipedia.org/wiki?curid=1336788", "title": "Nuoto ai Giochi della XXVII Olimpiade - 200 metri rana femminili", "text": "Si sono svolte 5 batterie di qualificazione. Le prime 16 atlete si sono qualificate per le semifinali.\nBatterie.\n19 settembre 2000\nSemifinali.\n19 settembre 2000\nFinale.\n20 settembre 2000"}
{"id": "1336791", "revid": "29990", "url": "https://it.wikipedia.org/wiki?curid=1336791", "title": "Complemento a 2", "text": ""}
{"id": "1336792", "revid": "729019", "url": "https://it.wikipedia.org/wiki?curid=1336792", "title": "Basingstoke and Deane", "text": "Basingstoke and Deane \u00e8 un borgo dell'Hampshire, Inghilterra, Regno Unito, con sede a Basingstoke.\nIl distretto fu creato con il Local Government Act 1972, il 1\u00ba aprile 1974 dalla fusione del borough di Basingstoke col distretto rurale di Basingstoke e col distretto rurale di Kingsclere and Whitchurch.\nParrocchie civili.\nLe parrocchie, che non coprono l'area del capoluogo, sono:"}
{"id": "1336796", "revid": "1305772", "url": "https://it.wikipedia.org/wiki?curid=1336796", "title": "Kapellen (disambigua)", "text": ""}
{"id": "1336797", "revid": "599013", "url": "https://it.wikipedia.org/wiki?curid=1336797", "title": "Fbs", "text": ""}
{"id": "1336798", "revid": "729019", "url": "https://it.wikipedia.org/wiki?curid=1336798", "title": "Test Valley", "text": "Test Valley \u00e8 un borgo dell'Hampshire, Inghilterra, Regno Unito, con sede ad Andover.\nIl distretto fu creato con il Local Government Act 1972, il 1\u00ba aprile 1974 dalla fusione dei borough di Andover e Romsey col distretto rurale di Andover e col distretto rurale di Romsey and Stockbridge.\nParrocchie civili.\nLe parrocchie, che non coprono l'area del capoluogo, sono:"}
{"id": "1336801", "revid": "944090", "url": "https://it.wikipedia.org/wiki?curid=1336801", "title": "Catadiottro", "text": "Il catadiottro \u00e8 un sistema ottico passivo che sfrutta il fenomeno fisico della riflessione; basato su specchi ortogonali, esso infatti riflette la luce in direzione della sorgente emittente, pertanto raggiunge la sua luminosit\u00e0 massima quando direttamente investito da un fascio di luce.\nI telescopi riflettori, parte dei telescopi catadiottrici, cos\u00ec come altri obbiettivi catadiottrici quali alcuni di quelli fotografici a lunghissima focale ma a lunghezza contenuta, sono un esempio di strumentazione basata su questo fenomeno e costituiti da un sistema di specchi curvi; concavi piani o convessi, spesso abbinati a sistemi diottrici.\nSe, in un sistema, il prisma o gli specchi, se piani, sono posizionati a 90\u00b0 tra loro, mostra in qualsiasi posizione l'immagine duplicata dell'osservatore, come nei catarifrangenti.\nCatarifrangenti e sicurezza stradale.\nNe \u00e8 obbligatoria l'installazione per legge sui veicoli ai fini della sicurezza automobilistica, con il compito di riflettere la luce al mittente in modo tale che colui che emette il fascio luminoso sia avvertito tempestivamente della presenza di un altro mezzo.\nSempre ai fini della sicurezza alla circolazione il catarifrangente \u00e8 utilizzato anche sulle infrastrutture stradali (guard rail, paracarri e dossi artificiali ad esempio) per segnalare la presenza di ostacoli.\nColorazione.\nI colori maggiormente utilizzati sono:"}
{"id": "1336804", "revid": "1318658", "url": "https://it.wikipedia.org/wiki?curid=1336804", "title": "Martin Ritt", "text": "Biografia.\nRegista di film come \"La spia che venne dal freddo\", si distinse per le innovazioni apportate nel racconto delle storie dedicandosi a film in cui generalmente la storia si basava su un personaggio, mettendo in risalto gli aspetti pi\u00f9 significativi di tutto ci\u00f2 che girava attorno ad esso. \u00c8 morto nel 1990, a 76 anni, per una malattia cardiaca."}
{"id": "1336805", "revid": "287204", "url": "https://it.wikipedia.org/wiki?curid=1336805", "title": "Eastleigh (borgo)", "text": "Eastleigh \u00e8 un borgo dell'Hampshire, Inghilterra, Regno Unito, con sede nella citt\u00e0 omonima.\nIl distretto fu creato con il Local Government Act 1972, il 1\u00ba aprile 1974 dalla fusione del borough di Eastleigh col Distretto urbano di Winchester.\nParrocchie civili.\nLe parrocchie, che non coprono l'area del capoluogo e Chandler's Ford, sono:"}
{"id": "1336811", "revid": "1573940", "url": "https://it.wikipedia.org/wiki?curid=1336811", "title": "Zeuzera pyrina", "text": "Il rodilegno giallo, o falena leopardo (Zeuzera pyrina ()), \u00e8 un lepidottero appartenente alla famiglia Cossidae, diffuso in Europa.\nLa larva di questo insetto vive come xilofaga a spese di numerose specie vegetali, tra cui alcuni alberi da frutto (susino, melograno, albicocco, mandorlo, pesco, ciliegio, melo, pero, olivo).\nDescrizione.\nAdulto.\nLa farfalla adulta ha un'apertura alare di 70-100\u00a0mm Le ali si presentano bianche maculate di nero dai riflessi bluastri; il torace, anch'esso di colore bianco, \u00e8 ricoperto da una peluria vellutata; sul quale spiccano sei macchie nere disposte su due file; l'addome \u00e8 scuro e allungato.\nOltre che per le dimensioni, i due sessi differiscono per la forma delle antenne, pi\u00f9 sottili nella femmina. Nel maschio sono marcatamente pi\u00f9 grosse, con l'eccezione degli articoli terminali.\nUova.\nLe uova, deposte in gruppi di alcune centinaia, misurano 1 x 1,3\u00a0mm circa e sono dapprima di colore giallo chiaro, virando verso il rosa con il progredire dello sviluppo embrionale.\nLarva.\nLe larve appena nate sono di colore rosa, successivamente addome e torace acquisiscono una colorazione giallo-crema, con numerosi puntini di colore nero sul dorso, mentre la testa assume un colore nero lucente. A maturit\u00e0 misurano 50\u201360\u00a0mm di lunghezza.\nPupa.\nLa crisalide, lunga circa 40\u00a0mm, ha una colorazione bruno-giallastra.\nDistribuzione e habitat.\nHa una ampia diffusione in tutta la regione paleartica: \u00e8 presente in Europa, nel Nordafrica e nell'Asia settentrionale ed \u00e8 stata introdotta, involontariamente, dall'uomo anche in Nord America e Sudafrica.\nBiologia.\n\u00c8 una specie fitofaga e polifaga. Le larve svernano all'interno di gallerie scavate nella zona midollare del tronco e dei rami, prediligendo alberi di \"Acer\", \"Fagus\", \"Alnus\", \"Ulmus\", \"Tilia\", \"Salix\", \"Corylus\", \"Fraxinus\", \"Crataegus\", \"Platanus\", \"Quercus\". In frutticoltura sono particolarmente dannose sui fruttiferi dei generi \"Malus\" e \"Prunus\" e, nell'Italia meridionale, sull'olivo. Le uova vengono deposte nelle screpolature della corteccia o nelle ferite da innesto, in gruppi numerosi, talvolta fino a qualche centinaio. Ogni femmina pu\u00f2 deporre in media 5-700 uova, ma \u00e8 stato accertato che, in casi eccezionali, una femmina pu\u00f2 arrivare a deporre anche oltre 2000 uova.\nIl comportamento dei bruchi \u00e8 complesso e si differenzia da quello del rodilegno rosso. Inizialmente sono prettamente fillofaghe e si nutrono a spese degli apici dei giovani germogli e di foglioline, successivamente diventano xilofaghe e minatrici. A differenza del rodilegno rosso, l'attivit\u00e0 xilofaga si esercita a partire dai germogli fino ad interessare i rami e le branche; poco frequente \u00e8 l'attacco al fusto a meno che non si eserciti su giovani piante o su piante in vivaio. Tuttavia, durante il loro sviluppo si spostano anche 4-5 volte, pertanto, il danno \u00e8 altrettanto grave.\nUna volta fuoriuscite dalle uova, le larve si dirigono alla ricerca di tessuti vegetali teneri, quali apici e germogli.\nL'attacco consiste in un piccolo foro del diametro di 2 o 3\u00a0mm attraverso cui la larva entra nel tronco. In seguito, rode il legno sottostante la corteccia creando una camera di circa 30\u00a0mm di diametro e 5\u00a0mm di profondit\u00e0. Durante questa fase \u00e8 possibile accorgersi della sua presenza dalla fuoriuscita di liquido dal forellino di ingresso e dal colore scuro della corteccia attorno al foro dove \u00e8 stato roso il legno sottostante. Sono presenti anche delle piccole sfere di legno tritato che viene espulso dalla larva.\nUna volta creata questa camera la larva scava una galleria ascendente nel tronco del diametro di 5\u20137\u00a0mm. Nel fondo della galleria la larva si trasforma in pupa. Dopo il periodo di incubazione, che pu\u00f2 durare da 2 settimane a pi\u00f9 di un mese a seconda dei climi, la pupa si muove fino all'ingresso della galleria, rompe la corteccia ormai seccata, lascia il guscio incastrato e vola via. Lo sfarfallamento avviene a partire da fine maggio fino ad agosto.\nDinamica di popolazione.\nIl ciclo della \"Zeuzera pyrina\" si differenzia secondo le regioni. Nell'Europa continentale il ciclo \u00e8 biennale, con svernamento allo stadio di larva protetta all'interno delle gallerie. Nelle regioni mediterranee si sovrappongono due cicli, uno annuale e uno biennale. In ragione di questa complessit\u00e0, gli sfarfallamenti si protraggono per un periodo piuttosto lungo. L'inizio dei voli si ha nel mese di maggio, da parte della generazione svernante, mentre gli adulti delle generazioni annuali sfarfallano in tarda estate fino a settembre-ottobre. I picchi di cattura si rilevano con una maggiore intensit\u00e0 nei mesi di luglio e agosto.\nMezzi di controllo.\nIl controllo della \"Zeuzera pyrina\" non \u00e8 facile per due motivi. Il primo risiede nel comportamento degli adulti, i quali hanno un periodo di sfarfallamento piuttosto lungo, che si protrae da maggio fino agli inizi dell'autunno, rendendo difficile l'individuazione dell'epoca in cui si concentrano le ovideposizioni. Il secondo risiede nella difficolt\u00e0 di individuare e raggiungere le larve quando sono nella fase xilofaga. I danni, inizialmente, possono essere confusi con quelli causati da altre larve minatrici che attaccano i germogli (ad esempio l'\"Anarsia\") e un intervento tardivo, oltre ad essere poco efficace, non rimedia al danno gi\u00e0 causato. Nelle infestazioni di grado lieve, e su piccole superfici, si possono eliminare i rami colpiti intervenendo con una radicale potatura. Per quanto riguarda i rami pi\u00f9 grossi e i tronchi, l'unica maniera efficace \u00e8 la rimozione meccanica mediante un filo di ferro tenero. Si tratta tuttavia di accorgimenti improponibili su grandi superfici e che non garantiscono il successo.\nL'applicazione di insetticidi fumiganti, introdotti nei fori, pu\u00f2 essere anch'essa poco efficace in quanto le larve si proteggono, in particolare durante i periodi caldi e asciutti, con diaframmi di rosura che otturano le gallerie. I trattamenti insetticidi sono efficaci quando sono attaccati germogli e, quindi, nelle fasi iniziali; in questo caso si ricorre ad insetticidi ad azione sistemica, in grado di diffondersi all'interno dell'organo colpito entrando nel flusso linfatico. Tali insetticidi, per lo pi\u00f9 fosforganici, hanno in genere un ampio spettro d'azione e possono rivelarsi dannosi nei confronti dell'entomofauna utile; il loro impiego \u00e8 perci\u00f2 limitato ai vivai, dove gli attacchi del rodilegno sono particolarmente temibili.\nIn condizioni operative i mezzi di lotta pi\u00f9 efficaci consistono nella lotta biotecnica, integrata eventualmente dalla lotta biologica. Fra i metodi applicabili si annoverano i seguenti:"}
{"id": "1336812", "revid": "697352", "url": "https://it.wikipedia.org/wiki?curid=1336812", "title": "New Forest (distretto)", "text": "New Forest \u00e8 un distretto dell'Hampshire, Inghilterra, Regno Unito, con sede a Lyndhurst.\nStoria.\nIl distretto fu creato con il Local Government Act 1972, il 1\u00ba aprile 1974 dalla fusione del borough di Lymington col distretto rurale di New Forest e parte del distretto rurale di Ringwood and Fordingbridge."}
{"id": "1336818", "revid": "120536429", "url": "https://it.wikipedia.org/wiki?curid=1336818", "title": "Live Phish Volume 14", "text": "Live Phish Volume 14 \u00e8 un album dal vivo dei Phish, pubblicato il 29 ottobre 2002 (in contemporanea ai Volumi 13, 15 e 16 della serie \"Live Phish\") dalla Elektra Records. Il disco documenta l'esibizione del gruppo al Rosemont Horizon (che adesso si chiama Allstate Arena) di Rosemont (Illinois), vicino a Chicago, nella notte di Halloween del 1995.\nQuesta fu la seconda di quattro esibizioni eseguite la notte di Halloween dal gruppo, nel quale viene eseguito per intero un album di un altro gruppo. In questo caso il gruppo ha eseguito \"Quadrophenia\" degli Who. La performance \u00e8 stata eseguita con la presenza di una sezione fiati sotto la direzione del tastierista Page McConnell.\nCome ultimo pezzo dell'esibizione il gruppo ha scelto \"My Generation\", e ha distrutto gli strumenti, pratica che gli Who avevano gi\u00e0 adottato trent'anni prima. Nel disco \u00e8 presente anche una versione di \"You Enjoy Myself\" lunga circa 40 minuti."}
{"id": "1336820", "revid": "121861717", "url": "https://it.wikipedia.org/wiki?curid=1336820", "title": "Fianna", "text": "I Fianna o feniani furono un gruppo indipendente di guerrieri irlandesi, di stampo mitologico. Le loro gesta sono raccontate nel Ciclo feniano. Si possono assimilare a mercenari, guerrieri di ventura, banditi. Qualcuno fu \"dux bellorum\": non \u00e8 certo che dalle loro file siano sorti dei re, ma \u00e8 possibile che alcuni di loro abbiano assunto abbastanza potere da egemonizzare diverse trib\u00f9. Il pi\u00f9 conosciuto fu Fionn mac Cumhaill. Data questa loro caratteristica di guerrieri \"liberi\", furono presi ad esempio da diversi movimenti politici indipendentisti irlandesi.\nCaratteristiche.\nUn ritratto del feniano tipo, detto \"fian\" o \"f\u00e9nnid\" o ancora \"r\u00edgf\u00e9nnid\" (\"rig\" = \"re\"), \u00e8 descritta nelle Brehon laws, un compendio alto-medievale di leggi irlandesi. Un \"fian\" era tipicamente un uomo giovane, senza casa, spesso aristocratico senza eredit\u00e0 o esiliato. Geoffrey Keating, nel suo \"History of Ireland\", racconta di come i Fianna svernassero presso le dimore dei nobili, ma d'estate, tra Beltaine e Samhain, erano obbligati a procacciarsi il cibo e i generi di sussistenza.\nPer appartenere al gruppo, gli aspiranti \"fian\" venivano sottoposti a dure prove, che dovevano ripetere anche una volta in servizio. In una di queste, il candidato stava in una buca alta fino al petto e, solo con uno scudo, doveva proteggersi dai colpi di lancia di nove guerrieri; se veniva ferito, la prova non era stata superata. In un'altra il candidato, con i capelli acconciati in una treccia, veniva inseguito nella foresta: se veniva preso, se gli si spezzava un rametto sotto i piedi, o se gli si impigliavano rami o foglie nei capelli, veniva scartato. Doveva poi essere in grado di saltare un ramo posto all'altezza della sua fronte, di passare sotto ad uno all'altezza del suo ginocchio, e di togliersi una spina dal piede senza rallentare. Doveva inoltre essere un fine poeta.\nCiclo feniano.\nL'epica feniana si svolge durante il regno di Cormac mac Airt, uno dei re supremi d'Irlanda. In questi racconti i Fianna sono un'arma a servizio del Supremo, sebbene divisi in due fazioni rivali, il clan Ba\u00edscne di Leinster, guidato da Fionn mac Cumhaill, e il clan Morna di Connacht, a capo del quale si trovava Goll mac Morna.\nCuriosit\u00e0.\nFlann O'Brien, nel suo \"Una pinta di inchiostro irlandese\", prende a prestito la figura di Fionn e dei suoi armigeri, senza per\u00f2 dipingerli con originalit\u00e0, ma ricalcando pedissequamente i loro attributi.\nEsiste un'associazione di promozione sociale italiana, pi\u00f9 precisamente Siciliana, che trae ispirazione dalla mitologica compagine irlandese. https://www.lafianna.it/"}
{"id": "1336823", "revid": "138365", "url": "https://it.wikipedia.org/wiki?curid=1336823", "title": "David Hills", "text": ""}
{"id": "1336825", "revid": "138365", "url": "https://it.wikipedia.org/wiki?curid=1336825", "title": "Richard Franks", "text": ""}
{"id": "1336826", "revid": "2134764", "url": "https://it.wikipedia.org/wiki?curid=1336826", "title": "Angela Gianolla", "text": "Playmaker alta 170 cm, Gianolla ha giocato dal 2001 al 2019 in Serie A1.\nCarriera.\nNel 2003-04 ha giocato con l'Umana Venezia, con cui \u00e8 giunta ai quarti di finale dei play-off per lo scudetto. Durante quella stagione ha giocato trenta gare, con la media di 5,2 punti a partita.\nNel 2005-06 ha giocato con l'Acer Priolo vicecampione d'Italia, poi \u00e8 passata alla Famila Schio (con cui ha giocato dieci partite in EuroLeague Women) e nel 2007-08 \u00e8 tornata a Priolo Gargallo. Dall'estate 2009 milita, sempre in Serie A1 col Taranto Cras Basket, squadra con la quale nell'ultima stagione 2009-10 si \u00e8 laureata Campione d'Italia ed il 12 ottobre del 2010, nella finale contro la sua ex squadra della Famila Schio, ha conquistato pure la Supercoppa Italiana. Nella stagione 2011-12 vince lo Scudetto e la Coppa Italia di pallacanestro femminile\nTrasferitasi nel 2018 a Ragusa, vince la sua seconda coppa Italia.\nRitiratasi al termine della stagione 2018-19, rimane nella squadra siciliana come vice allenatore.\nDalla stagione 2021-2022 \u00e8 responsabile dell'area tecnica e assistente allenatore della Virtus Bologna\nStatistiche.\n\"Dati aggiornati al 30 giugno 2014\""}
{"id": "1336829", "revid": "729019", "url": "https://it.wikipedia.org/wiki?curid=1336829", "title": "Inion", "text": "L'inion \u00e8 un punto craniometrico che rappresenta la sommit\u00e0 della protuberanza occipitale esterna dell'osso occipitale. In questo punto hanno inserzione il legamento nucale e il muscolo trapezio.\nSolitamente viene usato come punto di riferimento per l'applicazione di tecniche di stimolazione cerebrale (per esempio tDCS o TMS) o in fase di montaggio dell'EEG, dove l'inion costituisce uno dei punti di riferimento principali insieme al nasion nel montaggio degli elettrodi secondo il sistema internazionale 10-20."}
{"id": "1336834", "revid": "122256281", "url": "https://it.wikipedia.org/wiki?curid=1336834", "title": "Restaurazione borbonica in Spagna", "text": "La Restaurazione borbonica (1874-1931) o II Restaurazione, \u00e8 il periodo storico che va dal pronunciamento militare del 29 dicembre 1874 a Sagunto del generale Arsenio Mart\u00ednez Campos y Ant\u00f3n, che pone fine alla Prima repubblica spagnola, fino alla proclamazione della Seconda repubblica (14 aprile 1931). Il periodo \u00e8 caratterizzato da una certa stabilit\u00e0 istituzionale, dalla costruzione di un modello liberale dello Stato monarchico e dal coinvolgimento dei movimenti sociali e politici nati in seno alla rivoluzione industriale, fino alla progressiva decadenza con l'avvento della dittatura di Miguel Primo de Rivera nel 1923.\nInizio del processo di restaurazione.\nIl 1\u00ba dicembre 1874, il figlio di Isabella II, Alfonso, pubblica il Manifesto di Sandhurst, in cui proclama che sono molti coloro che si sono messi in contatto con lui per lo stabilimento di una monarchia costituzionale, che si ritiene il legittimo erede al trono a seguito dell'abdicazione di sua madre, e che si mette a disposizione degli spagnoli considerando la nazione orfana.\nDopo il fallimento della Prima Repubblica, il pronunciamento militare del generale Mart\u00ednez Campos (29 dicembre 1874), ristabilisce la dinastia Borbone con Alfonso XII che, pur trovandosi in esilio in Gran Bretagna, era sempre rimasto in contatto con C\u00e1novas del Castillo, \"leader\" del Partito Liberal-Conservatore, con l'intento di restaurare l'ordine monarchico in Spagna.\nC\u00e1novas convince la classe politica che si tratter\u00e0 non solo del superamento della Repubblica, ma anche di un modo di governare diverso rispetto a quello esecrato della regina di Isabella II, madre di Alfonso, salita al potere durante le guerre carliste ancora non concluse.\nIl sistema politico che si stabil\u00ec fu bipartitico con un'alternanza tra il Partito Liberal-Conservatore, capeggiato da Antonio C\u00e1novas del Castillo ed il Partito Liberal-Fusionista, guidato da Pr\u00e1xedes Mateo Sagasta, e di cui lo stesso C\u00e1novas del Castillo aveva favorito appositamente la costituzione. \nCi\u00f2 permise di superare il sistema monopartitico, privo di legittimit\u00e0 democratica, che aveva condotto al rovesciamento Isabella II e alla sua successiva abdicazione ed esilio in Francia.\nDalla restaurazione (1874) al \"disastro del 1898\".\nUna volta ristabilita la dinastia Borbone, i cosiddetti \"partiti dinastici\", conservatore e liberale, guidati rispettivamente da Antonio C\u00e1novas del Castillo e da Pr\u00e1xedes Mateo Sagasta, si alterneranno al potere. La caratteristica pi\u00f9 rilevante dei governi della \"II restaurazione\" \u00e8 data dall'alternanza pacifica tra i due partiti dinastici, soprattutto mediante il curioso sistema dell'indizione di elezioni politiche, subito dopo ogni successione al governo dell'opposizione, per legittimarne il potere, secondo un ordine naturale di alternanza del processo politico. Per conseguire tale alternanza, si fruiva di particolari metodi elettorali come la lista bloccata o il \"pucherazo\".\nAntonio C\u00e1novas del Castillo \u00e8 l'artefice del percorso costituzionale, sulla base di quanto formulato dal futuro Alfonso XII, durante il suo esilio in Gran Bretagna, e conclude il periodo delle Guerre carliste.\nNel frattempo, infatti, l'esercito carlista, che aveva necessit\u00e0 di occupare una citt\u00e0 importante per creare uno Stato forte, aveva stretto d'assedio Bilbao. La citt\u00e0 resistette fino all'arrivo delle truppe alfonsine.\nLa sconfitta carlista si produce nel 1876, una volta superate le difficolt\u00e0 del periodo rivoluzionario. Il nuovo regime alfonsino arma un esercito di 150\u00a0000 uomini contro 33\u00a0000 volontari carlisti circa, male armati e organizzati. Le vittorie alfonsine si succedono fino alla caduta di Montejurra e la presa di Estella il 16 febbraio 1876 da parte delle truppe comandate dal generale Fernando Primo de Rivera. Il pretendente Carlo VII di Spagna si ritira in Francia, e si pone fine alla guerra carlista, con la soppressione dei fori baschi, e la creazione dei presupposti per la nascita di un nuovo movimento politico: il nazionalismo basco.\nCon la morte di Alfonso XII (1885), la reggenza passa alla consorte Maria Cristina d'Asburgo-Teschen, in nome del nascituro erede (il futuro Alfonso XIII).\nIl periodo della reggenza ha inizio con il governo di Pr\u00e1xedes Mateo Sagasta, caratterizzato, tra le altre cose, dall'approvazione della legge sulle associazioni, la libert\u00e0 di stampa, l'adozione del suffragio universale maschile (1892) e la creazione dell'istituto della giuria popolare. Il nuovo ordinamento permette anche la formazione di un Partito Repubblicano spagnolo, che avr\u00e0 grande influenza in futuro. Nascono inoltre in questo periodo l'anarchismo e il socialismo, con il PSOE (fondato nel 1879) e i primi movimenti operai della rivoluzione industriale.\nI governi dalla restaurazione al 1898.\nLe prime elezioni della Restaurazione si tengono ancora con il sistema elettorale stabilito dalla Costituzione del 1869, ed ebbero luogo il 20 gennaio 1876. I liberal-conservatori di C\u00e1novas ottengono la maggioranza con 333 seggi. Nel 1876 \u00e8 affidata l'elaborazione della nuova Costituzione ad una commissione presieduta da Manuel Alonso Mart\u00ednez.\nLa legittimit\u00e0 del nuovo regime viene sancita con la \"Costituzione del 1876\" che adotta un nuovo modello di Stato, con il potere legislativo affidato a due camere: il \"Congreso de los Diputados\", eletto a suffragio censitario e il Senato, nominato dal Re; il monarca mantiene le funzioni di Capo dello Stato e buona parte del potere esecutivo.\nL'ascesa al potere del generale Mart\u00ednez Campos conduce alle elezioni del 20 aprile 1879, che attribuisce 293 seggi ai liberal-conservatori. Ma per la divisione nelle file dei conservatori, dovuta alla legge sull'abolizione della schiavit\u00f9 nelle Antille, C\u00e1novas torna al potere nel dicembre dello stesso anno. I suoi sforzi si rivolgono al consolidamento dell'alternanza con i costituzionalisti di Sagasta che, nel marzo del 1880, fonda il Partito Liberale Fusionista, gi\u00e0 identificato con il nuovo regime.\nSagasta sale al potere il 10 febbraio 1881, in un tentativo di alternanza pacifica dei partiti. Scioglie le Cortes e indice nuove elezioni, nelle quali la sua formazione conquista 297 seggi. Sagasta governa fino al 13 ottobre 1883, e lascia la carica a Posada Herrera, della sua stessa formazione, ma che dovr\u00e0 dimettersi per l'ostilit\u00e0 dei suoi \"sagastinos\".\nC\u00e1novas \u00e8 quindi nuovamente incaricato del governo e scioglie le Cortes, all'inizio di aprile del 1884: la sua formazione ottiene 318 deputati. In queste elezioni, secondo le parole del deputato Jos\u00e9 M. Celleruelo, si plasma lo spirito del sistema elettorale: \"\u00e8 stata corrotta la commissione elettorale; questa ha corrotto gli scrutatori; il sindaco ha corrotto le presidenze di sezione, e le sezioni, dopo queste tre gravissime corruzioni, hanno falsificato il risultato dell'elezione\".\nCon la morte prematura di Alfonso XII, il 24 novembre 1885, C\u00e1novas decide di lasciare il potere al Partito Liberale, con un accordo per il consolidamento del regime che passer\u00e0 alla storia come il \"Patto del Pardo\", ma che affretter\u00e0 la defezione dal \"canovismo\" del gruppo guidato da Romero Robledo.\nIl nuovo governo di Sagasta - il primo della reggenza di Maria Cristina d'Austria - \u00e8 nominato il 25 novembre 1885, e indir\u00e0 le elezioni per il 4 aprile dell'anno seguente. Le irregolarit\u00e0 gi\u00e0 usuali vengono ripetute, facendo ottenere ai liberali 278 seggi, tra cui quello di Guadalajara, per la prima volta, ad \u00c1lvaro de Figueroa Conte di Romanones.\nIl 26 luglio 1890 il governo liberale cambia la legge elettorale, restringendo il suffragio universale maschile ai maggiori di 25 anni. Questo sistema non comporta un cambiamento sostanziale dei vizi elettorali, ma aggiunge nuove condotte politiche che, alla lunga, comporteranno la crisi e lo smantellamento del sistema.\nLe Cortes liberali vengono sciolte dalla reggente nel dicembre del 1890, dopo aver nuovamente conferito l'incarico governativo a C\u00e1novas, che indice le elezioni per il febbraio del 1891. Nonostante i metodi utilizzati dal Ministro di Governo Francisco Silvela, un po' meno scandalosi del predecessore Romero Robledo, il Partito Conservatore conquista la maggioranza, anche se meno ampia del solito, con 253 seggi. I sostenitori della repubblica conseguono un piccolo successo con 31 seggi.\nL'unit\u00e0 dei conservatori traballa nuovamente, pur essendo rientrata la defezione di Romero Robledo. Questa volta a uscire \u00e8 Silvela, sotto la bandiera della moralizzazione, nel dicembre del 1892. La sua defezione porta alle dimissioni di C\u00e1novas che lascia per la terza volta il governo ai liberali.\nIl governo \u00e8 formato nuovamente da Sagasta che, per il 5 maggio 1893, indice le elezioni nelle quali i liberali ottengono una chiara ed abituale maggioranza con 281 seggi. La sorpresa \u00e8 rappresentata dai repubblicani che, con 47 seggi, superano addirittura il partito conservatore ufficiale, fustigato dalle dissidenze interne.\nLa crisi coloniale d'oltremare (rivolta cubana del 1895), portano Sagasta a cedere nuovamente il potere a C\u00e1novas, nel marzo del 1895. Lo statista conservatore governa per un anno con l'appoggio della maggioranza liberale, fino alle elezioni del 12 aprile 1896, che si tengono con l'astensione dell'Unione Repubblicana; i repubblicani, infatti, sono investiti da una crisi politica per la morte di Ruiz Zorrilla, il passaggio di molti iscritti alle file liberali e la posizione dei federalisti di Pi y Margall in appoggio all'autonomia o all'indipendenza di Cuba. Per la prima volta si presentano candidature socialiste, anche se non conseguirono nessun seggio.\nL'assassinio di C\u00e1novas (8 agosto 1897), nel momento pi\u00f9 critico della rivolta cubana, in aggiunta alle querele interne alle file conservatrici, affrettano il ritorno al potere di Sagasta. Dopo l'abituale scioglimento delle Camere, le nuove elezioni attribuiscono una comoda maggioranza ai liberali, con 284 seggi, davanti ad un Partito Conservatore che, dopo la scomparsa del suo leader storico, continua ad essere scisso tra l'Unione Conservatrice di Silvela, ed i dissidenti robledisti, in pieno declino. L'Unione Repubblicana rinuncia all'astensionismo, ma i dissensi interni portano ad un misero risultato.\nSviluppo economico.\nAlla fine del 1800 la Spagna \u00e8 ancora un paese fortemente arretrato, popolato da circa 18,5 milioni di abitanti, con una crescita demografica debole per la forte emigrazione. Il 65-70% della popolazione vive ancora di un'agricoltura piuttosto arretrata, ed ancora in buona parte dominata dal latifondo e dalla pastorizia, A partire da questo periodo, per\u00f2, diventano rilevanti le esportazioni di vino, di olio e di frutta.\nLe vie di comunicazioni sono ancora piuttosto inefficienti e, nonostante sia stata realizzata una buona rete ferroviaria, molte zone sono quasi isolate, per via del pessimo stato delle strade, e ci\u00f2 limita fortemente il commercio. La produzione manifatturiera e artigianale continua a prevalere su quella industriale, localizzata nelle grandi citt\u00e0, nella regione della Catalogna (industria tessile) e nei Paesi Baschi (siderurgia). In Andalusia (ferro, rame e piombo) e nelle Asturie (carbone) viene riorganizzato e modernizzato lo sfruttamento minerario. Nel 1888 si celebra l'Esposizione Universale di Barcellona, ma solo intorno al 1910 comincia a svilupparsi l'industria turistica.\nUna societ\u00e0 in cambiamento.\nLa II Restaurazione introduce una profonda centralizzazione amministrativa e legale ed i nazionalismi catalano e basco non tardano a reagire. Il primo, con la rivoluzione borghese e la propria identit\u00e0 culturale; il secondo alla ricerca di un proprio futuro, dopo aver perso il regime autonomistico dei \"fori\", in conseguenza delle guerre carliste. Compaiono il Partito Nazionalista Basco, la Lega di Catalogna e l'Unione catalana.\nIl movimento operaio si riunisce attorno al PSOE, che sostiene la lotta pacifica e la partecipazione elettorale, all'UGT (fondata nel 1888) e l'anarchismo nella Federazione dei Lavoratori della Regione iberica.\nLa monarchia metter\u00e0 in difficolt\u00e0 questi movimenti con una forte repressione, con particolare virulenza verso l'anarchismo. Teatro di molti di questi scontri sar\u00e0 la Catalogna, dove, nel 1897, un anarchico assassiner\u00e0 il Primo ministro Antonio C\u00e1novas.\nLa Chiesa passa da un atteggiamento d'intransigenza alla conciliazione con lo Stato. Ci\u00f2 determina un forte conflitto tra laici e cattolici, in relazione all'applicazione dell'articolo 11, della Costituzione del 1876, che recita:\nSi estende, inoltre, il conflitto sulla previsione del matrimonio civile, giuridicamente istituito, ma non praticato a causa dell'opposizione della Chiesa. Nel novembre 1886, Alonso Mart\u00ednez prende l'iniziativa di autorizzare il matrimonio per i non cattolici. Dopo intense negoziazioni, si raggiunge un accordo con la Santa Sede, nel quale viene riconosciuta allo Stato la potest\u00e0 di regolare gli effetti civili del matrimonio.\nLa societ\u00e0 \u00e8 quindi divisa in vari settori: da un lato la tradizione dinastica, rappresentata politicamente dai partiti di C\u00e1novas e Sagasta (monarchici, difensori di un modello contenuto di apertura e alieni al sentir parlare di nuove classi sociali), con la vigilanza della Chiesa cattolica; dall'altro lato alcuni movimenti di diverso segno, repubblicani e nazionalisti, rappresentanti della nuova borghesia che non trova ancora il suo spazio politico; dall'altro ancora, il proletariato che si raggrupper\u00e0 attorno al Partito Socialista Operaio Spagnolo, e alle due confederazioni sindacali, l'Unione Generale dei Lavoratori e la Confederazione Nazionale del Lavoro.\nLa cultura si apre al mondo.\nLo sviluppo industriale, la stabilit\u00e0 istituzionale e il miglioramento degli scambi con gli altri paesi europei, d\u00e0 luogo a piccoli ma significativi mutamenti nella cultura spagnola.\nLa Chiesa cattolica, appoggiata dai partiti dinastici, continua a giocare un ruolo fondamentale nella cultura popolare della fine del XIX secolo, dove il 65% della popolazione spagnola \u00e8 analfabeta. Tuttavia, il movimento operaio spagnolo comincia a mostrare la propria energia con l'apertura di atenei e scuole popolari, molto ideologizzate, ma che consentono l'accesso ad un minimo di cultura a molti uomini e donne delle zone rurali.\nNelle arti, nell'educazione e nella letteratura si manifesta un'apertura alle idee che vengono d'oltre i Pirenei. La crescita delle grandi citt\u00e0, frutto dell'industrializzazione, d\u00e0 luogo ad un moderno urbanesimo che vedr\u00e0 la massima espressione nel movimento modernista catalano, di Antoni Gaud\u00ed.\nI repubblicani, convinti dell'importanza dell'educazione nel futuro della Spagna, si stringono attorno al progetto per la libera introduzione dell'insegnamento, con Francisco Giner de los R\u00edos e Emilio Castelar tra i principali sostenitori, alla ricerca della realizzazione di una classe dirigente moderna ed europea.\nIn letteratura, il romanticismo lascia il passo al naturalismo, con Benito P\u00e9rez Gald\u00f3s, Emilia Pardo Baz\u00e1n e Leopoldo Alas Clar\u00edn come massimi esponenti.\nDalla Guerra ispano-americana (1898) alla dittatura di Primo de Rivera (1923-1930).\nIn Europa si riscontrano due correnti di sviluppo che influiranno su tutta la storia successiva: da un lato, Gran Bretagna, Francia, Belgio, i paesi nordici e l'Impero tedesco continuano inarrestabili il loro processo d'industrializzazione; dall'altro, l'Europa meridionale ed orientale mantengono la tradizionale struttura agricola. Tra i primi, il liberalismo e la borghesia industriale definiscono i modelli di sviluppo; tra i secondi \u00e8 ancora presente il modello tradizionale di organizzazione politica.\nLa Spagna si trova di fronte a un bivio, e non riuscir\u00e0 a decidersi. In Catalogna e nel Paese Basco si apprezza la timida presenza della rivoluzione industriale, ma nel resto del paese si prosegue nell'economia agricola. Inoltre, le strutture del potere continuano a poggiare sui partiti dinastici e non sulle nuove classi emergenti.\nLa Guerra ispano-americana.\nIn America, gli Stati Uniti emergono come grande potenza; la Spagna non prester\u00e0 loro particolare attenzione fin quando non sar\u00e0 troppo tardi. Le antiche colonie spagnole hanno raggiunto l'indipendenza ed iniziano a dipendere, nelle relazioni economiche, sempre pi\u00f9 dagli Stati Uniti e dalla Gran Bretagna, pi\u00f9 che dall'antica metropoli.\nNel 1898, all'interno di un sistema politico abbastanza stabile, si verifica la perdita improvvisa dei possedimenti di Cuba, di Porto Rico, di Guam e delle Filippine, ultimi territori spagnoli in America ed Asia, nella guerra con gli Stati Uniti, umiliante per tutta la societ\u00e0 spagnola. Questo periodo \u00e8 conosciuto come quello del \"disastro\" e colpisce tutto il sistema sociale.\nLa politica di C\u00e0novas era stata di contenimento di fronte alle altre potenze, comprese quelle emergenti (Stati Uniti e Germania). La flotta spagnola non si era pi\u00f9 ripresa dopo la Battaglia di Trafalgar e alla decisione di mantenere le colonie non corrispondeva la capacit\u00e0 e l'energia necessaria.\nA Cuba, il generale Mart\u00ednez Campos cerca di schiacciare sin dall'inizio l'insurrezione del 1895 di Jos\u00e9 Mart\u00ed e di M\u00e1ximo G\u00f3mez. Tuttavia, l'appoggio ai ribelli della popolazione, compresa la classe media creola, \u00e8 tangibile.\nIl generale Valeriano Weyler sostituisce Mart\u00ednez Campos, e cerca di isolare l'appoggio popolare alla rivoluzione. Nelle Filippine, Jos\u00e9 Rizal, giustiziato dalle truppe spagnole, guida la rivolta del 1896, che prosegue nonostante la Pace di Biac-na-Bat\u00f3 del 1897.\nIl 15 febbraio 1898, l'esplosione della nave nordamericana \"Maine\" scatena la Guerra ispano-americana. La flotta nordamericana dell'Atlantico attacca Cuba, e da Hong Kong, quella del Pacifico fa lo stesso con le Filippine.\nSantiago di Cuba capitola il 15 luglio 1898; Portorico il 25 luglio; Manila, capitale delle Filippine, il 14 agosto. Il 10 dicembre viene firmata la Pace di Parigi, con la quale la Spagna cede agli Stati Uniti tutti i possedimenti asiatici ed americani e l'isola oceanica di Guam.\nL'anno seguente il governo di Francisco Silvela firma un trattato con la Germania per il quale le Isole Marianne, Caroline e Palau, ultimi possedimenti spagnoli nel Pacifico, passarono ai tedeschi per la somma di 25 milioni di pesetas.\nIl rigenerazionismo.\nDopo la perdita delle colonie extra africane, in Spagna sorgono movimenti che cercano di superare una crisi che \u00e8 anche d'identit\u00e0. Sorge il cosiddetto \"rigenerazionismo\", un processo attraverso cui poter superare i modi e le politiche del passato per trovare un nuovo cammino in ogni ordine.\nLa sconfitta con gli Stati Uniti e la perdita degli ultimi resti dell'impero coloniale, conseguente al Trattato di Parigi, aprono la strada a una critica della realt\u00e0 nazionale, pi\u00f9 globale che sistematica. In questo momento si sviluppano attitudini riformiste che risalgono a prima del \"disastro del 1898\"; un desiderio di cambiamento, sull'onda del processo di modernizzazione della realt\u00e0 spagnola, a cui il regime politico, gravemente eroso dal proprio carattere esclusivo e dall'incapacit\u00e0 di integrare le nuove forze emergenti, non si sottrae.\nSi sperimentano le riforme controllate dal sistema (Maura, Canalejas), ma esse falliscono per non aver accettato con franchezza i progetti rigenerazionisti e per non aver assunto il nuovo stato d'animo democratico che impone l'irruzione delle masse nella vita pubblica. A questa impotenza politica si aggiunge la crisi interna del sistema, dovuta alla frammentazione dei partiti, dopo la scomparsa dei \"leader\" storici, C\u00e1novas e Sagasta, rispettivamente nel 1897 e nel 1903.\nI governi dal 1898 alla dittatura (1923).\nDopo il protagonismo del governo di Sagasta nel \"disastro del 1898\", si impone un cambiamento di governo. \nViene incaricato il conservatore Francisco Silvela. Il 16 aprile 1899, dopo lo scioglimento delle Cortes, sono indette le elezioni, nelle quali il Ministro dell'Interno Eduardo Dato esercita solo un modesto intervento. Grazie a lui, la maggioranza governativa di 222 seggi, anche se ampia, non risulta cos\u00ec marcata come al solito, mentre i liberali, con i 93 seggi del loro partito ufficiale, ottengono un risultato positivo. In questo gabinetto, i problemi dell'Azienda Pubblica, diretta da Raimundo Fern\u00e1ndez Villaverde, contrassegnano il passaggio del secolo e fanno cadere il governo nell'ottobre del 1900.\nDopo un governo ponte del generale Marcelo Azc\u00e1rraga Palmero, Sagasta si insedia per l'ultima volta alla Presidenza del Consiglio. Come d'abitudine, scioglie le Cortes e indice le elezioni per il maggio del 1901, ottenendo una maggioranza molto forte alla Camera; i liberali conseguono un buon risultato con 233 seggi. I repubblicani recuperano lentamente, dopo il tentativo di rinnovo del partito evidenziato dall'alleanza di Lerroux con i repubblicani storici di Nicol\u00e1s Salmer\u00f3n.\nL'inizio effettivo del regno di Alfonso XIII, divenuto maggiorenne, ha luogo il 17 maggio 1902. Il suo regno \u00e8 segnato dall'ascesa delle forze politiche regionaliste, operaie e repubblicane, da un inasprimento della questione anticlericale e da un militarismo fino a quel momento latente. Il re tenta di incoraggiare una politica di apertura che eviti la temuta rivoluzione operaia, con l'eliminazione o l'attenuazione del caciquismo elettorale ed il decentramento amministrativo. L'esercito, per\u00f2, frustrato dalla sconfitta coloniale e per le forti critiche dell'opinione pubblica sulla condotta della guerra, contrasta il sistema politico, minacciando costantemente il processo di modernizzazione.\nSagasta, il vecchio \"leader\" liberale, lascia il potere il 6 dicembre 1902, per morire meno di un mese dopo. \u00c8 sostituito da un governo conservatore guidato da Francisco Silvela, assistito da Antonio Maura al Ministero dell'Interno. Dopo cinque mesi di preparativi, durante i quali Maura d\u00e0 inizio a un'incompleta campagna di smantellamento delle reti \"caciquiste\", le elezioni si tengono l'8 marzo 1903. Il risultato d\u00e0 la solita maggioranza al partito al potere, con 230 seggi ai conservatori, e 93 seggi all'affine opposizione dei liberali. Ci\u00f2 nonostante i repubblicani avanzano notevolmente (36 deputati), insieme ai regionalisti ed ai carlisti, con 7 seggi ciascuno. Questi risultati irritano Alfonso XIII, che, sebbene in pubblico manifesti la sua soddisfazione, rimprovera ad Antonio Maura la sua \"rettitudine elettorale\".\nNegli anni seguenti vengono chiarite le \"leadership\" dei due grandi partiti di governo. Dopo che Francisco Silvela si ritira dalla Presidenza del Consiglio, la lotta per la successione tra Fern\u00e1ndez Villaverde (fugace Presidente fino a novembre) ed Antonio Maura si risolve a favore di quest'ultimo, che guida un governo conservatore fino ad un incidente con il giovane re, che lo costringe alle dimissioni, nel 1904.\n\u00c8 quindi il turno dei liberali che, dopo due brevi interregni di Azc\u00e1rraga e Fern\u00e1ndez Villaverde, salgono al potere il 23 giugno 1905. Eugenio Montero R\u00edos (politico sopravvissuto del Sessennio democratico) presiede l'esecutivo, pur essendo a capo del Partito democratico radicale, formalmente non dinastico ma ispirato alle idee di Jos\u00e9 Canalejas, rispetto al liberalismo tradizionale incarnato da Segismundo Moret. I liberali si presentano uniti alle elezioni del settembre del 1905, ottenendo una vittoria senza complicazioni, con 229 deputati, grazie alla ristrettezza del corpo elettorale e alla stanchezza di repubblicani e regionalisti.\nSuccessivamente si alternano alcuni brevi governi liberali (Montero R\u00edos, Moret, L\u00f3pez Dom\u00ednguez, Vega de Armijo), che dimostrano mancanza di autorit\u00e0, il che li conduce a cedere il potere a Maura, allora indiscusso capo conservatore e disposto, all'inizio, a continuare la politica rigenerazionista gi\u00e0 iniziata nel 1904. Tuttavia le elezioni del 21 aprile 1907 sono controllate in modo scandaloso dal Ministro dell'Interno Juan de la Cierva, superando addirittura i metodi di Romero Robledo. I conservatori ottengono una vittoria schiacciante con 252 deputati, e i liberali, per protesta contro i metodi di De La Cierva, sono indotti al ritiro.\nIl governo mantiene l'esercito sotto pressione in Africa ed in Marocco, dove la Spagna si accorda con la Francia per la sua spartizione in zone d'influenza (1907), in vista di una successiva trasformazione in protettorato. Nel 1908 si inaspriscono gli scontri con la popolazione marocchina: la Settimana Tragica di Barcellona sar\u00e0 la reazione popolare all'invio delle truppe in Marocco.\nAntonio Maura, durante il cosiddetto 'governo lungo', si dispone a realizzare con intenti rinnovatori la sua rivoluzione dall'alto, incentrata su progetti riformisti, come la questione riformista catalana e l'intento di sradicare il \"caciquismo\" mediante riforme della legge municipale ed elettorale. Una delle riforme elettorali introduce il sistema proporzionale, ed elimina i collegi uninominali inclini al \"caciquismo\"; nonostante ci\u00f2, la nuova legge elettorale approvata, pur introducendo novit\u00e0 come il voto obbligatorio o l'introduzione di alcuni metodi per vigilare la limpidezza del voto, come l'istituzione delle commissioni elettorali, non riesce sostanzialmente a correggere le disfunzioni del sistema. Tali situazioni sono anzi aggravate con il tristemente noto \"articolo 29\", grazie al quale risultano automaticamente eletti, senza necessit\u00e0 di voto, i candidati presentatisi da soli. Ci\u00f2 significava il riconoscimento legale all'antico costume, del candidato unico, comune soprattutto nelle zone rurali, ed in generale allineato al governo.\nOltre all'opposizione di liberali e repubblicani, uniti in un blocco di sinistra, il crescente impegno militare in Marocco, nell'estate del 1909, degenera in una guerra coloniale aperta. Ci\u00f2 causa un'esplosione di violenza popolare nella Settimana Tragica di Barcellona di fine luglio, dovuta alla mobilitazione dei riservisti.\nI conservatori, dopo la ritirata di Siviglia, avevano trovato in Antonio Maura un \"leader\" indiscusso, ma dopo la Settimana Tragica di luglio 1909, pongono le basi per una scissione tra i sostenitori di Eduardo Dato, i mauristi ed altre fazioni pi\u00f9 autoritarie ed opportuniste che si riuniscono nel 'ciervismo'. La repressione successiva e la fucilazione di Francesc Ferrer i Gu\u00e0rdia, fondatore di una scuola anarchica, provocano non solo la condanna da parte dell'opinione pubblica straniera, ma anche il dissenso dell'opposizione, fino ad arrivare alle dimissioni di Antonio Maura.\nIl capo del fronte antimaurista diventa Segismundo Moret, il quale sale al potere il 22 ottobre 1909, nonostante il Re, con una decisione senza precedenti, gli neghi il decreto di scioglimento delle Cortes, per cui il governo si trova in una situazione provvisoria.\nJos\u00e9 Canalejas, vero restauratore dell'unit\u00e0 del partito liberale, sale alla Presidenza del Consiglio dei ministri nel febbraio del 1910. A quel punto ottiene lo scioglimento e le elezioni sono indette per maggio, per la prima volta in tutta la II Restaurazione, in una particolare situazione di scontro tra i due partiti dinastici. I due partiti governativi, comunque, si presentano alle elezioni con due forti \"leader\", Antonio Maura e Jos\u00e9 Canalejas, ancora uniti e senza spaccature. Nonostante ci\u00f2, per l'applicazione del citato \"articolo 29\", il 30% della popolazione viene privata del voto, favorendo cos\u00ec il partito al governo (in questo caso quello liberale). Il partito di maggioranza ottiene solo 219 deputati, il minor numero di tutte le elezioni; mentre la minoranza conservatrice, con 102, consegue un risultato senza precedenti per un'opposizione, e mai pi\u00f9 superato. Inoltre in quest'occasione, i repubblicani, con 37 seggi, ottengono un magnifico risultato, presentandosi coalizzati ai socialisti che, per la prima volta, ottengonoun seggio con Pablo Iglesias Posse.\nDurante il governo di Canalejas, per evitare lo scontro anti-clericale, \u00e8 promulgata la legge del \"canado\", che proibisce l'introduzione di nuovi ordini religiosi in Spagna. Si cercano di mitigare anche le disfunzioni del sistema parlamentare, attraverso rettifiche al sistema elettorale, realizzando per questo un progetto di legge che cerca di ridurre il peso dei diritti rurali. Queste riforme non sono mai portate a termine e le contraddizioni tra il sistema politico-elettorale e la realt\u00e0 socio-economica si aggravano sempre pi\u00f9.\nAnche il governo di Canalejas agisce con decisione a proposito del problema del Marocco, riprendendo i negoziati con la Francia per la delimitazione delle rispettive aree soggette a protettorato. Nonostante ci\u00f2, il 12 novembre 1912, le opere di rinnovamento iniziate da Canalejas sono interrotte dall'attentato che pone fine alla sua vita, per mano di un anarchico. I liberali sembravano aver trovato un \"leader\" in Jos\u00e9 Canalejas, ma la sua prematura morte frammentar\u00e0 il partito tra i liberali ortodossi di Romanones ed i liberal-democratici di Garc\u00eda Prieto.\nDopo alcuni governi di transizione di Manuel Garc\u00eda Prieto e del Conte di Romanones, il conservatore Eduardo Dato \u00e8 incaricato del governo, ed indice le elezioni per il marzo del 1914. L'articolo 29 continua ad essere in vigore, pertanto il governo vince nuovamente, malgrado un'esigua maggioranza di 188 seggi che, per la prima volta, non \u00e8 sufficientemente ampia per governare, nonostante la frammentazione dell'opposizione.\nLa Spagna decide di rimanere neutrale nella prima guerra mondiale, ma non approfitta economicamente dell'opportunit\u00e0 che le si offre di collocarsi in una posizione di privilegio nell'economia di guerra. I partiti dinastici non riescono a mettersi in contatto con la societ\u00e0 civile, mentre il PSOE, i repubblicani, i nazionalisti catalani ed i nazionalisti baschi con il PNV, rappresentano meglio le aspirazioni popolari.\nIl gabinetto di Eduardo Dato cerca l'appoggio di altre minoranze conservatrici per reggere, anche se in forma instabile, fino al dicembre del 1915. Dopo la sua caduta si forma un governo liberale presieduto da Romanones, il quale indice le elezioni per il marzo del 1916, con un risultato che stavolta d\u00e0 una chiara maggioranza liberale, malgrado che il 35% dei deputati siano eletti senza votazione. Il sistema \u00e8 in chiara decomposizione, il governo si aggiudica la maggioranza e distribuisce i seggi vuoti alla minoranza. Anche i livelli di nepotismo sono scandalosi: 54 deputati sono parenti delle grandi figure della politica. Romanones stesso inserisce il figlio ed il genero. Non \u00e8 strano che la differenza tra la Spagna legale e quella reale sia sempre pi\u00f9 palese ed impermeabile.\nIl 1917 \u00e8 l'anno delle sommosse: l'esercito si unisce attorno alle Giunte militari di difesa con i suoi scontri interni. Repubblicani e socialisti si alleano per offrire un'alternativa al sistema politico, come i nazionalisti catalani e baschi, e vengono sospese le garanzie costituzionali. Lo sciopero rivoluzionario di agosto-settembre provoca gravi scontri tra i sindacati e le forze dell'ordine.\nUna volta esaurite le \"chances\" dei liberali, Eduardo Dato riassume la presidenza in un clima di conflittualit\u00e0 crescente, dovuto all'ingerenza dell'esercito, alle rivendicazioni regionaliste catalane ed alle contraddittorie ripercussioni socio-economiche della Grande guerra; inoltre, a ci\u00f2 si assomma l'ondata rivoluzionaria dell'estate del 1917, che porta alle dimissione del gabinetto Dato. La gravissima crisi \u00e8 scongiurata con un governo di ampia coalizione dei partiti dinastici, tra cui sono inclusi, per la prima volta, gli autonomisti catalani. Il governo \u00e8 presieduto da Garc\u00eda Prieto, che indice le elezioni nel febbraio del 1918, molto stranamente caratterizzate da una trasparenza che si traduce in un risultato incerto. I liberali sono i vincitori, con 167 seggi, ma i dissensi tra loro fanno in modo che la minoranza dei conservatori ufficiali sia maggioritaria. I repubblicani storici proseguono nella loro decadenza, anche se ci\u00f2 \u00e8 compensato con la crescita dei socialisti e dei repubblicani riformisti.\nCuriosamente, questa trasparenza contribuisce ad aggravare la crisi del sistema, dando origine ad un governo nazionale presieduto da Antonio Maura e con la presenza di tutti i capi parlamentari dei partiti leali alla monarchia; questo sforzo, per\u00f2, dura solo 7 mesi, fondamentalmente a causa delle differenze tra i \"leader\". Per questo, nel giugno del 1919, il nuovo governo conservatore di Maura \u00e8 costretto a indire nuove elezioni, sospendendo le garanzie costituzionali.\nLe minoranze di sinistra dichiarano le nuove Cortes faziose. Le differenze in seno alle file conservatrici portano le nuove Cortes ad essere ancora pi\u00f9 ingovernabili e, anche se i conservatori sono i vincitori, essi sono divisi in due fazioni di uguale consistenza. Per questo, nel dicembre del 1920, dopo vari governi, Dato indice nuovamente le elezioni, e il governo ritrova le tradizionali pratiche poco ortodosse, stimolato dai problemi e alla ricerca di una solida maggioranza; la raggiunge, con 232 seggi ai conservatori, 185 dei quali allineati ai \"datisti\" al governo.\nLa Rivoluzione russa influenza i sindacati (soprattutto la CNT), che fino al 1921 alimenteranno sommosse in tutta la Spagna, dall'Andalusia alla Catalogna. Nello stesso anno, in un altro attentato anarchico, viene assassinato Eduardo Dato e, fino al 1923, si susseguono tredici diversi governi in sei anni.\nDopo la morte di Dato, nel marzo del 1921, si susseguono alcuni governi conservatori, impotenti nell'arrestare la decomposizione del regime parlamentare. Infine, il governo liberale di Garc\u00eda Prieto, costituito nel dicembre 1922, con l'appoggio dei repubblicani riformisti di Melqu\u00edades \u00c1lvarez scioglie le Cortes e indice nell'aprile del 1923 le ultime elezioni del periodo della II Restaurazione. Il giornale \"La Voz\", nel numero 6 del marzo dello stesso anno, presenta una curiosa statistica sui vincoli familiari dei candidati: 59 figli, 14 generi, 16 cugini e 24 con altre parentele collegate ai fondatori delle dinastie politiche, 52 di questi per i conservatori e 61 per i liberali; e ci\u00f2 senza contare gli assistenti ed i protetti. Inoltre, i candidati eletti senza voto, grazie all'articolo 29, battono il record con 146 seggi.\nI liberali, in coalizione con i riformisti, ottengono 223 seggi, mentre i conservatori arrivano a 108, di cui 81 per gli ufficiali di Jos\u00e9 S\u00e1nchez Guerra, 16 per i \"ciervisti\" e 11 per i \"mauristi\". Le critiche del giornale ABC a queste ultime elezioni rappresentano una chiara dimostrazione della stanchezza dell'opinione pubblica per la ripetuta manipolazione della volont\u00e0 popolare:\nNell'ambito dell'opinione pubblica si cela un clima favorevole ad una dittatura. I progetti di rinnovamento di Garc\u00eda Prieto sono ostacolati da numerosi settori e dalla tentazione autoritaria del Re. La sconfitta di Annual (22 luglio 1921), in Marocco, finir\u00e0 per indurre il governo di Garc\u00eda Prieto nel 1922 ad un ultimo tentativo di rigenerazionismo, che fallir\u00e0 per le interrogazioni della sinistra sulle sue responsabilit\u00e0 politiche.\nI sistemi democratici traballano anche in Europa: il fascismo si instaura in Italia nel 1922; in Germania \u00e8 fondato il Partito nazista e altri regimi totalitari salgono al potere in Portogallo e in Polonia.\nIl 13 settembre 1923, Miguel Primo de Rivera, Capitano generale della Catalogna, ordisce un colpo di Stato che trionfa immediatamente, ed \u00e8 riconosciuto da Alfonso XIII come reazione dell'esercito alla crisi politica.\nUna cultura impegnata.\nLa \"generazione del '98\", termine reso popolare da Azor\u00edn, rappresenta meglio di ogni altra cosa la frattura tra l'\u00e9lite intellettuale ed il sistema politico. Delusi dalla monarchia, gli intellettuali sono pronti a difendere un nuovo modello di letteratura, con uomini come Joaqu\u00edn Costa, Miguel de Unamuno (che in seguito sar\u00e0 confinato a Fuerteventura) o come Vicente Blasco Ib\u00e1\u00f1ez, la cui penna \u00e8 implacabile contro Alfonso XIII.\nPablo Picasso si trasferisce in Francia, e sviluppa la sua opera a Parigi, dando al cubismo un ruolo significativo nelle arti, con la creazione di una delle sue opere principali: Les demoiselles d'Avignon (1907). In filosofia, il pi\u00f9 fedele rappresentante \u00e8 Jos\u00e9 Ortega y Gasset.\nDurante la dittatura di Primo de Rivera, la Revista Espa\u00f1a fondata da Manuel Aza\u00f1a viene chiusa, Ram\u00f3n Mar\u00eda del Valle-Incl\u00e1n \u00e8 condannato e le universit\u00e0 sono costantemente chiuse.\nLa dittatura di Miguel Primo de Rivera (1923-1930).\nCon l'appoggio dell'esercito e della borghesia, la dittatura di Miguel Primo de Rivera viene contestata solo dai sindacati operai e repubblicani, le cui proteste sono immediatamente messe a tacere con la censura e la repressione. De Rivera crea un Direttorio militare con nove generali ed un ammiraglio, il cui scopo, usando sue parole, \u00e8 \"riordinare la Spagna\" per restituirla in mano ai civili. Cosciente dell'importanza di soddisfare l'orgoglio dell'esercito, la campagna militare in Marocco sfocia nella Guerra del Rif, e trionfa nel 1927 con lo sbarco di Alhucemas e la resa di Abd el-Krim.\nViene sospesa la Costituzione, sciolte le giunte, proibiti i partiti politici e ristabilite le milizie urbane dei \"somat\u00e9n\". Sono soppressi il sindacato della CNT ed il Partito Comunista di Spagna appena creato; la dittatura tollera solo l'UGT ed il PSOE, pur sempre reticenti, per mantenere un certo contatto con i dirigenti operai. Anche la borghesia catalana comincia a prestare il proprio appoggio a Primo de Rivera.\nLa legislatura sociale limita il lavoro per le donne. De Rivera fa costruire alloggi per gli operai ed istituisce un modello di formazione professionale. Avvia inoltre una politica di grandi investimenti pubblici per migliorare le comunicazioni stradali e ferroviarie, l'irrigazione e l'energia idroelettrica.\nQuesti primi successi fanno guadagnare una grande popolarit\u00e0 a Primo de Rivera. Egli crea l'Unione Patriottica Spagnola, come concentrazione di tutte le aspirazioni politiche, e l'\"Organizzazione corporativa nazionale\", un sindacato verticale, sul modello dell'Italia fascista e, nel 1925, sostituisce il Direttorio militare con uno civile.\nNonostante ci\u00f2, i primi consensi cominciano a mancargli. La borghesia catalana vede frustrati i suoi intenti di decentramento, con una politica sempre pi\u00f9 centralizzatrice che, in materia economica, arriva a favorire gli oligopoli. Le condizioni di lavoro continuano ad essere pessime e la repressione degli operai allontana la UGT ed il PSOE dai progetti del dittatore. L'economia si mostra incapace di contenere la crisi mondiale del 1929 e Primo de Rivera preferisce dimettersi nel gennaio del 1930.\nLa monarchia, complice della dittatura, \u00e8 messa in discussione dall'unione di tutta l'opposizione sancita nell'agosto del 1930 dal cosiddetto Patto di San Sebastian. I governi di D\u00e1maso Berenguer, detto Dictablanda, e di Juan Bautista Aznar-Caba\u00f1as, non fanno altro che prolungarne la caduta.\nIl 14 aprile 1931, dopo le elezioni municipali, \u00e8 proclamata la Seconda repubblica, ponendo cos\u00ec fine alla II Restaurazione borbonica."}
{"id": "1336836", "revid": "72396", "url": "https://it.wikipedia.org/wiki?curid=1336836", "title": "Super Coppa Intercontinentale", "text": ""}
{"id": "1336837", "revid": "767487", "url": "https://it.wikipedia.org/wiki?curid=1336837", "title": "Dino Attanasio", "text": "Biografia.\nFrequenta l'Accademia di belle arti di Brera per poi iniziare a lavorare con il cinema d'animazione partecipando negli anni quaranta alla realizzazione del film \"La rosa di Bagdad\", primo lungometraggio animato italiano; nel dopoguerra collabora alla realizzazione della serie a fumetti \"Furio\", edito dalla Redazione Audace, la casa editrice fondata da Gianluigi Bonelli e, per le Edizioni Vulcanetto, realizza nel 1948 la serie \"Le avventure di Nadir\" pubblicate in appendice agli albi a strisce di \"Gianni e Pinotto\". Lo stesso anno si trasfer\u00ec in Belgio, dove continuer\u00e0 l'attivit\u00e0 di fumettista, disegnando nel 1949 la serie \"Fanfan &amp; Polo\" scritta da Charlier e Ren\u00e9 Goscinny per \"La Libre Junior\". Disegn\u00f2 negli anni varie serie di fumetti franco-belga e belga-olandesi, come \"Bob Morane\" (creato da Henri Verne), \"Signor Spaghetti\" (di Goscinny), \"Modeste et Pompon\" (di Andr\u00e9 Franquin), \"i Macaroni\" (di Dick Matena).\nIl suo stile spaziava dal genere umoristico a quello realistico, realizzando numerose serie a fumetti molto diverse le une dalle altre della scuola franco-belga, sia lavorando su nuove creazioni che continuando il lavoro di altri; alcune di queste serie, come Signor Spaghetti e De Macaroni's, presentano personaggi italiani stereotipati.\nHa pubblicato su riviste di fumetti come \"Tintin,\" \"Spirou\", \"Petits Belges\" e \"Line,\" realizzando sia illustrazioni che serie a fumetti come \"L'homme qui n'\u00e9tait jamais content\" della serie \"Belles histoires de l'Oncle Paul\"). Sulla rivista \"Femmes d'aujourd'hui\" disegna cinque storie della serie di Bob Morane, scritta da Vernes. Su \"Tintin\" pubblica \"Coconut le perroquet\" (1956) e, dal 1959 al 1967 disegna la serie del \"Signor Spaghetti\" di Goscinny; dal 1959, dopo l'abbandono di Andr\u00e9 Franquin, continua anche la serie di Modeste et Pompon fino al 1968; nel 1964 crea graficamente il personaggio di Jimmy Stone realizzandone i disegni di storie scritte da Fernez. Nel 1968 pubblica la serie \"Johnny Goodbye\" su \"Pep\" su testi di Martin Lodewijk.\nIn Italia pubblica nel 1965 sul \"Corriere dei piccoli\" la serie \"Ambrogio e Gino\" scritta da Carlo Triberti, che continuer\u00e0 poi in Belgio come \"Ambroise et Gino\"; dal 1966 al 1967 pubblica la serie \"Il colonnello Squilla e Pep\u00e8\" (scritta da Meys) e, dal 1968 al 1969, la serie \"Gianni Flash\".\nOpere.\nTra le opere illustrate da Attanasio va ricordato il \"Decameron\" di Giovanni Boccaccio."}
{"id": "1336838", "revid": "149587", "url": "https://it.wikipedia.org/wiki?curid=1336838", "title": "\u0160tanjel", "text": ""}
{"id": "1336841", "revid": "729019", "url": "https://it.wikipedia.org/wiki?curid=1336841", "title": "Protuberanza occipitale esterna", "text": "La protuberanza occipitale esterna \u00e8 una sporgenza situata sulla faccia esterna della squama dell'osso occipitale; si espande lateralmente con le due linee nucali superiori e anteriormente con la linea nucale mediana. La protuberanza occipitale interna \u00e8 corrispondente sulla faccia interna della squama stessa.\nL\"'inion\" \u00e8 un punto craniometrico e rappresenta la sommit\u00e0 della protuberanza occipitale esterna."}
{"id": "1336843", "revid": "33689", "url": "https://it.wikipedia.org/wiki?curid=1336843", "title": "Resident Evil 3", "text": ""}
{"id": "1336844", "revid": "767487", "url": "https://it.wikipedia.org/wiki?curid=1336844", "title": "Till Death Unites Us", "text": "Till Death Unites Us \u00e8 il quarto full-length della band melodic death metal Norther.\nLa versione giapponese di questo album contiene le tracce bonus \"Day Zero\", \"YDKS\", \"Hellhole\", \"Thorn\" e \"Chasm (Remix)\".\nQuesto \u00e8 l'ultimo album della band che vede alla batteria Toni Hallio (sostituito poi da Heikki Saari)."}
{"id": "1336856", "revid": "229945", "url": "https://it.wikipedia.org/wiki?curid=1336856", "title": "Recettori accoppiati a chinasi", "text": "Costituiscono un gruppo numeroso e particolarmente eterogeneo di \"recettori di membrana\" che viene attivato da mediatori di tipo proteico. Questi recettori sono costituiti da un dominio extracellulare che lega il ligando; tale dominio, a sua volta \u00e8 collegato a un dominio intracellulare per mezzo di una singola catena transmembrana. In molti casi, il dominio intracellulare \u00e8 di tipo enzimatico (con attivit\u00e0 collegata alla protein-chinasi o alla guanilato ciclasi). I recettori di questo tipo comprendono quelli dell\"'insulina\", di varie \"citochine\" e dei \"fattori di crescita\".\nI recettori accoppiati a chinasi sono piuttosto diversi, sia per struttura sia per funzione, dagli altri recettori collegati a canali o a GPCR.\nClassificazione.\n\u00c8 stata tentata una classificazione dei recettori accoppiati a chinasi o recettori delle citochine in base alla loro struttura tridimensionale. (Tale classificazione, sebbene apparentemente ingombrante, offre diverse prospettive uniche per attraenti target farmacoterapeutici.)\nStruttura molecolare.\nQuesti recettori sono costituiti da un grande dominio extracellulare (ove \u00e8 localizzato il sito di legame per il ligando) e da un dominio intracellulare (effettore)., contenenti ciascuno 400-700 residui. \nIn tutti i casi i recettori attivano una cascata di chinasi. Nel caso dei recettori dei fattori di crescita e dell'insulina, la regione intracellulare possiede attivit\u00e0 tirosinchinasica e contiene sia siti che legano l'ATP sia altri siti che legano il substrato. I recettori delle citochine solitamente non presentano attivit\u00e0 chinasica intrinseca ma, dopo attivazione, si associano a chinasi note come JAK (janus chinasi), che sono il primo passo nella cascata chinasica.\nEssendo presente solo una singola elica transmembrana, che collega il dominio esterno del recettore con quello chinasico pi\u00f9 interno, sembra improbabile che una semplice interazione allosterica possa rappresentare il meccanismo col quale l'attivit\u00e0 chinasica risponde al legame con il ligando. Tale legame porta generalmente alla dimerizzazione di paia di recettori. L'associazione di due domini intracellulari chinasici permette una autofosforilazione dei residui tirosinici in questi due domini. I residui tirosinchinasici autofosforilati servono poi come sito di legame ad alta affinit\u00e0 per altre proteine intracellulari, che partecipano allo stadio successivo nella cascata della trasduzione del segnale. Un gruppo importante di queste proteine adattatrici \u00e8 noto con il nome di proteine del dominio \"SH2\": queste proteine posseggono una sequenza altamente conservata di 100 aminoacidi che d\u00e0 origine a un sito di riconoscimento per i residui fosfotirosinici del recettore. Le proteine SH2 legano selettivamente dei particolari recettori, cosicch\u00e9 il quadro di eventi attivato da ogni fattore di crescita \u00e8 altamente specifico.\nMeccanismi della fosforilazione proteica e cascata della chinasi.\nQuello che succede quando le proteine contenenti il dominio SH2 si legano a un recettore fosforilato varia grandemente a seconda del recettore che viene coinvolto; molte proteine SH2 sono \"enzimi\", come nel caso di protein-chinasi o fosfolipasi. Alcuni fattori di crescita attivano un sottotipo specifico di PLC, PLCformula_1, provocando cos\u00ec l'idrolisi dei fosfolipidi e causando la formazione di formula_2 e il rilascio di formula_3. Altre proteine contenenti SH2 promuovono l'accoppiamento tra proteine contenenti fosfotirosina e una variet\u00e0 di altre proteine funzionali, molte delle quali sono coinvolte nel controllo della differenziazione e della divisione cellulare attraverso l'attivazione della trascrizione genica.\nVie di trasduzione del segnale.\nVi sono due principali vie di trasduzione del segnale:"}
{"id": "1336861", "revid": "6923", "url": "https://it.wikipedia.org/wiki?curid=1336861", "title": "Tesis Air Cargo", "text": "La Tesis Air Cargo conosciuta anche come Tesis Aviation Enterprise (in russo: \u0422\u0415\u0421\u0418\u0421 \u0430\u0432\u0438\u0430\u043f\u0440\u0435\u0434\u043f\u0440\u0438\u044f\u0442\u0438\u0435) era una compagnia aerea cargo russa fondata nel 1992 a Irkutsk, Russia.\nStrategia.\nLa Tesis Air Cagro era una compagnia aerea cargo russa che effettuava il trasporto con la flotta composta da 2 aerei Ilyushin Il-76TD e 2 Boeing 747-200F. La Tesis Air Cargo si basava all'aeroporto di Mosca-\u0160eremet'evo-SVO, in Russia europea. La compagnia aerea effettuava i voli cargo in pi\u00f9 di 40 paesi del mondo. Gli aerei della Tesis erano stati attrezzati con i sistemi TCAS, GPS, EGPWS"}
{"id": "1336863", "revid": "123261036", "url": "https://it.wikipedia.org/wiki?curid=1336863", "title": "Vinot &amp; Deguingand", "text": "La Vinot &amp; Deguingand \u00e8 stata una casa automobilistica francese attiva dal 1898 al 1926.\nStoria.\nStoria dell'azienda.\nUna delle pi\u00f9 sconosciute case francesi, la Vinot &amp; Deguingand fu fondata nel 1898 a Puteaux da Lucien-Marie Vinot-Pr\u00e9fontaine e Albert Deguingand, i quali diedero il nome alla Casa stessa. Inizialmente la societ\u00e0 si occup\u00f2 della produzione di biciclette: solo a partire dal 1901 venne estesa alla produzione di autovetture, la quale divenne anche il ramo prevalente nell'attivit\u00e0 della fabbrica di Puteaux.\nSecondo alcune fonti, a partire dal 1907 la ragione sociale venne comunque mutata semplicemente in Vinot, ma sta di fatto che i due nomi, o quantomeno le loro due iniziali, continuarono ad essere utilizzati anche dopo la fine della Prima Guerra Mondiale. \u00c8 del 1909, invece, l'acquisizione della Gladiator: a partire da questo evento, si vennero a creare due gamme di modelli di fascia alta praticamente identiche, ognuna con il proprio marchio. Ben presto le vetture della Vinot &amp; Deguingand furono prodotte anche in Inghilterra su licenza: la fabbrica inglese, con ragione sociale \"Vinot Cars Ltd.\", aveva sede a Londra e uno dei modelli pi\u00f9 apprezzati fu commercializzato sotto il nome \"La Silencieuse\", a voler sottolineare le sue qualit\u00e0 di confort di marcia.\nNel 1912, la Vinot realizz\u00f2 una nuova vettura da gara, dotata di carrozzeria ultra-profilata e di motore da 3 litri. La vettura venne impiegata in alcune manifestazioni sportive, come il Gran Premio di Francia, che in quello stesso 1912 si tenne a Dieppe. L'attivit\u00e0 sportiva non arriv\u00f2 comunque mai a premiare degnamente gli sforzi della Vinot, che pure sperimentava soluzioni originali e assolutamente significative, come gli stessi studi aerodinamici applicati nelle competizioni. \nCon l'arrivo della guerra, l'attivit\u00e0 della Vinot si interruppe, per riprendere al termine del conflitto senza pi\u00f9 proporre il marchio Gladiator, che fu cos\u00ec estinto. Nel frattempo, il fondatore Lucien-Marie Vinot-Pr\u00e9fontaine mor\u00ec, ragion per cui dopo la guerra si dovette procedere ad un riassetto aziendale che comport\u00f2 fra l'altro l'acquisto di un nuovo stabilimento a Nanterre e che provoc\u00f2 un sensibile ritardo nel riavvio della produzione, sebbene gi\u00e0 nel 1919 al Salone di Parigi la Vinot fu presente con il suo nuovo modello \"Type BO\". Questo fatto, unito alla mancanza di idee del nuovo direttivo, provoc\u00f2 un progressivo calo nelle richieste, pertanto la Casa fu costretta a chiudere i battenti nel 1926. L'unico lampo di iniziativa fu l'iscrizione alla 24 Ore di Le Mans del 1923 di una vettura da competizione, pilotata dai fratelli L\u00e9on e Lucien Molon: la vettura termin\u00f2 al 6\u00ba posto di categoria e 26\u00ba in classifica generale. Dalle ceneri dell'azienda, Albert Deguingand fond\u00f2 l'omonimo costruttore, che ebbe per\u00f2 vita breve.\nLo stabilimento di Nanterre venne venduto alla Donnet-Z\u00e9del, per poi finire alla Simca nel 1935.\nProduzione automobilistica.\nI primi modelli Vinot &amp; Deguingand montavano un bicilindrico da 1,5 litri in grado di erogare 5,5 CV e montavano una trasmissione a catena. Due anni dopo, nel 1903, il modello di base venne ridenominato \"10CV\" e venne affiancato dalla \"Type H 14CV\", una vettura dotata di motore a 4 cilindri da 3,3 litri, che ebbe un discreto successo, anche grazie ad alcuni successi sportivi, come il terzo posto al Tourist Trophy del 1905. Sempre del 1903 fu anche la \"Type F 18CV\", mentre proprio al 1905 risale l'ammiraglia con motore da 5,8 litri e 30 CV fiscali. Il modello verr\u00e0 poi spodestato al vertice della gamma da un nuovo modello ancora pi\u00f9 esclusivo e con motore da 6,5 litri. Quest'ultimo fu il primo modello della casa di Puteaux a montare un motore a 6 cilindri, ma di fatto ottenne uno scarso successo di vendite. Nel 1908 altri modelli di fascia alta e di lusso furono presentati, ma non tutti ebbero un grande successo. Due anni pi\u00f9 tardi vi fu l'arrivo della \"24CV\" con motore da 4 litri, mentre alla vigilia dello scoppio della Prima Guerra Mondiale, la gamma Vinot era composta da quattro modelli, uno di fascia medio-alta, dotato di motore da 1.7 litri, due di fascia alta, da 2.1 e 2.6 litri ed uno di lusso con motore da 4.2 litri. Al termine della guerra, la produzione lentamente riprese: nel 1919, come gi\u00e0 accennato in precedenza, a Parigi venne presentata la \"Type BO\" con motore da 2,6 litri, un modello da 12 CV fiscali a cui nel 1921 fece seguito la \"10CV\", dotata invece di motore da 1.8 litri. Seguirono la \"Type BM\" e la \"Type BP\", ma a quel punto l'andamento della Casa di Puteaux era decisamente zoppicante e privo di novit\u00e0: la chiusura sarebbe arrivata di l\u00ec a non molto."}
{"id": "1336864", "revid": "2048388", "url": "https://it.wikipedia.org/wiki?curid=1336864", "title": "Supercoppa dei Campioni Intercontinentali 1968", "text": "Le squadre partecipanti sono state le vincenti della Coppa Intercontinentale dal 1960 al 1968."}
{"id": "1336865", "revid": "1573940", "url": "https://it.wikipedia.org/wiki?curid=1336865", "title": "Pecora (infraordine)", "text": "Pecora \u00e8 un infraordine di ungulati al quale sono ascritti la maggior parte dei ruminanti, eccezion fatta per i traguli; questi animali, infatti, non presentano alcun tipo di corno, inoltre il loro stomaco comprende s\u00ec quattro camere, ma tale divisione \u00e8 assai meno accentuata che negli altri appartenenti all'infraordine.\nGli appartenenti a questo gruppo sono tutti muniti di corna, pi\u00f9 o meno appariscenti; inoltre la loro apparizione sulla Terra \u00e8 avvenuta in tempi assai pi\u00f9 recenti rispetto agli altri ruminanti meno evoluti. Ci\u00f2 ha fatto s\u00ec che gli ascritti all'infraordine Pecora vengano spesso chiamati \"ruminanti cornuti\" o \"alti ruminanti\".\nTuttavia, nonostante l'esistenza dell'infraordine non sia messa in discussione, restano ancora poco chiari i precisi legami di parentela fra le varie famiglie in esso comprese. \nIl nome \"pecora\" \u00e8 stato scelto perch\u00e9 in latino il termine indica genericamente il capo di bestiame, quindi anche capre e bovini, a differenza dell'italiano in cui il significato si \u00e8 ristretto alla sola specie \"ovis aries.\""}
{"id": "1336871", "revid": "58380", "url": "https://it.wikipedia.org/wiki?curid=1336871", "title": "Stracittadina", "text": ""}
{"id": "1336874", "revid": "66916", "url": "https://it.wikipedia.org/wiki?curid=1336874", "title": "Universit\u00e0 Tsinghua", "text": "L'Universit\u00e0 Tsinghua () \u00e8 un'universit\u00e0 di \nPechino.\nStoria.\nFu fondata nel 1911 come scuola preparatoria per chi voleva proseguire gli studi nelle universit\u00e0 americane. Nel 1925 diede vita a corsi universitari. Il programma preparatorio prosegu\u00ec fino al 1949."}
{"id": "1336880", "revid": "2181294", "url": "https://it.wikipedia.org/wiki?curid=1336880", "title": "The Dentist 2", "text": "The Dentist 2 \u00e8 un film horror diretto e prodotto da Brian Yuzna, sequel del film \"The Dentist\".\nTrama.\nIl sadico dottor Alan Feinstone \u00e8 stato arrestato e rinchiuso in un manicomio criminale, ma dopo qualche tempo riesce astutamente a fuggire. Vuole costruirsi una nuova vita, e si stabilisce, sotto falso nome, nella cittadina di campagna Paradise, nel Missouri. Qui sembra aver trovato la tranquillit\u00e0 e l'amore innamorandosi della bella Jamie, ma quando sostituisce l'odontoiatra locale e torna alla sua vecchia professione viene nuovamente assalito dal demone della follia. La fobia del marcio e la pulsione a torturare ed uccidere \u00e8 troppo forte."}
{"id": "1336881", "revid": "76963", "url": "https://it.wikipedia.org/wiki?curid=1336881", "title": "MTV Movie Award al miglior nuovo film-maker", "text": "L'MTV Movie Award al miglior nuovo film-maker (\"MTV Movie Award for Best New Filmmaker\") \u00e8 un premio assegnato annualmente nel corso degli MTV Movie Awards dal 1992 al 2002."}
{"id": "1336887", "revid": "287204", "url": "https://it.wikipedia.org/wiki?curid=1336887", "title": "Masnada", "text": ""}
{"id": "1336888", "revid": "196390", "url": "https://it.wikipedia.org/wiki?curid=1336888", "title": "Masnade", "text": ""}
{"id": "1336894", "revid": "97701", "url": "https://it.wikipedia.org/wiki?curid=1336894", "title": "Helheim", "text": ""}
{"id": "1336895", "revid": "23390", "url": "https://it.wikipedia.org/wiki?curid=1336895", "title": "Museo diocesano (Genova)", "text": "Il Museo diocesano di Genova \u00e8 allestito all'interno del chiostro di San Lorenzo, antica residenza dei Canonici della Cattedrale omonima. Il chiostro, edificato nel XII secolo, \u00e8 caratterizzato da due piani di archi poggianti su doppie colonnine romaniche, con capitello a foglia d'acqua. Nel XVII secolo due lati dell'edificio vennero modificati sostituendo le colonnine binate con pilastri pi\u00f9 adeguati per supportare l'aumento di due piani richiesto per esigenze di spazio. Gli interni presentano solai lignei decorati risalenti al XIII secolo, pitture parietali all'interno delle sale al primo piano (\"Sala delle Specchiature marmoree\", Ciclo dei mesi, XIV secolo) e affreschi che illustrano i \"Fasti del Capitolo\" (XVIII secolo).\nStoria.\nIl Chiostro dei Canonici fu restaurato con i fondi delle Celebrazioni Colombiane, recuperando l'antico edificio canonicale e adattandolo a sede museale.\nIl Museo Diocesano d'Arte Sacra di Genova, inaugurato il 16 dicembre 2000, ha sede nel Palazzo dei Canonici presso lo splendido chiostro. L'edificio, costruito su fondazioni romane tra il 1176 ed 1184 come residenza dei Canonici della Cattedrale di San Lorenzo, alla quale \u00e8 collegato attraverso un passaggio pensile, ingloba un antico \"Palatium\" Vescovile.\nOpere.\nL'itinerario espositivo del Museo Diocesano offre al visitatore l'opportunit\u00e0 di approfondire la conoscenza della citt\u00e0, attraverso i reperti archeologici e le opere che documentano la storia della Chiesa genovese.\nLe sale sotterranee.\nLa visita inizia dai suggestivi ambienti sotterranei, dove sono esposti i reperti archeologici, rinvenuti nell'area, e le opere pi\u00f9 antiche del Museo, fra cui\nLa pittura del XIV e XV secolo.\nLa pittura ligure, nel XIV e XV secolo, \u00e8 esemplificata da opere di grande interesse storico-artistico, quali:\nLa pittura del XVI secolo.\nL'evoluzione della cultura figurativa, dal tardogotico al Rinascimento, \u00e8 rappresentata da una notevole sequenza di dipinti, fra i quali spiccano:\nLa suppellettile liturgica del XVI secolo.\nAi dipinti cinquecenteschi si aggiungono le sezioni dedicate alla suppellettile liturgica coeva. Fra i tessili, oltre alle opere di manifattura ligure, spicca:\nFra le argenterie, sono esposte testimonianze di notevole interesse, fra cui si evidenziano:\nL'arte barocca.\nL'ultima sezione \u00e8 dedicata all'arte barocca; le committenze legate alla devozione ricoprono un ruolo fondamentale sia nello sviluppo della pittura, sia nelle arti applicate (tessuti, oreficerie, sculture lignee, oggetti processionali...). Sono qui esposte:"}
{"id": "1336896", "revid": "1543377", "url": "https://it.wikipedia.org/wiki?curid=1336896", "title": "Federazione calcistica della Costa Rica", "text": "La Federazione calcistica della Costa Rica, ufficialmente \"Federaci\u00f3n Costarricense de F\u00fatbol\" (FEDEFUTBOL), \u00e8 l'organo amministrativo del calcio in Costa Rica.\nLa Costa Rica ufficializz\u00f2 la sua entrata nella FIFA nell'anno 1927.\nAttualmente sei leghe conformano la Federaci\u00f3n Costarricense de F\u00fatbol: UNAFUT (Primera Divisi\u00f3n), LIFUSE (Segunda Divisi\u00f3n o Liga de Ascenso), ANAFA (F\u00fatbol Aficionado), AFUSCO (F\u00fatbol sala), ADEFUPLA (F\u00fatbol Playa) y ADELIFFE (F\u00fatbol Femenino)."}
{"id": "1336899", "revid": "767487", "url": "https://it.wikipedia.org/wiki?curid=1336899", "title": "La Banda Improvvisa", "text": "La Banda Improvvisa \u00e8 un progetto ideato da Giampiero Bigazzi e Orio Odori e promosso dall'etichetta discografica Materiali Sonori in collaborazione con la Societ\u00e0 filarmonica Giuseppe Verdi di Loro Ciuffenna, un borgo medioevale di 5000 abitanti situato sulle pendici del Pratomagno, in provincia di Arezzo.\nStoria di La Banda Improvvisa.\nQuesto progetto, nato dall'esigenza di rinnovare il repertorio bandistico attraverso l'incontro con forme musicali diverse, ha trasformato la tradizionale \"banda di paese\" in un vivace laboratorio musicale che coinvolge diverse decine di musicisti di tutte le et\u00e0 provenienti dalle province di Arezzo e Firenze.\nIl nucleo dell'organico \u00e8 costituito dalla banda di Loro Ciuffenna, alla quale si aggiungono la direzione e il clarinetto di Orio Odori (che compone anche tutti i brani originali) e l'apporto di musicisti solisti che inseriscono elementi solitamente estranei all'universo bandistico, come una sostenuta sezione ritmica (basso elettrico, batteria, percussioni di tutti i tipi) composta da Arlo Bigazzi (basso elettrico), Paolo Corsi (batteria), Sergio Odori (percussioni) e assoli jazz improvvisati (Stefano Bartolini, Ruben Chaviano e altri ancora). Numerose sono le collaborazioni \"live\" con altri artisti: Arturo Stalteri, Kocani Orkestar, Ivo Papasov, I Violini di Santa Vittoria, Daniele Sepe e Auli Kokko, Alessandro Benvenuti e altri.\nDifficilissimo definire il genere delle composizioni originali: si tratta di brani caratterizzati da una certa potenza sonora e sostenuti da un martellante tappeto di percussioni, nei quali si avvertono qua e l\u00e0 echi di minimalismo, progressive, jazz e world music.\nRecentemente La Banda Improvvisa ha realizzato l'ambizioso progetto di arrangiamento di \"Storia di un impiegato\" di Fabrizio De Andr\u00e9, con la collaborazione dell'attore Alessandro Benvenuti. Questi, accompagnato dal chitarrista Antonio Gabellini, e dalla stessa Banda, ha contribuito a realizzare un prodotto che ha fatto successo con la critica e con il panorama musicale, ma i complimenti pi\u00f9 importanti sono arrivati soprattutto dalla famiglia di De Andr\u00e9 ."}
{"id": "1336904", "revid": "1915706", "url": "https://it.wikipedia.org/wiki?curid=1336904", "title": "Trimetoprim", "text": "Il Trimetoprim \u00e8 un antibiotico, batteriostatico, di sintesi appartenente alla categoria delle diaminopirimidine. Pertanto presenta varie analogie con il gruppo pteridinico del folato (acido folico = pterina + PABA + acido glutammico).\n\u00c8 presente un'associazione con la sulfadimidina, denominata tinkanium, e un'associazione con il sulfametossazolo, denominata cotrimossazolo.\nMeccanismo d'azione.\nAgisce come inibitore competitivo della diidrofolato reduttasi enzima fondamentale per la sintesi del acido tetraidrofolico, che \u00e8 fondamentale per la sintesi degli acidi nucleici dunque per la replicazione.\nSpettro d'azione e utilizzo.\nLo spettro d'azione \u00e8 simile a quello dei sulfamidici.\nViene solitamente utilizzato in associazione con sulfametossazolo, che permette di inibire in sinergismo due tappe della sintesi dell'acido folico. Prende il nome di Cotrimoxazolo il sinergismo dei due antibiotici. Rimane che per\u00f2 il Trimetoprim \u00e8 pi\u00f9 potente del sulfametossazolo di circa 20-50 volte.\n\u00c8 il farmaco di elezione per il trattamento di infezioni urinarie acute e croniche.\nViene inoltre utilizzata questa associazione per il trattamento di infezioni causate da \"Pneumocystis jirovecii\", alle vie respiratorie inferiori, per l'otite media e gonorree senza complicanze.\nL'enzima diidrofolato reduttasi \u00e8 presente anche nei mammiferi, per\u00f2 mutazioni avvenute in milioni di anni hanno portato una significativa differenza tra i due enzimi, tanto che l'IC50 del trimetoprim nei confronti dell'enzima batterico \u00e8 molto pi\u00f9 bassa dello stesso nei confronti dell'enzima del mammifero.\nEscrezione.\n\u00c8 pH-dipendente in cui il riassorbimento \u00e8 ostacolato in urine acide.\nSecrezione e riassorbimento avvengono nel glomerulo e nel tubulo renale\nConcentrazione nelle urine: 50-100\u00a0\u00b5g/mL."}
{"id": "1336916", "revid": "2166984", "url": "https://it.wikipedia.org/wiki?curid=1336916", "title": "MTV Movie Award alla miglior sequenza di ballo", "text": "L'MTV Movie Award alla miglior sequenza di ballo (\"MTV Movie Award for Best Dance Sequence\") \u00e8 un premio assegnato episodicamente in alcune edizioni degli MTV Movie Awards.\nVincitori e candidati.\nI vincitori sono indicati in grassetto, a seguire gli altri candidati."}
{"id": "1336918", "revid": "118834", "url": "https://it.wikipedia.org/wiki?curid=1336918", "title": "Don Giovanni (Moli\u00e8re)", "text": ""}
{"id": "1336919", "revid": "92723", "url": "https://it.wikipedia.org/wiki?curid=1336919", "title": "Amato di Nusco", "text": "Biografia.\nCittadino e primo vescovo di Nusco, Amato, figlio di Landone, si distinse per la vita in odore di santit\u00e0 di cui si tramandano tutt'oggi molte gesta tra storia e leggenda.\nFiglio di una nobile famiglia longobarda di Nusco divenne sacerdote in giovanissima et\u00e0; durante il suo ministero riun\u00ec fra le mura del castello di Nusco gli abitanti delle contrade ad esso adiacenti; restaur\u00f2 molte chiese preesistenti e ne edific\u00f2 diverse nuove, tra cui la chiesa Cattedrale che venne da lui dedicata al protomartire Santo Stefano di cui era devoto.\nGrazie al suo zelo nel 1048 l'arcivescovo di Salerno Alfano I eresse la diocesi di Nusco e consacr\u00f2 sant'Amato suo primo vescovo.\nMorto il 30 settembre 1093, lasci\u00f2 tutti i suoi averi alla neonata diocesi di Nusco come risulta dal suo testamento, una piccola pergamena (15\u00a0cm x 55\u00a0cm) la cosiddetta \"Chartula Iudicati\", scritta in Longobardo-Beneventano, tutt'oggi conservato nell'archivio della Cattedrale.\nSalito agli onori degli altari nel XII secolo, le sue spoglie mortali sono ad oggi custodite e venerate nella cripta della Cattedrale di Nusco.\nCelebrazioni e ricorrenze in onore di sant'Amato.\nIl Martirologio Romano celebra la festivit\u00e0 di sant'Amato di Nusco il 30 settembre.\nOltre alla ricorrenza della morte del santo, a Nusco si celebra anche il 28 maggio la festivit\u00e0 per la traslazione delle sue ossa dal primo sepolcro all'attuale nella cripta della cattedrale.\nIl vescovo di Nusco Gaetano De Arco, nell\"'Instructio Synodica seu Synodus pro Dioecesis Nuscanae Tyrcinio\" pubblicato nel 1752 a Napoli, scriveva che le feste annuali in onore di sant'Amato originariamente erano tre: la traslazione delle ossa (28 maggio), il patrocinio (ultima domenica di luglio) e la morte (30 settembre)."}
{"id": "1336922", "revid": "1086846", "url": "https://it.wikipedia.org/wiki?curid=1336922", "title": "Associazione Calcio Fiorentina 1929-1930", "text": "Questa voce raccoglie le informazioni riguardanti l'Associazione Calcio Fiorentina nelle competizioni ufficiali della stagione 1929-1930.\nStagione.\nIl 22 settembre 1929 fu una data memorabile: scese in campo la prima formazione in maglia viola. La caratteristica casacca con il distintivo a sinistra sul petto, raffigurante il giglio rosso in campo bianco simbolo e stemma di Firenze (da cui il soprannome di \"gigliati\"), fu indossato per la prima volta in un'amichevole con la Roma. Si dice che furono adottate per un caso fortuito: le maglie biancorosse vennero lavate male da una lavandaia in un fiume, stringendo e assumendo un colore violaceo. In realt\u00e0 pare fu il marchese Luigi Ridolfi in persona a volere il cambio del colore nel viola come espressione cromatica del giglio fiorentino. Ai tifosi il cambio di colore piacque e fu definitivamente adottato.\nNella sua prima stagione in Serie B, dopo un buon inizio, la Fiorentina si classific\u00f2 quarta con 40 punti, a soli sei dalla zona promozione. Fu un campionato di assestamento e di qualit\u00e0, con la compagine viola che fece un buon salto di categoria, togliendosi parecchie soddisfazioni contro squadre che fino all'anno prima gli erano nettamente superiori."}
{"id": "1336935", "revid": "438678", "url": "https://it.wikipedia.org/wiki?curid=1336935", "title": "Il gran lupo chiama", "text": "Il gran lupo chiama (\"Father Goose\") \u00e8 un film commedia di guerra diretto dal regista Ralph Nelson e interpretato da Cary Grant e Leslie Caron.\nTrama.\nWalter Eckland \u00e8 un ex professore di storia, ora iroso ubriacone, che ha mollato tutto e scorrazza con il suo \"motoryacht\" per l'Oceano Pacifico durante la seconda guerra mondiale. \nIl comando inglese ha necessit\u00e0 di un avvistatore di aerei giapponesi a \"Matalava\", una sperduta isoletta e Frank Houghton, il comandante della guarnigione dove Eckland ha attraccato la sua barca per rifornirsi di carburante, lo ricatta (in nome dei vecchi tempi) e lo costringe a assumere l'incarico.\nPer evitare che Eckland cambi idea e non scappi, Houghton gli sperona \"accidentalmente\" la barca con il suo \"guardiacoste\" provocandole una grande falla nello scafo, e poi gli promette, per ogni avvistamento, le indicazioni per ritrovare ciascuna delle bottiglie di whisky nascoste dai suoi marinai in tutta l'isola. A Eckland viene messa a disposizione una capanna con una scorta di viveri e la radio per comunicare con il comando e gli viene assegnato il nome in codice: \"Pap\u00e0 Cicogna\".\nIl tempo trascorre tranquillamente tra un avvistamento e un altro finch\u00e9 Walter non viene contattato per salvare un altro avvistatore nella vicina isoletta \"Bundy.\" Per eseguire l'incarico, Eckland costringe Houghton a rivelargli i nascondigli di tutte le bottiglie di whisky. Partito di notte con la sua scialuppa a motore, Eckland attracca all'isoletta, ma trova, invece dell'uomo che deve far fuggire, sette ragazzine e Catherine Freneau, la loro insegnante francese. La donna lo informa che l'avvistatore \u00e8 stato ucciso in un raid aereo e che loro erano l\u00ec in attesa di essere trasferite altrove. Eckland le porta cos\u00ec a malincuore a Matalava e inizia cos\u00ec la loro forzata convivenza.\nAvvisato Houghton della situazione, dato che a causa della presenza di aerei giapponesi non vi \u00e8 alcun modo per far evacuare dall'isoletta le studentesse e la loro insegnante in modo sicuro, vengono promesse a Eckland pi\u00f9 forniture di viveri e vettovaglie con il lancio notturno di paracaduti. Nel frattempo le esigenze di Freneau si scontrano con la personalit\u00e0 sciatta e rozza di Eckland. Nei giorni che seguono l'uomo si affanna per riparare la falla nella barca riuscendo a poco a poco a conquistarsi la fiducia delle ragazzine. Si prende anche cura della donna, perch\u00e9 morsa al piede da quello che credono erroneamente sia un serpente mortale.\nL'insegnante viene cos\u00ec a sapere in confidenza da Eckland, il quale crede che questa sia in punto di morte, che egli era stato professore di storia prima di fuggire la civilt\u00e0 nel Sud Pacifico. Chiarito l'equivoco, (Houghton chiede alla radio: \"\u00e8 morta ?\" e Eckland risponde: \"no, \u00e8 morto il serpente!\"), i due finiscono per innamorarsi e chiedono al cappellano militare della base di sposarli in collegamento radio. Il mitragliamento di un aereo giapponese in ricognizione interrompe la cerimonia, ma tra un passaggio e l'altro dell'aereo i due riescono finalmente a sposarsi, utilizzando come anelli di nozze due cerotti.\nDal momento che la piccola base di avvistamento \u00e8 stata scoperta dall'aereo nemico, Houghton invia in fretta un sottomarino a raccoglierli, ma una motovedetta giapponese si presenta allo stesso tempo nella rada dell'isoletta. Eckland fa salire allora Freneau e le studentesse sulla scialuppa del suo motoryacht ed egli si mette al timone della sua barca per attirare la motovedetta nemica ed allontanarla dal luogo d'incontro con il sottomarino. Il motoryacht di Eckland viene centrato da una cannonata e affonda, ma Eckland riesce a mettersi in salvo, mentre un siluro del sottomarino affonda la motovedetta giapponese. I naufraghi vengono tutti felicemente salvati."}
{"id": "1336941", "revid": "1776051", "url": "https://it.wikipedia.org/wiki?curid=1336941", "title": "Kenan", "text": "Kenan \u00e8 un nome proprio di persona maschile tipico della Turchia e della Palestina.\nOrigine e diffusione.\nIl suo significato in ebraico potrebbe essere \"possesso\" o, in senso lato, \"possesso di Dio\". Nella Bibbia in ebraico, nella Genesi capitolo 5, Kenan o Chenan \u00e8 il figlio di Enosh. Nella versione greca dei Settanta il patriarca \u00e8 chiamato Cainan, nome che nel capitolo 11 \u00e8 utilizzato anche per un patriarca postdiluviano.\nOnomastico.\nIl nome non \u00e8 portato da alcun santo, quindi \u00e8 adespota. L'onomastico pu\u00f2 essere festeggiato il 1\u00ba novembre per Ognissanti."}
{"id": "1336954", "revid": "729019", "url": "https://it.wikipedia.org/wiki?curid=1336954", "title": "Castello di Agrigento", "text": "Il castello di Agrigento (\"Castrum Agrigenti\") \u00e8 un castello in rovina di origine medievale in prossimit\u00e0 della collina di Girgenti, luogo di fondazione dell'antico nucleo medievale di Agrigento.\nDescrizione.\nL'edificio \u00e8 di propriet\u00e0 pubblica e in stato di abbandono e ne restano visibili solo alcune parti fuori terra, che non rendono possibile una lettura ricostruttiva dell'edificio.\nLe uniche informazioni disponibili sulla struttura originale del castello provengono da alcuni documenti di origine medievale. In uno di questi lo storico Malaterra, utilizzando le parole \"turres\" e \"propugnacola\", lascia intendere la presenza di una cinta muraria munita di torri a protezione dell'edificio. Dalle rappresentazioni grafiche elaborate a partire dal 1600 si evince inoltre la presenza di una corte interna e di alcuni corpi di fabbrica addossati alle mura perimetrali del castello.\nStoria.\nSecondo alcuni archeologi la data di fondazione del primo nucleo costruttivo del castello \u00e8 da ricercare intorno alla seconda met\u00e0 dell'XI secolo. A testimonianza di ci\u00f2 esiste un documento del 1087, che testimonia l'ordine da parte di re Ruggero di costruire all'interno dell'ormai conquistata citt\u00e0 di Girgenti un fortilizio (\"castellum firmissimum\") munito di torri e \"propugnacula\"."}
{"id": "1336957", "revid": "30232", "url": "https://it.wikipedia.org/wiki?curid=1336957", "title": "Categoria dei treni", "text": ""}
{"id": "1336959", "revid": "19580", "url": "https://it.wikipedia.org/wiki?curid=1336959", "title": "Bornholmese", "text": ""}
{"id": "1336961", "revid": "767487", "url": "https://it.wikipedia.org/wiki?curid=1336961", "title": "Indiscreto", "text": "Indiscreto (\"Indiscreet\") \u00e8 un film in Technicolor del 1958 diretto da Stanley Donen.\nTrama.\nAnna Kalman, una celebre attrice teatrale, delusa da tutti gli spasimanti, incontra Philip Adams, un affascinante diplomatico della NATO. Tra i due si sviluppa una intensa relazione sentimentale, nonostante Adams riveli alla Kalman di essere gi\u00e0 sposato ed impossibilitato ad ottenere il divorzio. Tutto sembra andare per il meglio se non fosse che Anna viene informata dalla sorella che Philip in realt\u00e0 non ha moglie e che - malgrado sia sinceramente innamorato di lei - ha finto di essere sposato perch\u00e9 contrario al matrimonio: non potendo dichiararlo apertamente egli adotta questo sotterfugio. Anna, offesa dall'inganno, organizza un finto incontro con uno spasimante allo scopo di essere scoperta da Philip e chiudere la relazione con una vendetta. Ma le cose non vanno come ha immaginato.\nProduzione.\nIl film \u00e8 tratto da \"Kind Sir\", un testo teatrale di Norman Krasna presentato a Broadway una decina di anni prima con protagonisti Charles Boyer e Mary Martin e la direzione di Joshua Logan.\nNon appena si pens\u00f2 di realizzare la versione cinematografica per il ruolo della protagonista si fecero i nomi di Marilyn Monroe e Jayne Mansfield, mentre per il protagonista quello di Clark Gable. Poi la scelta cadde su Ingrid Bergman e l'attrice, che aveva appena vinto l'Oscar per \"Anastasia\" e quindi era stata perdonata per la sua fuga in Italia, accett\u00f2 senza esitazione anche per poter recitare a fianco del suo grande amico Cary Grant.\nUna divertente scena in particolare venne girata in split screen: i due amanti stanno conversando al telefono ognuno nel proprio letto, lei a Londra, lui a Parigi, ma giocano con le mani come se fossero davvero vicini e potessero toccarsi. L'anno dopo questa idea venne ripresa nel film \"Il letto racconta...\" con protagonisti Rock Hudson e Doris Day."}
{"id": "1336966", "revid": "22475", "url": "https://it.wikipedia.org/wiki?curid=1336966", "title": "Dawsonia", "text": "Dawsonia \u00e8 un genere di muschi della famiglia delle Polytrichaceae.\nTassonomia.\nComprende le seguenti specie:"}
{"id": "1336975", "revid": "44939", "url": "https://it.wikipedia.org/wiki?curid=1336975", "title": "2-deidro-3-deossi-D-gluconato 6-deidrogenase", "text": ""}
{"id": "1336978", "revid": "44939", "url": "https://it.wikipedia.org/wiki?curid=1336978", "title": "2-deidro-3-deossi-D-gluconato 5-deidrogenase", "text": ""}
{"id": "1336979", "revid": "137929", "url": "https://it.wikipedia.org/wiki?curid=1336979", "title": "Client-Server", "text": ""}
{"id": "1336983", "revid": "44939", "url": "https://it.wikipedia.org/wiki?curid=1336983", "title": "3-deidro-L-gulonato 2-deidrogenase", "text": ""}
{"id": "1336988", "revid": "1762097", "url": "https://it.wikipedia.org/wiki?curid=1336988", "title": "Provincia Autonoma Ungherese", "text": "La Provincia Autonoma Ungherese (in rumeno: \"Regiunea Autonom\u0103 Maghiar\u0103\", in ungherese: \"Magyar Auton\u00f3m Tartom\u00e1ny\") fu una regione autonoma situata nella Repubblica Popolare Rumena tra il 1952 e il 1968. Comprendeva dieci distretti del territorio abitato dalla popolazione di Sz\u00e9kely ungheresi. La popolazione totale della provincia era, secondo il censimento del 1956, composta da: ungheresi (77,3%), rumeni (20,1%), zingari (1,5%), tedeschi (0,4%) ed ebrei (0,4%). Le lingue ufficiali della provincia erano l'ungherese e il rumeno, e il centro amministrativo provinciale era situato a T\u00e2rgu Mure\u0219 (\"Marosv\u00e1s\u00e1rhely\").\nStoria.\nIl suo status fu definito nella Costituzione del 1952; la regione comprendeva circa un terzo degli ungheresi residenti in Romania, mentre il resto della popolazione ungherese viveva in zone a maggioranza rumena o lungo i confini, dove una regione basata esclusivamente sull'etnia avrebbe potuto suscitare paure di irredentismo o problemi di sicurezza. In pratica, lo status della regione non differiva da quello delle altre sedici regioni e non godette di autonomie di alcun tipo\u2014le leggi, le decisioni e le direttive centrali erano rese obbligatorie dalla costituzione che aveva creato la regione, e il Consiglio di Stato della Regione Autonoma era solo un'istituzione fantoccio. Le sole caratteristiche distinguibili della Regione erano la predominanza di cariche occupate da ungheresi, l'utilizzo della lingua ungherese dell'amministrazione e nei tribunali e i cartelli bilingui sui palazzi pubblici. Inoltre, l'ala ungherese del Partito Comunista Rumeno fu abolita nel 1953, ponendo fine ad ogni meccanismo di difesa dei diritti della minoranza ungherese.\nNel dicembre 1960 un decreto governativo modific\u00f2 i confini della Provincia Autonoma Ungherese. La sua parte meridionale fu annessa alla Provincia di Stalin, che fu poi chiamata Distretto di Bra\u0219ov. Al posto di questa parte, furono annessi numerosi distretti nella parte sud-occidentale. La provincia non fu pi\u00f9 chiamata Provincia Autonoma Ungherese, ma Provincia Autonoma Ungherese-Mure\u0219, prendendo il nome anche dal fiume Mure\u0219 (\"Maros\"). La percentuale di ungheresi fu ridotta dal 77,3% al 62%.\nNel 1968 il governo della Romania pose fine alla divisione amministrativa della nazione in regioni e reintrodusse gli \"jude\u021b\" (distretti), ancora in uso oggi. Questa operazione elimin\u00f2 automaticamente la Provincia Autonoma Ungherese-Mure\u0219 e la sostitu\u00ec con distretti che non erano correlati a nessuna nazionalit\u00e0. I tre nuovi distretti costituiti sulla maggior parte del territorio dell'ex Provincia Autonoma sono quelli di Mure\u0219, Harghita e Covasna.\nOggi in due di questi distretti, vale a dire Harghita e Covasna, gli ungheresi costituiscono la maggioranza degli abitanti. La legislazione rumena permette l'uso della lingua a una minoranza etnica - purch\u00e9 raggiunga almeno il 20% della popolazione di un territorio municipale - nelle relazioni con l'amministrazione, e lo stato provvede all'educazione come anche alla segnaletica nella lingua della rispettiva minoranza etnica."}
{"id": "1336993", "revid": "21880", "url": "https://it.wikipedia.org/wiki?curid=1336993", "title": "Cleome", "text": "Cleome \u00e8 un genere di piante appartenente alla famiglia Cleomaceae che comprende circa 200 specie.\nDistribuzione e habitat.\nIn Italia sono presenti \"Cleome trachysperma\" (naturalizzata), \"Cleome houtteana\" e \"Cleome spinosa\" (coltivate come piante ornamentali e ritrovate subspontanee nei pressi dei macereti in pianura).\nTassonomia.\nIl sistema Cronquist attribuiva questo genere alla famiglia Capparaceae, sottofamiglia Cleomoideae; Cleomaceae \u00e8 stata riconosciuta come famiglia a s\u00e9 a partire dalla classificazione APG III del 2009."}
{"id": "1336994", "revid": "287204", "url": "https://it.wikipedia.org/wiki?curid=1336994", "title": "Campionato rumeno di calcio 1923-1924", "text": "Il Campionato Nazionale 1923-1924 \u00e8 stata la 12\u00aa edizione del campionato rumeno di calcio. La fase finale \u00e8 stata disputata tra luglio e agosto 1924 e si concluse con la vittoria finale del Chinezul Timi\u0219oara, al suo terzo titolo consecutivo.\nFormula.\nLe squadre vennero suddivise in gironi regionali, con le vincitrici ammesse alle finali nazionali disputate ad eliminazione diretta. Rispetto all'anno precedente il numero dei gironi pass\u00f2 da otto a nove con la creazione del girone di Sibiu\nFase finale.\nPreliminare.\nIl turno preliminare per accedere al tabellone finale fu disputato il 13 luglio 1924.\nQuarti di finale.\nGli incontri si disputarono tra il 20 luglio e il 3 agosto 1924. Un primo incontro tra U Cluj e CAO Oradea fu disputato ad Oradea e termin\u00f2 0-0 determinando la ripetizione della partita a Cluj Napoca. Il Jahn Cern\u0103u\u021bi vinse l'incontro a tavolino per mancata presentazione dell'avversario.\nSemifinali.\nGli incontri si disputarono tra il 27 luglio e il 10 agosto 1924.\nFinale.\nLa finale fu disputata il 17 agosto 1924 ad Arad."}
{"id": "1336995", "revid": "110157", "url": "https://it.wikipedia.org/wiki?curid=1336995", "title": "All Skrewed Up", "text": "All Skrewed Up \u00e8 il primo album del gruppo Oi! britannico Skrewdriver pubblicato dalla Chiswick nel 1977."}
{"id": "1336997", "revid": "74173", "url": "https://it.wikipedia.org/wiki?curid=1336997", "title": "Regione autonoma degli ungheresi", "text": ""}
{"id": "1336998", "revid": "287204", "url": "https://it.wikipedia.org/wiki?curid=1336998", "title": "Cavallazza", "text": "La Cavallazza (2.324 ) \u00e8 una montagna della Catena del Lagorai nelle Dolomiti. \u00c8 situata nel Parco naturale Paneveggio - Pale di San Martino, nella provincia di Trento.\nSulle sue pendici correva il fronte italo/austriaco durante la prima guerra mondiale. Sia sulla cima che sulle anticime, si trovano ancora le grotte (\"stoli\") scavate dagli Alpini nella roccia, per difendersi dall'artiglieria austriaca posizionata al Forte Dossaccio.\nLa via normale alla vetta si sviluppa sul versante ovest/nord ovest, e parte dal Rifugio Colbricon 1927m. La vetta \u00e8 raggiungibile anche dal versante est, mediante un sentiero che transita per la forcella Cavallazza 2226m. La forcella \u00e8 raggiungibile per sentiero dal Passo Rolle o, in alternativa, dai Piani della Cavallazza, per sentiero non segnalato."}
{"id": "1336999", "revid": "124419756", "url": "https://it.wikipedia.org/wiki?curid=1336999", "title": "Alta squadriglia", "text": "Nello scautismo si chiama alta squadriglia (oppure alta pattuglia o ancora alto equipaggio) il piccolo gruppo interno ad un reparto formato da ragazzi e/o ragazze pi\u00f9 grandi di et\u00e0. La composizione, il metodo e le finalit\u00e0 educative variano leggermente a seconda dell'associazione di appartenenza.\nLe attivit\u00e0 tipiche di \"alta\" sono mutuate da quelle della pattuglia: riunione, impresa, uscita, bivacco.\nStoria.\nRobert Baden-Powell, il fondatore dello scautismo, non aveva inizialmente previsto questo strumento nel metodo scout originale, per cui non se ne trova traccia nei suoi scritti. Fu negli anni 1930 che essa venne pensata in Francia con il nome di \"Haute Patrouille\" e successivamente l'idea, ritenuta valida, fu applicata anche in altre nazioni.\nUtilizzo in Italia.\nAGESCI.\nL'alta squadriglia \u00e8 formata dai ragazzi e dalle ragazze del reparto che, per la loro maturazione personale, manifestano l\u2019esigenza di farne parte, insieme al capo e alla caporeparto, all\u2019assistente e, eventualmente, agli aiuti.\nDi solito vi partecipano le ragazze e i ragazzi che stanno vivendo il loro ultimo anno in reparto, ma possono essere ammessi anche ragazzi pi\u00f9 giovani.\nLo scopo principale \u00e8 quello di fornire un'attivit\u00e0 pi\u00f9 adatta all'et\u00e0 di passaggio tra preadolescenza ed adolescenza, senza per\u00f2 intaccare la vita di reparto e di squadriglia. Per questo non \u00e8 mai un'attivit\u00e0 imposta ma \u00e8 una libera scelta del singolo.\nSi fonda sul dialogo e sulla fede oltre ad includere tutte le componenti della normale vita scout.\nAssoraider.\nSi tratta di una pattuglia vera e propria, formata dal capo reparto, quale capo pattuglia, da un vice capo reparto, quale vice capo pattuglia, i capi pattuglia ed eventualmente i vice, come componenti. Vi si attua la tecnica del trapasso delle nozioni, ovvero dell'imparare facendo, come momento di aggregazione tra il capo reparto e i capi pattuglia, dove si collaudano attivit\u00e0 che questi porteranno nelle rispettive pattuglie.\nCNGEI.\nFanno parte dell'alta pattuglia gli esploratori e le esploratrici dell'ultimo anno di reparto, indipendentemente dalla propria progressione personale. Nei reparti nautici essa prende il nome di \"alto equipaggio\".\nSi riunisce saltuariamente sotto la direzione dei capi adulti, quando ce n'\u00e8 la necessit\u00e0, per svolgere attivit\u00e0 extra, finalizzate al miglioramento delle tecniche scout, dello spirito di gruppo, della ricerca della propria spiritualit\u00e0, nonch\u00e9 attivit\u00e0 non realizzabili (per un qualsiasi motivo) nella consueta vita di reparto. \u00c8 il luogo dove si favorisce una migliore crescita personale dei ragazzi e delle ragazze e dove si rende pi\u00f9 concreta la vita comunitaria del \"gruppo dei pari\", anche nella prospettiva del prossimo passaggio in compagnia.\nFSE.\nL'alta squadriglia \u00e8 composta dal capo riparto, dall'assistente, dai capi e dai vice capi squadriglia. Qualora se ne ravvisi la necessit\u00e0, pu\u00f2 essere ammesso a far parte dell'Alta Squadriglia anche uno scout che, nell'anno che precede la sua salita al Clan, non sia capo o vice capo squadriglia, ma che per maturit\u00e0 ed esigenze educative abbia necessit\u00e0 di ampliare l'orizzonte verso mete pi\u00f9 impegnative.\nFunzione educativa dell'Alta Squadriglia.\nNell'ambito del metodo degli Scout d'Europa, l'Alta Squadriglia assolve ad un ruolo formativo nei confronti dei capi e dei vice capi squadriglia rispondendo alle esigenze dei ragazzi della pi\u00f9 alta fascia d'et\u00e0 del riparto e agendo da volano nel trapasso delle nozioni. Nell'Alta Squadriglia, si realizza un maggior approfondimento delle tecniche e si affrontano tematiche di ordine morale ed intellettuale utili a dare quelle risposte che, data l'et\u00e0, i ragazzi cominciano a cercare. \u00c8 luogo di maturazione delle esperienze di fede in scelta consapevole, sia pure nei limiti consentiti dall'et\u00e0.\nL'Alta Squadriglia fornisce anche al capo riparto l'occasione di mostrare concretamente alcuni aspetti della vita di squadriglia e della sua organizzazione. In questo senso, l'Alta Squadriglia \u00e8 un vero e proprio modello cui capi e vice capi squadriglia possono rifarsi per la vita delle proprie squadriglie; essa, secondo le diverse tradizioni, possiede un angolo di squadriglia, un guidone e del materiale proprio.\nAttivit\u00e0 dell'Alta squadriglia.\nIl calendario delle attivit\u00e0 prevede una riunione settimanale o quindicinale, preparata bene e con un programma denso. Saranno previste attivit\u00e0 formative a livello di Prima classe e attivit\u00e0 che diano poi idee o spunti da realizzare in Squadriglia.\nLe attivit\u00e0 dell'Alta squadriglia non si esauriscono nella riunione settimanale; occorre prevedere un'uscita con pernottamento ogni due mesi, un breve campo di due o tre giorni prima dell'inizio delle attivit\u00e0 e uno prima del Campo estivo, alcuni momenti spirituali impegnativi durante l'anno. Non si effettuano uscite di Alta squadriglia nello svolgimento di un campo estivo, poich\u00e9 l'equilibrio della Squadriglia, in mancanza di capo e vice, ne risentirebbe irrimediabilmente."}
{"id": "1337000", "revid": "1305772", "url": "https://it.wikipedia.org/wiki?curid=1337000", "title": "Tye Fields", "text": " Peso massimo della boxe, alto 207\u00a0cm (6\u00a0ft 9\u00bd in) e pesa 125\u00a0kg (275\u00a0Ibs), ha affrontato 42 incontri: 41 vinti (37 per ko) e 1 perso.\nCarriera.\nPrima di entrar a far parte del mondo del pugilato Tye Fields era un giocatore di basket. Ha giocato nella Oral Roberts e alla San Diego State University. Il suo anno scolastico era quasi terminato e le sue possibilit\u00e0 di entrare a far parte dell'NBA erano svanite come anche il progetto di andare in Europa. Alla fine si ritrov\u00f2 a casa con i suoi genitori senza nessun futuro nell'ambita associazione di basket. Grazie ad un amico, venne a sapere che i Des Moines Dragons, una squadra americana di categoria inferiore, tenevano dei provini per scegliere nuovi membri. Lui ci riesce, inizialmente si accontenta, ma dopo un certo periodo capisce che tutto ci\u00f2 non \u00e8 il suo sogno, non lo soddisfa. Dispiaciuto di aver dato tanto al basket ma senza successo, come lui avrebbe voluto, incontra Paul Sciezinski. Con lui scopre una nuova inclinazione, quella verso il pugilato. Tye Fields dotato di un fisico imponente e virile, infatti \u00e8 alto 2,07\u00a0m per 125\u00a0kg, gli permetterebbe di sopprimere e dare pugni facilmente. Inoltre, attraverso il basket, ha acquisito una certa dinamica, importante per praticare la \"noble art\". Messo nelle mani di due istruttori, Emanuel Steward e Jesse Reid, lascia alle spalle il basket e si inizia ad allenare con i guantoni. La sua corporatura sconforta gli avversari e la sua agilit\u00e0 facilizza il tutto. Vigoroso come il mito internazionale Primo Carnera o come il peso massimo russo Nikolai Valuev. Pi\u00f9 si allena e pi\u00f9 viene messo alla prova, pensate che ha messo a tappeto pugili come: l'ex campione statunitense dei pesi massimi Bruce Seldon, il messicano Saul Montana ed ancora Ed Magone e Maurice Harris. Alcuni esperti della boxe, per\u00f2 dubitano di lui, in quanto ha subito nel 2001 una sconfitta con Jeff Ford, un pugile se cos\u00ec si pu\u00f2 definire, che combatte con lo scopo di guadagno e senza impegno. Altri lo reputano un grande, in quanto intraprendere una carriera pugilistica all'et\u00e0 di ventiquattro anni, non \u00e8 assolutamente facile.\nCollegamenti esterni.\n- 39k -"}
{"id": "1337005", "revid": "466539", "url": "https://it.wikipedia.org/wiki?curid=1337005", "title": "Timothy McCarthy", "text": " Ha partecipato alla spedizione Endurance in Antartide sotto il comando di Ernest Henry Shackleton.\nBiografia.\nNato nel distretto di \"Lower Cove\" a Kinsale, regione di contea di Cork (Irlanda), nel 1914 viene scelto da Shackleton per partecipare alla spedizione Endurance in Antartide. Dopo il naufragio dell\"'Endurance\" fa parte dell'equipaggio di sei uomini che a bordo della \"James Caird\" navig\u00f2 dall'isola Elephant alla Georgia del Sud in cerca di aiuto.\nRitornato in Inghilterra si arruola nella Royal Navy, impegnata nella prima guerra mondiale. Il 16 marzo 1917, il suo primo giorno di combattimento, muore a bordo della petroliera \"S.S. Narragansett\" colpita da un siluro tra il sud ovest dell'Irlanda e le isole Scilly. \u00c8 fratello di Mortimer McCarthy che partecip\u00f2 dalla spedizione antartica Terra Nova sotto il comando di Robert Falcon Scott."}
{"id": "1337009", "revid": "212348", "url": "https://it.wikipedia.org/wiki?curid=1337009", "title": "Timothy F. McCarthy", "text": ""}
{"id": "1337014", "revid": "399", "url": "https://it.wikipedia.org/wiki?curid=1337014", "title": "Prima lettera di Clemente", "text": "La Prima lettera di Clemente (\"1 Clemente\") \u00e8 un testo attribuito a papa Clemente I (90-100) scritto in lingua greca verso la fine del I secolo. Godette di una notevole fortuna al punto da essere stata accolta fra i testi canonici. \u00c8 incluso nella cosiddetta letteratura subapostolica.\nComposizione.\nLa lettera \u00e8 stata tradizionalmente datata verso il termine del principato di Domiziano, nel 95 o 96. Studi recenti hanno proposto varie datazioni, che tendono a collocare l'opera negli ultimi anni del I secolo, tra il 95 e il 100. Laurence Welborn propone termini di datazione pi\u00f9 ampi, tra l'80 e il 140 circa, cio\u00e8 tra la morte di Pietro e Paolo, di cui parla la lettera, e la conoscenza della lettera da parte di Policarpo di Smirne.\nGli elementi utili per la datazione sono, secondo Welborn, il fatto che il racconto delle morti di Paolo e Pietro non \u00e8 quello di un testimone oculare (capitolo 5) e l'importanza data alle nomine di vescovi e diaconi (42, 1-5), la morte dei presbiteri nominati dagli apostoli (44, 2) e la fine di una seconda generazione di uomini di Chiesa (44, 3). Nella lettera la Chiesa di Roma \u00e8 inoltre definita \"antica\" (47, 6), mentre gli inviati di Roma hanno vissuto come cristiani dalla loro giovent\u00f9 alla loro vecchiaia (63, 3). La lettera \u00e8 peraltro gi\u00e0 citata alla met\u00e0 del II secolo da Egesippo e Dionisio di Corinto.\nIl contesto di origine della lettera \u00e8 legato a una disputa nella chiesa di Corinto, che aveva spinto i membri giovani della comunit\u00e0 all'espulsione di diversi presbiteri anziani dal loro ufficio e la loro sostituzione con nuovi; nessuna offesa morale viene addossata ai presbiteri e la loro dimissione viene vista da Clemente come dispotica e ingiustificabile. Sulle cause della rivolta non c'\u00e8 chiarezza, ma l'autore della lettera fa riferimento al fatto che i Corinzi erano \u00abcontenti degli aiuti di Cristo\u00bb (2, 1); questi aiuti (\"ephodia\"), secondo la testimonianza di Dionisio conservata in Eusebio, erano contributi che gi\u00e0 anticamente la Chiesa di Roma versava in aiuto delle altre Chiese. Clemente sembra affermare che i giovani di Corinto erano insoddisfatti dei versamenti romani: il presbitero Valente fu peraltro deposto per \"avarizia\". Le tensioni del I e II secolo avevano quasi sempre ragioni economiche e gli accordi comprendevano in genere contributi concreti nell'interesse di tutte le parti.\nL'autore della lettera non si firma: quando parla in prima persona usa \"noi\" e la lettera reca come mittente \"La Chiesa di Dio che ha sede in Roma\". Tuttavia, gi\u00e0 cinquant'anni dopo la composizione, alcuni scrittori associano alla lettera il nome di Clemente e ne testimoniano l'importanza, poich\u00e9 essa era gi\u00e0 letta in varie chiese.\nContenuto e stile.\nDopo aver elogiato la condotta passata della Chiesa di Corinto, Clemente ne denuncia dei vizi e scrive una lode delle virt\u00f9, illustrando i suoi argomenti con numerose citazioni dalle scritture del Vecchio Testamento. Queste citazioni, come quelle degli altri autori del tempo, si basano sulla versione dei Settanta e, poich\u00e9 il Canone non era stato ancora definito, comprendono anche testi non canonici. Clemente introduce il rimprovero dei \"presenti disordini\" verso la fine della lettera, che \u00e8 in s\u00e9 molto lunga: l'epistola raggiunge infatti una lunghezza doppia rispetto alla \"Lettera agli Ebrei\". Molte delle sue esortazioni hanno carattere generale e non sono direttamente connesse con l'argomento pratico per il quale la lettera \u00e8 nata: \u00e8 molto probabile che venne stilata basandosi sulle omelie con le quali Clemente era solito edificare i suoi seguaci cristiani a Roma.\nSecondo la lettera (1, 7), la Chiesa di Roma, per quanto sofferente delle persecuzioni, venne fermamente tenuta assieme da fede e amore, ed esib\u00ec la sua unit\u00e0 in un culto disciplinato. L'epistola venne letta pubblicamente di tanto in tanto a Corinto, e per il IV secolo il suo uso si era diffuso ad altre chiese. La si trova allegata al \"Codex Alexandrinus\" (Codice Alessandrino), ma ci\u00f2 non implica che raggiunse mai il rango canonico..\nIl tono di autorit\u00e0 col quale si esprime nella lettera \u00e8 notevole, specialmente nelle ultime parti (56, 58 ecc.).\nDottrina.\nNell'epistola ci sono pochi insegnamenti intenzionali dogmatici, per questo \u00e8 quasi un puro esercizio oratorio. Le sue parole sul ministero cristiano hanno dato adito a molte discussioni (42 e 44): \"Gli Apostoli ricevettero il Vangelo per noi dal Signore Ges\u00f9 Cristo; Ges\u00f9 Cristo fu inviato da Dio. Cos\u00ec Cristo proviene da Dio, e gli Apostoli da Cristo. Ambo [le missioni] perci\u00f2 hanno origine dalla volont\u00e0 di Dio... cos\u00ec, predicando dappertutto in campagna ed in citt\u00e0, nominarono i loro primi successori, essendo stati messi alla prova dallo Spirito, per essere vescovi e diaconi.\" In ogni caso il significato generale \u00e8 chiaro: gli Apostoli provvidero ad una successione legale di ministri. I Presbiteri sono menzionati molte volte, ma non c'\u00e8 distinzione con i vescovi. Non c'\u00e8 alcuna indicazione di un vescovo a Corinto, e le autorit\u00e0 ecclesiastiche vengono sempre citate al plurale. R. Sohm pensa che, quando Clemente scrisse, ancora non c'era alcun vescovo di Corinto, ma che, in conseguenza della lettera se ne sarebbe dovuto nominare uno.\nIl carattere liturgico di alcune parti dell'epistola \u00e8 dettagliatamente sviscerato da Lightfoot. La preghiera (59-61), che ricorda l'anafora delle prime liturgie, non pu\u00f2 essere vista, affermava Louis Duchesne, \"come la riproduzione di un formulario sacro ma \u00e8 un bell'esempio dello stile di preghiera solenne che i capi ecclesiastici di quel tempo esprimevano nelle riunioni per il culto\". Il brano sulla creazione, 32-3, \u00e8 nello stile di una prefazione, e si conclude introducendo il \"Sanctus\" con la solita menzione dei poteri angelici.\nAll'interno di questa lettera si trova ampio spazio per una orazione per coloro che esercitano il potere. Dopo i testi del Nuovo Testamento, essa rappresenta la pi\u00f9 antica preghiera per le istituzioni politiche: \"rendici obbedienti al tuo nome onnipotente e glorioso, ai nostri capi e ai nostri comandanti sulla terra. Tu, Signore, hai dato loro il potere regale per mezzo della tua magnifica e ineffabile forza, affinch\u00e9 noi [...] siamo loro sottomessi\" (1Clem 60-61).\nL'epistola nella letteratura.\nL'epistola di Clemente venne tradotta in almeno tre lingue in epoca antica: una traduzione latina del II o III secolo venne trovata in un manoscritto dell'XI secolo a Namur, in Belgio, e pubblicata da Morin nel 1894; un manoscritto siriaco, oggi all'universit\u00e0 di Cambridge, venne trovato da R. L. Bensly nel 1876, e venne tradotto nel 1899; ed una traduzione copta \u00e8 sopravvissuta in due copie in papiro, una pubblicata da Carl Schmidt nel 1908 (\"Der erste Clemensbrief in altkoptischer \u00dcbersetzung\") e l'altra da Friedrich R\u00f6sch nel 1910 (\"Bruchst\u00fccke des ersten Clemensbriefes\").\nL'epistola venne pubblicata nel 1633 da Patrick Young che la trasse dal Codice Alessandrino, nel quale un foglio verso la fine era mancante, cos\u00ec che la grande preghiera (capitoli 55 - 64) rimase sconosciuta. Nel 1873 (sei anni dopo la prima edizione di Joseph Barber Lightfoot) Philotheus Bryennius scopr\u00ec un testo completo proveniente da un manoscritto di Costantinopoli, il \"Codex Hierosolymitanus\" (datato 1056), dal quale nel 1883 trasse la Didach\u00e9. Lightfoot fece uso delle traduzioni in latino e siriaco in un'appendice alla ristampa della prima edizione (1877); la sua seconda edizione, sulla quale stava lavorando all'epoca della sua morte, venne pubblicata nel 1890. La monografia di Adolf von Harnack, \"Einf\u00fchrung in die alte Kirchengeschichte\" (Leiden, 1929), \u00e8 considerata l'inizio degli studi moderni su quest'opera."}
{"id": "1337016", "revid": "486946", "url": "https://it.wikipedia.org/wiki?curid=1337016", "title": "Xarion", "text": ""}
{"id": "1337019", "revid": "1494380", "url": "https://it.wikipedia.org/wiki?curid=1337019", "title": "San Girolamo nello studio (Antonello da Messina)", "text": "San Girolamo nello studio \u00e8 un dipinto olio su tavola di tiglio (45,7x36,2\u00a0cm) di Antonello da Messina, databile al 1474-1475 circa e conservato nella National Gallery di Londra.\nStoria.\nIl dipinto si trova menzionato per la prima volta, nel 1529, dallo studioso d'arte veneziano Marcantonio Michiel, in una collezione veneziana di Antonio Pasqualino, come opera incertamente attribuita ad Antonello o a Jan van Eyck o a Hans Memling. I primi ad attribuire l'opera con certezza ad Antonello da Messina sono i critici d'arte Giovan Battista Cavalcaselle e Joseph Archer Crowe, i quali stavano compilando un catalogo sui primi pittori fiamminghi (1856). Si \u00e8 ritenuto a lungo trattarsi di un'opera eseguita durante i primi tempi del soggiorno veneziano di Antonello, ma molto probabilmente si tratta di un'opera dimostrativa, da mostrare ai committenti veneziani. Un dipinto di Jan Van Eyck rappresentante il medesimo soggetto fu probabilmente visto dall'autore a Napoli, dove l'opera venne documentata nel 1456.\nPervenne al museo londinese per acquisto nel 1894.\nDescrizione e stile.\nUna grande finestra ad arco di stile catalano si apre sullo studio di san Girolamo, il padre della Chiesa che tradusse la Bibbia, intento alla lettura come un dotto umanista. Lo studio \u00e8 composto da una specie di vano rialzato di tre gradini, immerso in un'ampia costruzione gotica con un portico rinascimentale a destra. Straordinariamente complesso \u00e8 l'uso della luce, che proviene, secondo la maniera fiamminga, da pi\u00f9 fonti: innanzitutto l'arco centrale, da dove entrano raggi che seguono le direttrici prospettiche e che dirigono lo sguardo dello spettatore su san Girolamo, in particolare verso le sue mani e il libro, dando al santo una particolare imponenza; poi da una serie di aperture sulla parete di sfondo, in particolare due finestre nella met\u00e0 inferiore, che rischiarano rispettivamente un vano a sinistra e il portico a destra (dove si aggira in controluce il leone amico di Girolamo), e tre bifore polilobate nella parte superiore, che illuminano le volte. Nonostante la complessit\u00e0, la luce riesce a produrre un effetto unitario, che lega le diverse parti della tavola, grazie anche alla salda costruzione prospettica. Anche la ricchezza dei dettagli rimanda ai modi fiamminghi, con l'attenta descrizione dei singoli oggetti e del loro \"lustro\" specifico, cio\u00e8 del modo in cui ciascuna superficie rifrange la luce.\nLa presenza della cornice esterna \u00e8 un espediente compositivo, presente nell'arte fiamminga ma citato anche da Leon Battista Alberti, per oggettivare lo spazio della rappresentazione, allontanandolo e distinguendolo dallo spettatore. La \"cellula\" dello scrittoio appare perfettamente organizzata, con i suoi arredi, gli scaffali e altri oggetti minuti, come i vasi in maiolica per le erbe aromatiche. I libri aperti sulle mensole sembrano disposti cos\u00ec per misurare la profondit\u00e0 della rientranza. Il pavimento a piastrelle geometriche appare come un autentico \"tour de force\" prospettico, perfetto nella definizione geometrica e nei giochi di luce ed ombra che variano a seconda della fonte di illuminazione.\nIn primo piano, a sinistra, la coturnice allude alla Verit\u00e0 di Cristo, mentre il pavone ricorda la Chiesa e l'onniscienza divina. Sul piano su cui posa lo scrittoio del Santo, da sinistra vediamo un gatto e due piante in vaso: si tratta di un bosso, che richiama alla fede nella Salvezza divina, e un geranio, riferimento alla Passione di Cristo. Sulla panca a destra \u00e8 posato il cappello da cardinale.\nNonostante le piccole dimensioni, il dipinto assume un effetto monumentale grazie allo scandirsi dell'architettura catalana, che gioca con pieni e vuoti, e alla luce che colpisce il soggetto e che si infiltra dalle finestre sullo sfondo, facendo intravedere un paesaggio curato minuziosamente. La prospettiva centrale fa convergere lo sguardo direttamente sulla figura del Santo, per poi allontanarsi man mano seguendo i dettagli dello studio. Sintesi di prospettiva e luce, il \"San Girolamo nello studio\", \u00e8 probabilmente l'opera che Antonello porta come \u201csaggio di pittura\u201d per il suo soggiorno veneziano (1475-1476), da mostrare come testimonianza alle future committenze.\nLo studioso messinese Carmelo Micalizzi, analizzando una stampa riproducente il quadretto, e osservandola specularmente e con ingrandimento, ha ritenuto di individuare, nel fine disegno di alcune mattonelle del pavimento, la firma, la data e il luogo di realizzazione dell'opera: ANTN, XI 1474, MISSI. Secondo Micalizzi, il pittore avrebbe celato il suo nome, Antonello, la data, novembre 1474, la citt\u00e0 di Messina."}
{"id": "1337020", "revid": "105221", "url": "https://it.wikipedia.org/wiki?curid=1337020", "title": "Maestro d'arte", "text": "Maestro d'arte, anche abbreviato in M\u00b0, \u00e8 il titolo professionale magistrale dato alla persona che, in seguito allo specifico conseguimento del diploma di formazione artistica, \u00e8 abilitata all\u2019esercizio di arti o mestieri e al relativo insegnamento.\nPertanto viene definito maestro d'arte chi conosce pienamente una disciplina artistica professionale, cos\u00ec da possederla integralmente per poterla anche insegnare agli altri.\nIl diploma di maestro d'arte, chiamato anche licenza, \u00e8 un titolo professionale avente valore legale in Italia, rilasciato dal Ministero dell'Istruzione, dell'Universit\u00e0 e della Ricerca, per il tramite di un istituto d'arte, che attesta il superamento dell'esame di Stato, con l'indicazione dello specifico settore artistico seguito dallo studente in una delle seguenti \"sezioni\": \nLe peculiarit\u00e0 dei settori artistici eterogenei del maestro d'arte risiedono nella vicenda costitutiva degli istituti di formazione artistica che, nati ufficialmente nel 1923 a livello regionale, come regie scuole d'arte (primo grado di istruzione artistica), regie scuole artistico-industriali (secondo grado di istruzione artistica) e regi istituti d'arte (terzo grado di istruzione artistica), avevano un\u2019offerta formativa fortemente influenzata dal rapporto territoriale tra arte e mestiere. In Italia l'Ordinamento della formazione artistica, collocato sotto la speciale Direzione Generale per l\u2019Istruzione Artistica del Ministero dell'istruzione, dell'universit\u00e0 e della ricerca, costituiva un unico sistema integrato di promozione dell\u2019arte e dell\u2019istruzione artistica, che si estendeva nell\u2019ambito delle arti visive, musicali, coreutiche e recitative.\nIl diploma di maestro d'arte abilita all'esercizio dell'attivit\u00e0 professionale e consente l'accesso alle carriere del personale tecnico, educativo e formativo dei servizi di formazione e educazione.\nNel lavoro, il maestro d'arte \u00e8 chi opera nelle diverse arti applicate volte alla realizzazione di opere di consumo e industriale, ivi compreso l'artigianato artistico, e che, a capo di un laboratorio professionale, trasmette il suo insegnamento agli apprendisti; nell'ambito di tale relazione educativa di apprendistato professionale, il Codice Civile Italiano attribuisce specificamente ai maestri d'arte, cos\u00ec come a tutti coloro che insegnano, la responsabilit\u00e0 del danno cagionato a persone o beni dagli apprendisti, limitatamente al tempo in cui sono sotto la loro vigilanza.\nIn particolare, nelle attivit\u00e0 economiche professionali dell'artigianato artistico, la figura professionale del maestro d'arte costituisce un ponte ideale fra la formazione professionale e il mondo del lavoro, infatti il professionista, nell'ambito della formazione nelle arti presso gli istituti d'arte, acquisisce capacit\u00e0 trasversali derivanti dalla sperimentazione della peculiare metodologia educativa tipica della cosiddetta scuola-bottega, che \u00e8 stata poi ben definita come didattica dell'apprendistato cognitivo (\"\"cognitive apprenticeship\", con riguardo allo \"scaffolding-fading\"\"): il discente consegue conoscenze, competenze e abilit\u00e0 nei laboratori d'arte, attraverso un'esperienza tecnico-pratica-artistica sostenuta dal docente esperto d'arte fino al raggiungimento della completa autonomia nel lavoro.\nIn questo contesto professionale, \u00e8 utile anche richiamare la figura del maestro artigiano: colui che, anche in assenza del titolo di formazione per maestro d'arte, ha maturato una elevata esperienza professionale che gli consente la trasmissione del mestiere di artigiano. Il maestro artigiano come il maestro d'arte \u00e8 idoneo all'esercizio della professione di formatore nel sistema di formazione professionale e di formazione-lavoro delle regioni italiane.\nInfine, il titolo di studio di maestro d'arte consente il proseguimento degli studi con ammissione diretta (senza esami) alle scuole di pittura, scultura, decorazione e scenografia delle accademie di belle arti (mentre per l'accesso agli altri corsi di formazione universitaria \u00e8 necessaria la frequenza di un corso di studi sperimentale in arte applicata), cos\u00ec come l'aggiornamento mediante appositi corsi di perfezionamento professionale istituiti, con decreto del Ministero dell'Istruzione, dell'Universit\u00e0 e della Ricerca d'Italia del 25 luglio 1980, negli istituti d\u2019arte di Firenze, Napoli, Palermo, Faenza, Urbino e Venezia."}
{"id": "1337025", "revid": "102544771", "url": "https://it.wikipedia.org/wiki?curid=1337025", "title": "MTV Movie Awards 1993", "text": "La 2\u00aa edizione degli MTV Movie Awards si \u00e8 svolta il 18 giugno 1993 ai Walt Disney Studios di Burbank, California, ed \u00e8 stata presentata da Eddie Murphy.\nPerformance musicali.\nNel corso dello spettacolo si sono esibiti:\nParodie (\"Movie Spoofs\").\nNel corso dello spettacolo sono stati parodiati:\nVincitori e candidati.\nI vincitori sono indicati in grassetto."}
{"id": "1337027", "revid": "228587", "url": "https://it.wikipedia.org/wiki?curid=1337027", "title": "Ginger", "text": ""}
{"id": "1337035", "revid": "208056", "url": "https://it.wikipedia.org/wiki?curid=1337035", "title": "Proporzionale etnica", "text": "La proporzionale etnica (in tedesco \"Ethnischer Proporz\") \u00e8 lo speciale regime giuridico che in Alto Adige disciplina l'ammissione ai pubblici impieghi e al godimento di determinati diritti, in particolare l'assegnazione di alloggi popolari, in modo da garantire un'allocazione proporzionale ai tre gruppi linguistici italiano, tedesco e ladino. Lo strumento \u00e8 stato introdotto per contrastare gli effetti di discriminazione delle minoranze linguistiche non-italiane presenti nella provincia di Bolzano (sud-tirolesi di lingua tedesca e ladina), perpetrate durante il fascismo, ma aventi effetto anche nel secondo dopoguerra a causa del mancato riequilibrio delle risorse pubbliche fino negli anni Sessanta del Novecento, e per bloccare la pesante snazionalizzazione del gruppo linguistico tedesco causata dall'elevata recente immigrazione del gruppo linguistico italiano nella Provincia di Bolzano. \nLa dichiarazione di appartenenza ad un gruppo linguistico \u00e8 libera, non sottost\u00e0 ad alcuna forma di esame oggettivo e pu\u00f2 essere modificata successivamente cambiando gruppo di appartenenza. Tutela anche gli italiani residenti nella provincia di Bolzano perch\u00e9 non subiscono la concorrenza degli italiani provenienti da altre province italiane e che non conoscono il tedesco.\nLa dichiarazione di appartenenza viene effettuata durante il censimento.\nL'introduzione della proporzionale etnica.\nL'articolo 89 dello statuto del Trentino-Alto Adige del 1972 dispone per la provincia di Bolzano che i posti pubblici siano riservati a cittadini appartenenti a ciascuno dei tre gruppi linguistici, in rapporto alla consistenza dei gruppi stessi, quale risulta dalle dichiarazioni di appartenenza rese nel \"censimento ufficiale della popolazione\". A questa disposizione si \u00e8 data attuazione con il DPR 752/1976.\nFunzionamento.\nIn occasione del censimento ufficiale della popolazione ogni cittadino italiano di et\u00e0 superiore ad anni quattordici residente nella provincia di Bolzano e non interdetto per infermit\u00e0 di mente \"pu\u00f2\":\nLa dichiarazione di aggregazione produce gli stessi effetti giuridici della dichiarazione di appartenenza. La dichiarazione di aggregazione al gruppo linguistico \u00e8 stata prevista per quelle persone che ritengono di non appartenere ad alcuno dei tre gruppi linguistici.\nPer i cittadini in et\u00e0 fino a quattordici anni, la dichiarazione \u00e8 resa dai genitori. I genitori non sono tenuti a rendere la dichiarazione per i figli se, appartenendo a gruppi linguistici differenti, non concordano tra loro.\nIn base alla legge provinciale del 18 ottobre 1988, n. 40, i dati del censimento vengono utilizzati per stabilire le quote a favore dei gruppi linguistici.\nIl TAR di Bolzano ha esteso ai cittadini dell'Unione europea quanto gi\u00e0 previsto per i cittadini italiani non residenti in provincia, cio\u00e8 di rendere la dichiarazione di appartenenza ad un gruppo mediante dichiarazione sostitutiva dell'atto notorio.\nAnche le associazioni sportive, culturali, ecc. devono presentare dichiarazione di appartenenza etnica per poter accedere a fondi e sussidi.\nLa dichiarazione pu\u00f2 essere modificata in ogni momento. Tuttavia la modifica non produce effetti immediati e acquista efficacia dopo \"due anni\".\nLa conservazione e la gestione delle dichiarazioni di appartenenza linguistica spetta al Tribunale di Bolzano.\nFinalit\u00e0.\nLa proporzionale etnica rileva ai fini \nAmbito di applicazione.\nLa proporzionale etnica si applica alle amministrazioni statali che hanno sede nella provincia di Bolzano, anche all'amministrazione della giustizia.\nNon si applica per le carriere direttive dell'amministrazione civile dell'interno (Questura e Commissariato del governo), per il personale della pubblica sicurezza e per quello amministrativo del Ministero della difesa.\nLa proporzionale \u00e8 stata estesa agli enti privatizzati, in particolare poste e ferrovie.\nLa proporzionale morbida.\nCon la norma di attuazione 354/1997 \u00e8 stata prevista l'applicazione morbida della proporzionale. Presso le poste e le ferrovie le assunzioni avvengono tenendo conto dei contingenti spettanti a ciascun gruppo linguistico. Se in fase di selezione degli aspiranti ad un posto si presentano meno appartenenti ad un gruppo etnico dei posti banditi per questo gruppo, gli appartenenti all'altro gruppo etnico, giudicati idonei secondo la graduatoria, possono essere assunti nell'ambito dei posti riservati in totale al loro gruppo etnico. In caso di improrogabili esigenze di servizio la soglia del contingente potr\u00e0 essere superata, con un'adeguata motivazione, di non pi\u00f9 di cinque decimi dei posti non occupati.\nL'applicazione \"morbida\" della proporzionale \u00e8 ammessa anche per i posti statali. Nel caso in cui ad un concorso i posti riservati ad un gruppo etnico non vengano coperti, per mancanza di candidati di questo gruppo, sar\u00e0 possibile far ricoprire i posti da personale dell'altro gruppo, qualora questi abbiano partecipato al concorso e siano stati dichiarati idonei. In questo caso non dovr\u00e0 comunque essere superato il numero massimo di posti messi a disposizione di ciascun gruppo.\nLa proporzionale combinata.\nGli alloggi popolari vengono assegnati dal 1988 con la cosiddetta proporzionale combinata (meccanismo previsto dall'art. 15 comma 2\u00ba dello Statuto) che implica, oltre al criterio della consistenza numerica dei tre gruppi etnici, anche quello del fabbisogno abitativo dei singoli gruppi quale risulta dalle domande di assegnazione presentate distintamente per gruppi linguistici.\nL'istituto della proporzionale combinata, in relazione alla sua applicazione anche al sussidio casa (contributo provinciale per il canone di locazione abitativo) secondo i medesimi principi previsti dalla l.p. n. 13/1998 per l'assegnazione degli alloggi popolari, \u00e8 stato oggetto di rinvio pregiudiziale alla Corte di Giustizia dell'Unione che dovr\u00e0 vagliarne la compatibilit\u00e0 con i principi del diritto comunitario.\nI dati del censimento 2001.\nQuote spettanti ai gruppi linguistici.\nSu 5.000 posti pubblici ne spettano\nBolzano e Martello.\nL'applicazione della proporzionale etnica avviene su base provinciale e pertanto non vi sono differenze per gli impieghi pubblici presso l'amministrazione provinciale o presso qualsiasi amministrazione comunale. Di conseguenza, nei comuni con popolazione in maggioranza di lingua italiana questa risulta sfavorita e viceversa favorita in quelli a maggioranza tedesca. Quindi, non vi sono differenze nelle assunzioni pubbliche nei due comuni dove la percentuale di popolazione di lingua italiana \u00e8 rispettivamente massima e minima:\nTuttavia, l'applicazione dal 1997 dei criteri di \"proporzionale morbida\" ha ridotto queste disparit\u00e0."}
{"id": "1337043", "revid": "124939232", "url": "https://it.wikipedia.org/wiki?curid=1337043", "title": "Involucro edilizio", "text": "L\u2019involucro edilizio \u00e8 un elemento architettonico che delimita e conclude perimetralmente l'organismo costruttivo e strutturale (\u00e8 perci\u00f2 detto \"di frontiera\"). La sua funzione \u00e8 quella di mediare, separare e connettere l'interno con l'esterno, ma esso \u00e8 anche un elemento ambientale, che delimita e identifica gli spazi esterni circostanti.\nL'involucro edilizio \u00e8 costituito da tutte le \"unit\u00e0 tecnologiche\" ed elementi tecnici che morfologicamente e funzionalmente definiscono nelle tre direzioni, interagendo a sistema, il limite tra l'ambiente interno (insieme di \"elementi spaziali\" e \"unit\u00e0 ambientali\" che devono garantire il soddisfacimento delle \"esigenze dell'utenza\") e l'ambiente esterno (contesto ambientale, condizioni al contorno) di un organismo edilizio. Si definisce involucro edilizio a secco un involucro edilizio nel quale l'insieme delle unit\u00e0 tecnologiche e degli elementi tecnici (singoli componenti e sistemi di elementi), con funzioni portanti o non portanti, sono assemblati con giunzioni a secco e fissati a una struttura principale attraverso sistemi di ancoraggio (bulloneria, viterie o saldature).\nIl concetto di involucro in edilizia.\nL'utilizzo del termine involucro riferito all'edilizia \u00e8 piuttosto recente e nasce come evoluzione del concetto di chiusura, che identificava, come unit\u00e0 distinte tra loro, i tamponamenti esterni (orizzontali, verticali, opachi, trasparenti ecc.).\nNel costruire contemporaneo l'involucro edilizio, che identifica l'intero sistema di chiusura esterno, \u00e8 articolato in diversi strati funzionali e materiali ed \u00e8 sempre pi\u00f9 spesso indagato nelle sue relazioni con il sistema strutturale e quello impiantistico.\nEvoluzione dell'involucro edilizio.\nLa primitiva esigenza dell'uomo di costruire artificialmente il proprio habitat, modificando le risorse naturali a disposizione, ha condotto alla realizzazione di rifugi pi\u00f9 sofisticati e sicuri e questa iniziale necessit\u00e0 si \u00e8 arricchita e trasformata in un sistema di bisogni in crescita e nella ricerca di un rapporto equilibrato tra mondo naturale ed artificiale.\nNel passato la pratica costruttiva fu dominata dalle Regole dell'Arte, restate identiche e trasmesse da generazione a generazione, tali da conservare l'equilibrio con la natura, capace di assorbire le trasformazioni prodotte dall'uomo; in pi\u00f9 era una pratica largamente diffusa quella del riciclo dei materiali e della rifunzionalizzazione degli edifici, motivata da ragioni economiche e di tempo, che contribuivano al minimo impiego di materiali nuovi.\nL'evoluzione che l'involucro dell'edificio ha subito nei decenni, ha generato la crescita dei requisiti richiesti, motivati da un aumento sensibile delle prestazioni, della complessit\u00e0 e della gamma di prodotti offerti al progettista e dall'affinamento delle tecniche e dei materiali tradizionali.\nGli anni settanta sono stati segnati da un particolare interesse alle problematiche legate all'isolamento termico, generando uno sviluppo rapido, in tutta Europa, di tecniche di coibentazione dell'involucro opaco come: vetro camera e serramento a taglio termico con tenuta all'aria.\nL'introduzione di materiali artificiali ed industriali ed i processi di evoluzione sociale e culturale hanno determinato la trasformazione delle murature da elemento portante dell'edificio a parte perimetrale dell'involucro edilizio, dando vita alla progressiva scomposizione delle funzioni in parte portante, pellicola protettiva, isolante termico ed acustico ecc.\nL'involucro edilizio nel processo di ricerca e sperimentazione tecnologico-architettonica si \u00e8 evoluto da elemento-barriera protettivo a complesso sistema filtro in grado di ottimizzare le interazioni tra microambiente esterno ed interno.\nL'involucro edilizio \u00e8 divenuto sempre pi\u00f9 una superficie di confine dinamica, in grado di variare le proprie prestazioni al mutare delle situazioni ambientali esterne e delle esigenze di coloro che vivono l'ambiente interno ed in grado di ospitare dispositivi impiantistici di varia natura.\nQuesto atteggiamento ha generato un radicale cambiamento: dalla cultura dissipativa si \u00e8 passati a concepire l'involucro come un dispositivo in grado di sfruttare le risorse naturali per produrre energia.\nL'involucro passivo.\nL'involucro passivo massimizza il guadagno solare diretto, grazie ad estese superfici vetrate con sistemi schermanti per il controllo della radiazione solare nel periodo estivo e per la riduzione dell'abbagliamento;prevedere spazi cuscinetto per la protezione dal freddo, come serre o spazi filtro per catturare l'energia solare nel periodo invernale;favorisce l'ingresso della luce solare e la ventilazione naturale.\nL'involucro attivo.\nL'involucro edilizio diviene involucro attivo quando non solo supporta, ma integra nella propria struttura i sistemi impiantistici, quelli per la raccolta e la trasformazione dell'energia solare e per la ventilazione artificiale degli ambienti interni; risulta pi\u00f9 efficiente in termini energetici e pi\u00f9 controllabile in termini funzionali rispetto a quello passivo. Nonostante ci\u00f2 limita notevolmente l'espressione architettonica a causa della modularit\u00e0 dimensionale tipica dei componenti impiantistici e crea problemi per il disegno della facciata in funzione della distribuzione interna degli ambienti.\nLe soluzioni adottate pi\u00f9 di frequente, e che hanno riscontrato maggior successo nell'utilizzo, sono la parete vetrata ventilata e la facciata integrata con un impianto fotovoltaico. La prima \u00e8 costituita da due superfici trasparenti separate da un'intercapedine e ventilate artificialmente tramite delle bocchette d'aria; la seconda \u00e8 composta da una serie di celle fotovoltaiche integrate nelle pareti vetrate. Le celle fotovoltaiche con la loro collocazione e con la loro \"texture\" esaltano le potenzialit\u00e0 comunicative e formali dell'involucro edilizio.\nInvolucro ibrido.\nLe esperienze compiute sugli involucri attivi e passivi e le riflessioni sui progetti che tali esperienze hanno anticipato o seguito portano gli architetti a concepire gli involucri come ibridi. L'involucro ibrido \u00e8 insieme passivo ed attivo, perch\u00e9 in grado di svolgere funzioni diverse, e dinamico, perch\u00e9 in grado di modificare le sue prestazioni fisico tecniche nel tempo, in relazione alle circostanze climatiche ed alle esigenze dell'utenza. Nonostante ci\u00f2, numerosi dubbi nascono sia sulla sua sostenibilit\u00e0 rispetto agli altri due tipi, che rispetto alla complessit\u00e0, in quanto adotta sistemi funzionalmente e tecnologicamente molto complessi. Inoltre, i costi di costruzione risultano di gran lunga superiori rispetto a quelli degli involucri convenzionali, senza contare i costi elevati di manutenzione provocati dalla complessit\u00e0 dei componenti e della loro reciproca collocazione.\nEfficienza energetica dell'involucro edilizio.\nIl crescente interesse alle problematiche ambientali ha fatto s\u00ec che l'involucro edilizio non venisse pi\u00f9 considerato solo come l'elemento separatore tra interno ed esterno, ma come un'interfaccia dinamica in continua ed attiva interazione con i fattori climatici esterni, ad esempio nelle fasi di progettazione, realizzazione e gestione di un \"green building\". L'efficienza dell'involucro \u00e8 data dalla capacit\u00e0 di reagire in maniera flessibile alla variabilit\u00e0 delle condizioni ambientali, minimizzando le dispersioni termiche nel periodo invernale e limitando l'innalzamento della temperatura in quello estivo, con il conseguente miglioramento del comfort abitativo e della qualit\u00e0 ambientale, ottenuti senza l'utilizzo di fonti energetiche non rinnovabili.\nScomposizione in elementi e strati.\nIl sistema di chiusura dell'involucro edilizio a secco \u00e8 costituito dai seguenti elementi e strati:\nNella progettazione dei sistemi di rivestimento, l'ancoraggio \u00e8 l'elemento fondamentale d'interfaccia tra il rivestimento e la struttura di supporto. \u00c8 costituito da elementi assemblati con tecnologie a secco; gli elementi devono essere scelti e calcolati in funzione del tipo di superficie, dei carichi accidentali e permanenti in esercizio, del tipo di rivestimento e della distanza tra questo e la struttura di supporto. Il sistema di ancoraggio a secco, inoltre, prevede dispositivi di sostegno e ritegno nella posizione voluta, di aggiustamento nelle tre direzioni spaziali, di trasferimento dei carichi orizzontali e verticali, e di assorbimento degli assestamenti e delle dilatazioni differenziali nei confronti degli elementi di rivestimento.\nUna sempre pi\u00f9 diffusa evoluzione della componentistica permette di ottenere elementi caratterizzati da molteplici combinazioni, con le quali \u00e8 possibile sfruttare le potenziali sinergie tra materiali diversi e consentire un'integrazione di pi\u00f9 sistemi costruttivi e abitativi.\nClassificazione in base al sistema costruttivo.\nDal punto di vista del sistema costruttivo distinguono i seguenti tipi di involucro a secco:\nSecondo la norma UNI prEN 13119 il tipo a montanti e traversi \u00e8 definito come un'intelaiatura portante leggera di componenti assemblati in loco a sostegno di pannelli di tamponamento opachi e/o traslucidi prefabbricati.\nIl reticolo strutturale della facciata \u00e8 costituito dalla messa in opera di montanti verticali e di traversi orizzontali collegati ad essi. Successivamente, l'intelaiatura costituisce il supporto degli elementi di tamponamento e dei serramenti apribili. In alcune soluzioni come ultima fase, all'intelaiatura vengono fissati i pannelli esterni di protezione (schermi o rivestimenti).\nIn accordo con la normativa UNI prEN 13119 le strutture a cellule o unit\u00e0 sono rappresentate \u201cda moduli preassemblati, interconnessi, di altezza corrispondente a uno o pi\u00f9 piani, completi di pannelli di tamponamento\u201d. Il vantaggio principale di questo sistema \u00e8 che risulta costante e garantita la qualit\u00e0 dei singoli elementi preassemblati, poich\u00e9 vengono realizzati in officina attraverso processi industrializzati che prevedono elevati controlli.\nQuesto sistema, che rappresenta l'evoluzione del sistema di assemblaggio descritto nel primo tipo, \u00e8 costituito da una struttura principale a montanti e traversi e da un'ulteriore struttura sporgente verso l'esterno (spesso formata a sua volta da mensole e tiranti di fissaggio) che sostiene una schermatura con varie funzioni, prevalentemente di protezione dalla pioggia battente o dall'insolazione.\nTipologia e soluzioni di involucro a secco.\nLa evoluzione dei sistemi di involucro edilizio a secco \u00e8 caratterizzata sotto il profilo tecnologico-prestazionale da un aumento della complessit\u00e0 e un innalzamento dei livelli di qualit\u00e0 delle prestazioni svolte, e sotto il profilo architettonico dalla ricerca di linguaggi e stili architettonici diversi, spesso connessi ai materiali utilizzati per gli strati di rivestimento (vetro, pietra, cotto, metallo, legno), ad esempio nelle fasi di progettazione, realizzazione e gestione di un green building.\nNella loro evoluzione i diversi tipi di soluzioni sono state denominati in diversi modi in letteratura e nella pratica. Si riportano di seguito alcune denominazioni, sottolineando che non si tratta di una classificazione e che una stessa soluzione tecnica pu\u00f2 essere denominata in pi\u00f9 modi a seconda dell'aspetto caratterizzante che si vuole sottolineare:\n\u00c8 il prodotto di un'appropriata stratificazione di elementi costruttivi sottili, leggeri e ad alte prestazioni. Nelle strutture stratificate, ad ogni assemblaggio tecnologico di differenti strati corrisponde un insieme di differenti prestazioni fisiche, che pu\u00f2 essere definito in fase di progetto, mediante un'analisi prestazionale. La costruzione di pacchetti a secco consente, inoltre, una maggiore cura del dettaglio, la possibilit\u00e0 di scegliere i materiali pi\u00f9 appropriati da assemblare, la possibilit\u00e0 di variazione continua, un'ottimizzazione della stratificazione dell'involucro e una maggiore manutenibilit\u00e0 delle unit\u00e0 tecnologiche.\nIn conformit\u00e0 alla norma EN 13119, una facciata continua \u00e8 \u201cuna facciata esterna di un edificio prodotta con intelaiatura costituita principalmente di metallo, legno o PVC, solitamente costituita da elementi strutturali verticali ed orizzontali, collegati insieme e ancorati alla struttura portante dell'edificio\u201d. Questa garantisce, di per s\u00e9 o congiuntamente alle restanti parti della costruzione, tutte le normali funzioni di una parete esterna senza dover contribuire alle funzioni della struttura portante. La facciata continua o \"curtain wall\" \u00e8 caratterizzata sotto il profilo prestazionale ed estetico da una continuit\u00e0 dell'involucro rispetto alla struttura portante dell'edificio, che resta interamente arretrata rispetto al piano della facciata.\nLa norma UNI 11018 definisce la facciata ventilata come \u201cun tipo di facciata a schermo avanzato in cui l'intercapedine tra il rivestimento e la parete \u00e8 progettata in modo tale che l'aria in essa presente possa fluire per effetto camino in modo naturale e/o in modo artificialmente controllato, a seconda delle necessit\u00e0 stagionali e/o giornaliere, al fine di migliorarne le prestazioni termoenergetiche complessive\u201d. In questo caso la soluzione \u201ca secco\u201d pu\u00f2 riguardare solo lo schermo \u201cavanzato\u201d o di rivestimento antistante l'intercapedine ventilata.\nIn questo sistema, caratterizzato da un sistema di assemblaggio a montanti e traversi, lo schermo svolge funzione di protezione dalla pioggia battente, dalla infiltrazione di umidit\u00e0, l'intercapedine retrostante lo schermo \u00e8 aerata e non contribuisce necessariamente alle prestazioni termoenergetiche dell'involucro. Anche in questo caso la \u201csoluzione a secco\u201d pu\u00f2 riguardare esclusivamente lo schermo.\n\u00c8 un tipo di facciata appartenente al sistema di chiusura a isolamento dinamico. Le facciate a doppia pelle formano un contenitore trasparente continuo lungo tutto il perimetro dell'edificio: la pelle esterna, \u00e8 fissa - non apribile \u2013 ed \u00e8 destinata a proteggere il fabbricato mediante le proprie caratteristiche di tenuta all'aria, all'acqua e al vento, mentre la seconda, posta verso l'interno, \u00e8 quasi sempre dotata di serramenti, e permette di ventilare i locali interni senza la necessit\u00e0 di un controllo particolare delle sollecitazioni ambientali. Per migliorare il comfort all'interno dell'edificio, talora, viene prevista una ventilazione naturale o forzata dell'intercapedine definita dalle due pelli. Nell'intercapedine, inoltre, possono essere inseriti dispositivi di oscuramento continuo o a lamelle regolabili dall'interno dei locali ed elementi apribili per arieggiare gli ambienti.\nQuesto tipo d'involucro permette l'integrazione di pannelli fotovoltaici che trasformano la radiazione solare in elettricit\u00e0. Questi moduli, ad esempio, possono essere integrati in sistemi di chiusura trasparente che si presentano a singolo strato o a doppia pelle, verticali o orizzontali, con inclinazioni da 0\u00b0 a 90\u00b0 (con un'ottimizzazione della captazione solare mediante un'inclinazione a 45\u00ba rispetto alla verticale). Il sistema permette, inoltre, l'integrazione di schermature solari, come i frangisole fissi, mobili e orientabili.\n\u00c8 definito \u201cinvolucro interattivo\u201d quel sistema che interagisce con le variazioni delle condizioni climatiche esterne mediante dispositivi di controllo automatici o mediante l'intervento diretto dell'utenza; tale involucro consente il controllo dei livelli prestazionali offerti dalla chiusura modificando i valori dei parametri termoigrometrici e ambientali relativi al microclima interno.\n\u00c8 definito involucro interattivo multimediale un sistema finalizzato alla retroproiezione di immagini fisse o in movimento sulla superficie interna dei pannelli trasparenti. In questo caso, la pelle dell'edificio \u00e8 costituita da pannellature verticali \u2013 sempre montate su telai metallici di supporto - costituite con materiali traslucidi accoppiati tra loro le cui propriet\u00e0 consentono alle proiezioni di apparire all'esterno con effetti decorativi anche molto spettacolari (spesso, infatti, il sistema \u00e8 utilizzato a scopi pubblicitari).\nEsempi significativi di facciate a secco descritte in letteratura scientifica.\nSistema stratificato a secco Struttura/Rivestimento:\nSistema \"curtain wall\":\nFacciata ventilata:\nSistema strutture a schermo antipioggia:\nFacciata a doppia pelle:\nInvolucro integrato per la produzione di energia:\nInvolucro interattivo:\nInvolucro interattivo multimediale:"}
{"id": "1337046", "revid": "1573940", "url": "https://it.wikipedia.org/wiki?curid=1337046", "title": "Luisella babai", "text": "La flabellina bianca (Luisella babai ()) \u00e8 un mollusco nudibranchio della famiglia Samlidae. \u00c8 l'unica specie nota del genere Luisella.\nL'epiteto specifico \u00e8 un omaggio al malacologo giapponese Kikutaro Baba (1905\u20132001).\nDescrizione.\nCorpo allungato di colore generalmente da bianco a azzurro, talvolta arancio o violetto, pi\u00f9 scuro nella parte frontale, con due linee pi\u00f9 scure ad unire i cerata lungo il corpo. Cerata in gruppi di 3-9, dello stesso colore del corpo all'attaccatura fino a diventare giallo-arancio sulla parte terminale. Lunghi tentacoli anteriori dello stesso colore del corpo, rinofori dello stesso colore del corpo, gialli nella parte terminale. Apparato digerente e fegato visibile in trasparenza. Fino a 5 centimetri.\nBiologia.\nSi nutre di idrozoi.\nDistribuzione e habitat.\nLa specie \u00e8 diffusa nel mar Mediterraneo, e nelle acque costiere dell'Atlantico orientale, dal Portogallo al Senegal.\nVive su fondali duri, da 10 fino a 50 metri di profondit\u00e0."}
{"id": "1337047", "revid": "113187040", "url": "https://it.wikipedia.org/wiki?curid=1337047", "title": "Virtain perinnekyl\u00e4", "text": "Il Virtain perinnekyl\u00e4 (lett. villaggio della tradizione di Virrat) \u00e8 un museo situato nei pressi di Virrat, a nord di Tampere, in Finlandia. \u00c8 un vasto museo all'aperto che comprende quattro edifici principali.\nIl \"Talomuseo\" espone arredi d'epoca, tradizionali decorazioni domenicali degli anni attorno al 1840 e una tipica sauna finlandese.\nIl \"Mets\u00e4k\u00e4mpp\u00e4museo\" \u00e8 costituito da una grande casa e da due piccoli capanni un tempo utilizzati dai taglialegna.\nNella \"Sotaveteraanien museo-huone\" (sala museale dei veterani di guerra) sono conservate armi e altri oggetti utilizzati durante la seconda guerra mondiale.\nIl \"Tuulimylly\" \u00e8 un mulino a vento restaurato che risale al 1828."}
{"id": "1337051", "revid": "486946", "url": "https://it.wikipedia.org/wiki?curid=1337051", "title": "Flabellina bianca", "text": ""}
{"id": "1337052", "revid": "177967", "url": "https://it.wikipedia.org/wiki?curid=1337052", "title": "'Na gita a li Castelli", "text": "Una gita a li Castelli, anche nota come Nann\u00ec, \u00e8 una famosa canzone romanesca scritta da Franco Silvestri nel 1926 ed interpretata da Ettore Petrolini, (La voce del padrone, HN 517) inserita nella raccolta \"Melanconie petroliniane 1\" (Columbia Records, 3C 062-17821 M) del 1972.\nInterpretazioni.\nIl brano \u00e8 stato eseguito da numerosi artisti, tra gli altri: Anna Magnani, Oscar Carboni e Duo Fasano, Luciano Tajoli, Claudio Villa, Nilla Pizzi, Alvaro Amici, Lando Fiorini, Gabriella Ferri ed Antonio Romano.\nLa canzone \u00e8 divenuta in breve l'\"inno\" dei Castelli Romani ed \u00e8 diffusissima in tutti i comuni castellani."}
{"id": "1337053", "revid": "647919", "url": "https://it.wikipedia.org/wiki?curid=1337053", "title": "Tenores de Bitti", "text": ""}
{"id": "1337058", "revid": "63760", "url": "https://it.wikipedia.org/wiki?curid=1337058", "title": "Tenores", "text": ""}
{"id": "1337060", "revid": "599013", "url": "https://it.wikipedia.org/wiki?curid=1337060", "title": "Kristin Otto", "text": "Biografia.\nNuotatrice polivalente capace di esprimersi ai massimi livelli nello stile libero, nel dorso e nella farfalla. \u00c8 nota per essere stata la prima donna a vincere sei medaglie d'oro all'Olimpiade di Seul 1988. Kristin Otto cominci\u00f2 a nuotare a 10 anni in un'accademia sportiva della Germania Est. A 16 anni partecip\u00f2 al suo primo Campionato del mondo in Ecuador vincendo i 100\u00a0m dorso e altre due medaglie d'oro nelle staffette 4x100\u00a0m della Germania Est.\nDopo i mondiali del 1982 cambi\u00f2 allenatore e si concentr\u00f2 sulla velocit\u00e0 in altri stili. Ai successivi Campionati europei di Roma nel 1983 arriv\u00f2 seconda nei 100\u00a0m sl dietro la connazionale Birgit Meineke. Nel maggio del 1984 la Otto stabil\u00ec a Magdeburgo il primato mondiale dei 200\u00a0m sl con il tempo di 1'57\"75. Sembrava la favorita per l'oro all'Olimpiade di Los Angeles 1984, ma il boicottaggio dell'evento da parte del blocco dell'est le imped\u00ec di gareggiare.\nIl 1985 fu anche peggiore in quanto Kristin sub\u00ec un infortunio (rottura di una vertebra) che la costrinse lontano dal nuoto per la maggior parte dell'anno e dovette perci\u00f2 rinunciare agli europei di Sofia. Da qui in avanti cominci\u00f2 il periodo d'oro della Otto; ritorn\u00f2 al nuoto ai Campionati mondiali di Madrid 1986 dove vinse 4 medaglie d'oro (100\u00a0m sl con record del mondo in 54\"73, 200\u00a0m mx, 4x100\u00a0m sl e 4x100\u00a0m mx)), e 2 medaglie d'argento (50\u00a0m sl e 100\u00a0m farfalla). Il suo successo continu\u00f2 nel 1987 agli europei di Strasburgo con altre 5 medaglie d'oro (100\u00a0m sl, 100\u00a0m dorso, 100\u00a0m farfalla, 4x100\u00a0m sl e 4x100\u00a0m mx).\nAi giochi di Seul 1988 coron\u00f2 finalmente il suo sogno olimpico vincendo ben 6 medaglie d'oro (50\u00a0m sl, 100\u00a0m sl, 100\u00a0m dorso, 100\u00a0m farfalla, 4x100\u00a0m sl e 4x100\u00a0m mx). Concluse la sua carriera agonistica nel 1989 agli europei di Bonn, dove vinse altre tre medaglie. Nominata \"Nuotatrice mondiale dell'anno\" dalla rivista \"Swimming World magazine\" nel 1984, 1986 e 1988, dal 1993 fa parte dei membri dell'International Swimming Hall of Fame. Oggi lavora come giornalista sportiva per una televisione tedesca.\nDoping.\nLa sua carriera \u00e8 tristemente guastata dalle rivelazioni dell'ampio uso del doping da parte degli atleti della Germania Est. Due sue vecchie compagne di squadra, Birgit Meineke e Petra Schneider, hanno commentato pubblicamente le procedure usate dalla Germania orientale. La stessa Kristin Otto ha confermato di essere stata sottoposta a doping, per\u00f2 a sua insaputa."}
{"id": "1337061", "revid": "647919", "url": "https://it.wikipedia.org/wiki?curid=1337061", "title": "Tenores di Bitti", "text": ""}
{"id": "1337063", "revid": "767487", "url": "https://it.wikipedia.org/wiki?curid=1337063", "title": "Live au Forum", "text": "Live au Forum \u00e8 un EP del 1995 contenente quattro esecuzioni live della band inglese dei Radiohead registrati al \"The Forum\" il 24 marzo 1995.\nLe stesse tracce contenute in questo EP compaiono nel secondo CD del singolo \"Just\", ad eccezione della prima, contenuta nella versione statunitense del singolo High &amp; Dry."}
{"id": "1337073", "revid": "767487", "url": "https://it.wikipedia.org/wiki?curid=1337073", "title": "Strofe saffica", "text": "Nella metrica classica, e in particolare della metrica eolica greca e latina, per strofa saffica si intende una strofa composta da tre endecasillabi saffici e da un adonio.\n\u00c8 attribuita alla celebre poetessa di Lesbo, Saffo. Secondo la tradizione, il primo dei nove libri composti da Saffo e custoditi nella biblioteca di Alessandria era interamente scritto in strofe saffiche per un totale di 1320 versi. La \"saffica\" fu ampiamente ripresa anche nel mondo latino, in particolare da Catullo.\nLa strofe saffica \u00e8 anche uno dei metri classici pi\u00f9 ripresi nell'Ottocento italiano dalla Metrica barbara, in particolare da Giosu\u00e8 Carducci\ne Giovanni Pascoli.\nFormazione.\nLa Saffica minore classica.\nNella metrica classica, e in particolare della metrica eolica greca e latina, per strofa saffica si intende una strofa composta da tre endecasillabi saffici e da un verso adonio (vedi oltre).\n\u00c8 attribuita alla celebre poetessa di Lesbo, Saffo. Secondo la tradizione, il primo dei nove libri composti da Saffo e custoditi nella biblioteca di Alessandria era interamente scritto in strofe saffiche per un totale di 1320 versi. La \"saffica\" fu ampiamente ripresa anche nel mondo latino, in particolare da Catullo.\nSchema:\nL'endecasillabo saffico di ampio impiego nella lirica tanto greca che latina, \u00e8 una formazione analoga all'endecasillabo falecio. Esso \u00e8 composto da un dimetro coriambico II, le cui sillabe libere assumono di norma la forma del ditrocheo, e da un monometro giambico catalettico. Il ditrocheo ammette la lunga irrazionale al secondo piede, come di norma per le sizigie trocaiche; altre combinazioni delle sillabe libere iniziali si incontrano sporadicamente nella poesia drammatica, in cui anche l'endecasillabo saffico si incontra sporadicamente.\nNella poesia latina, Orazio regolarizza ulteriormente l'endecasillabo, rendendo obbligatoria la forma epitritica per il ditrocheo (\u2014 \u222a \u2014 \u2014) e fissando la cesura del verso dopo la prima lunga del coriambo. Ad esempio:\nSempre ad Orazio si deve la prima forma nota, forse da lui stesso inventata, del saffico maggiore, che sta al saffico come l'asclepiadeo maggiore sta all'asclepiadeo minore, da cui deriva tramite l'inserzione di un coriambo. Lo schema \u00e8\nLa tipica strofe saffica si compone di una strofe, con endecasillabo saffico ripetuto tre volte + adonio finale.\nAdonio\nL'adonio \u00e8 un verso composto di un dattilo e di uno trocheo: schema - U U - X. Secondo un'altra definizione \u00e8 una dipodia dattilica catalettica in disyllabam in quanto la sillaba finale \u00e8 anceps e l'ultimo piede pu\u00f2 esse inteso come un dattilo catalettico. Era una cadenza veloce composta da solo cinque sillabe. Secondo la tradizione era usato come sorta di ritornello con l'invocazione ad Adone in alcuni componimenti dal ritmo vivace. Molto usato nella strofa saffica in cui costituiva il quinario di chiusura dopo tre endecasillabi saffici minori.\nLa Saffica maggiore.\nLa saffica maggiore \u00e8 una strofe particolare, riscontrabile sia in Saffo che nei poeti latini Orazio, Catullo, Stazio nelle \"Sylvae\". Si tratta di un verso di 11 sillabe:\nSchema: - U - U - U - U U - U - X\nche probabilmente deriverebbe dall'associazione di un ditrocheo (Doppio trocheo - U) e un \"aristofanio\". La saffica maggiore \u00e8 spesso usata nei \"Carmina\" di Orazio, ma anche nelle \"Odi - Epodi\", con l'aumento di un coriambo \u2014 \u222a \u222a \u2014, poco differente dal classico adonio per la saffica minore, che viene inserito dopo il ditrocheo.\nSchema: - U - U - U U - - U U - U - X\nDunque, per realizzare la saffica maggiore, si usa nella strofe la ripetizione per 3 volte del ditrocheo + aristofanio, e infine il coriambo."}
{"id": "1337075", "revid": "599013", "url": "https://it.wikipedia.org/wiki?curid=1337075", "title": "Leo Ferr\u00e9", "text": ""}
{"id": "1337076", "revid": "1711941", "url": "https://it.wikipedia.org/wiki?curid=1337076", "title": "\u00c9rim\u00f3n", "text": "\u00c9rim\u00f3n (anche \"\u00c9rem\u00f3n\", \"H\u00e9rem\u00f3n\", \u00c9ireamh\u00f3n), figlio di M\u00edl Esp\u00e1ine, secondo le leggende irlandesi medievali e la tradizione storica, fu uno dei capitrib\u00f9 che prese parte all'invasione milesia dell'Irlanda, che strapp\u00f2 l'isola ai T\u00faatha D\u00e9 Danann, e fu uno dei primi re supremi milesi d'Irlanda.\nNella cronistoria.\nPrima di giungere nell'isola verde, lui e suo fratello \u00c9ber Donn avevano regnato insieme sulla penisola iberica. Il suo prozio, \u00cdth, fece una spedizione pacifica in Irlanda, che aveva visto dalla cima della torre che era stata costruita da suo padre Breog\u00e1n. Ma durante questa spedizione fu ucciso dai tre sovrani dei Tuatha D\u00e9 Danann, Mac Cuill, Mac Cecht e Mac Gr\u00e9ine. Per vendicarsi di ci\u00f2, i milesi invasero in forze l'isola sotto il comando di \u00c9rimon ed \u00c9ber Donn, sconfiggendo i Tuatha D\u00e9 Danann nella battaglia di Tailtiu. \u00c9ber Donn fu ucciso e il potere supremo fu diviso tra \u00c9rim\u00f3n (parte meridionale) e il suo fratello pi\u00f9 giovane, \u00c9ber Finn (parte settentrionale).\n\u00c9rimon ebbe due mogli, Odba, madre di Muimne, Luigne e Laigne, che aveva lasciato in Spagna, e Tea, madre di \u00cdriel F\u00e1id, che aveva portato con s\u00e9 in Irlanda, dove mor\u00ec. Tea diede il suo nome alla collina di Tara, dove fu sepolta (vedi \"Lebor Gab\u00e1la \u00c9renn\").\nUn anno dopo la battaglia di Tailtiu, a \u00c9ber Finn non fu pi\u00f9 sufficiente la sua met\u00e0 di isola e per questo combatt\u00e9 contro il fratello a Airgetros, ma fu sconfitto e ucciso. \u00c9rim\u00f3n divenne cos\u00ec sovrano di tutta l'Irlanda. Egli scelse dei re per le quattro province: il Leinster a Crimthann Sciathb\u00e9l dei Fir Domnann, il Munster ai quattro figli di Eber Finn, \u00c9r, Orba, Fer\u00f3n e Fergna, il Connacht a \u00dan e \u00c9tan, figli di Uicce, e l'Ulster a Eber mac \u00cdr. Fu durante il suo regno che i Cruithne si insediarono in Irlanda. Regn\u00f2 per 40 anni, 50 o 70 anni e mor\u00ec ad Airgetros. A lui successero i figli Muimne, Luigne e Laigne, che regnarono insieme. Goffredo Keating data il suo regno dal 1287 al 1272 a.C., mentre gli \"Annali dei Quattro Maestri\" dal 1700 al 1684 a.C.\nEtimologia.\nIl nome Eremon \u00e8 ricollegato, nello studio linguistico, ad altri fonemi utilizzati da popolazioni di ceppo ariano per indicare la personificazione di divinit\u00e0 solari."}
{"id": "1337079", "revid": "610351", "url": "https://it.wikipedia.org/wiki?curid=1337079", "title": "Yunnanozoon lividum", "text": "Yunnanozoon lividum \u00e8 un sospetto cordato o emicordato, il pi\u00f9 antico conosciuto, del genere Yunnanozoon, nota da campioni fossili del Cambriano inferiore reperiti per la maggior parte nella zona di \"Chengjiang biota\" nella provincia dello Yunnan della Cina.\n\"Yunnanozoon\" \u00e8 simile allo \"Haikouella\", che \u00e8 quasi sicuramente un cordato. Vi sono comunque alcune differenze tra le due specie, in particolare uno stomaco pi\u00f9 piccolo. Dagli esemplari ritrovati pare inoltre che, a differenza dello \"Haikouella\", non possegga cuore, branchie, ecc. \u00c8 simile in qualche modo al \"Pikaia\" del Cambriano medio, reperito nella Columbia Britannica in Canada."}
{"id": "1337082", "revid": "29244", "url": "https://it.wikipedia.org/wiki?curid=1337082", "title": "Yunnanozoon", "text": ""}
{"id": "1337090", "revid": "65245", "url": "https://it.wikipedia.org/wiki?curid=1337090", "title": "Modulo di Comando e Servizio", "text": ""}
{"id": "1337091", "revid": "122246", "url": "https://it.wikipedia.org/wiki?curid=1337091", "title": "Solfatara di Pozzuoli", "text": "La solfatara di Pozzuoli \u00e8 uno dei quaranta vulcani che costituiscono i Campi Flegrei; \u00e8 ubicata a circa tre chilometri dal centro della citt\u00e0 di Pozzuoli. Si tratta di un antico cratere vulcanico ancora attivo ma in stato quiescente che da circa due millenni conserva un'attivit\u00e0 di fumarole d'anidride solforosa, getti di fango bollente ed elevata temperatura del suolo: altre attivit\u00e0 simili si riscontrano anche in altre parti del mondo e vengono indicate con il nome di solfatare proprio per la similitudine con quella puteolana. La Solfatara rappresenta oggi una valvola di sfogo del magma presente sotto i Campi Flegrei, grazie alla quale si riesce a mantenere una pressione costante dei gas sotterranei.\nLa Solfatara, nome col quale viene indicato il cratere piuttosto che l'intero edificio vulcanico, ha una forma ellittica con diametri di settecentosettanta e cinquecentottanta metri, mentre il perimetro \u00e8 di due chilometri e trecento metri; la parte pi\u00f9 alta della cintura craterica \u00e8 posta a centonovantanove metri ed \u00e8 chiamata monte Olibano mentre il fondo del cratere \u00e8 posto a novantadue metri sul livello del mare.\nStoria.\nLa Solfatara si colloca nel III periodo eruttivo flegreo e la sua formazione \u00e8 avvenuta 3.700-3.900 anni fa. Gi\u00e0 famosa durante l'epoca imperiale romana, Strabone, nel suo Strabonis geographica, la descrive come la dimora del dio Vulcano, ingresso per gli Inferi, chiamandola \"Forum Vulcani\". Viene inoltre menzionata anche da Plinio il Vecchio come \"Fontes Leucogei\" per le acque alluminose e biancastre che sgorgano ancora tutt'oggi. Durante tale periodo inizi\u00f2 una prima attivit\u00e0 mineraria per l'estrazione di bianchetto, utilizzato come stucco, che poteva essere estratto dietro un pagamento di 20.000 sesterzi.\nNel 1198, durante il regno di Federico II di Svevia, Scipione Mazzella racconta di una disastrosa eruzione della Solfatara, accompagnata da un violento terremoto. Recenti scavi hanno riportato alla luce una strada basolata romana a valle della Solfatara, la \"via Puteolis-Neapolim\", che hanno messo in luce una necropoli del I secolo le cui sepolture, deposte negli strati piroclastici della Solfatara eruttati circa 4.000 anni fa e non ricoperte da ulteriori strati eruttivi, hanno invece dimostrato l'infondatezza della notizia: con molta probabilit\u00e0 si tratt\u00f2 di un intensificarsi dell'attivit\u00e0 fumarolica accompagnata anche da una maggiore emissione di pillacchere, ossia gli schizzi di fango.\nDurante il Medioevo l'attivit\u00e0 estrattiva di minerali raggiunse il suo apice. Nel 1687 nel cratere fu costruita una fabbrica per depurare l'allume ed inoltre si estraeva la polvere d'Ischia, il rosso di Pozzuoli, la terra gialla, la piombina, il bianchetto e lo zolfo. Tra il XVIII e il XIX secolo la Solfatara divenne tappa obbligata del Grand Tour e per i suoi vapori utilizzati per le stufe, ed i fanghi e le acque, considerati medicamentosi, divenne uno dei 40 stabilimenti termali pi\u00f9 famosi dei Campi Flegrei.\nNel 1900 iniziarono le prime visite guidate all'interno del cratere, mentre l'attivit\u00e0 termale, nonostante fosse pubblicizzata da fogli e stampe illustrative, con il progredire della scienza medica, inizi\u00f2 un lento declino, tanto che intorno agli anni venti ogni attivit\u00e0 fu abbandonata. Anche l'estrazione di minerali, ormai ridotta solo a quella della pietra alchitrachite, cess\u00f2 definitivamente negli anni cinquanta.\nAl centro della cosiddetta Piccola Solfatara, un insieme di fumarole poste ai piedi del Monte Olibano, la cui attivit\u00e0 oggi risulta estremamente ridotta, nel 1904 e 1921, si sono verificate delle esplosioni durante le quali si sono aperte nuove fumarole la cui colonna di vapore fuoriusciva con grande gettito e forte sibilo, a una temperatura oscillante fra i 100\u00b0 e i 140\u00b0: quella apertasi con una grande esplosione la mattina del 21 aprile 1921, mostr\u00f2 una buca imbutiforme asciutta dalla quale fuoriusciva un fortissimo gettito di vapore di colore bianco che emanava un intenso odore di zolfo e depositava sulle pietre circostanti del realgar di colore rosso-arancione. Nella spianata della caldera, nel 1874, 1898, 1907, 1910, 1913, 1970 si sono verificate, provocate da piogge, delle depressioni imbutiformi di pochi metri di profondit\u00e0, che, ricolme di fango bollente, formavano poi dei vulcanetti col fango proiettato fuori: tali depressioni si richiudevano successivamente durante la stagione secca.\nA seguito delle crisi bradisismiche del 1970-1972 e 1982-1984, l'attivit\u00e0 della Solfatara, che rappresenta un certo pericolo per le circostanti aree urbanizzate, \u00e8 sorvegliata da una rete di strumenti, che fanno del vulcano un laboratorio naturale di studi geologici. Durante la cosiddetta seconda crisi di Pozzuoli del 1983-1984, quando il bradisismo montava ad un ritmo di 3\u00a0mm al giorno, i numerosissimi terremoti che quotidianamente accompagnavano il fenomeno nel suo parossismo, causarono una frattura trasversale attraverso tutta la spianata della caldera, la quale impieg\u00f2 parecchi mesi per ricolmarsi: da allora, per ovvi motivi di sicurezza, la caldera \u00e8 ampiamente recintata, obbligando i visitatori a percorrerla in gran parte perimetralmente.\nAll'inizio del nuovo millennio, a seguito di precipitazioni meteorologiche, sono ricomparse le tracce, solo a livello di fondazione, di piccoli edifici, riferibili con ogni probabilit\u00e0 agli impianti destinati agli avventori che venivano a curarsi nella Solfatara. Nelle pi\u00f9 antiche incisioni che ritraggono la Solfatara infatti, sono riconoscibili delle capanne quadrangolari, forse destinate a spogliatoi o a semplici ambienti di soggiorno in cui si veniva sottoposti ai vari trattamenti, quali ad esempio i fanghi. Attualmente questi ritrovamenti sono visibili fra l'ingresso alla caldera ed il pozzo. Dalla fine dell'inverno 2009 l'adiacente area dei Pisciarelli \u00e8 sede di un'intensa attivit\u00e0 fumarolica e presenta diverse pozze di fango ribollenti larghe alcuni metri.\nCratere.\nLa visita alla solfatara viene svolta solitamente in senso antiorario seguendo il perimetro del cratere, ove si concentrano la maggior parte delle attivit\u00e0 vulcaniche: dopo aver superato un bosco di querce ed una zona con la tipica vegetazione della macchia mediterranea si arriva ad un belvedere da dove \u00e8 possibile osservare l'intera area del cratere. Si prosegue per il pozzo d'acqua minerale, la fangaia, le cave di pietra trachite, la grande fumarola e le stufe antiche.\nIl pozzo d'acqua minerale.\nIl Pozzo d'acqua minerale ha una profondit\u00e0 di circa dieci metri e la sua falda varia nel tempo a seconda sia delle precipitazioni sia per l'effetto del bradisismo: nel 1913 la temperatura dell'acqua, che ha un sapore asprigno, simile al limone, era di 70\u00ba. L'attuale pozzo fu costruito nell'Ottocento e serviva sia per cure termali che per estrarre allume: infatti analisi dell'acqua, effettuate da Sabatino De Luca, un noto chimico dell'universit\u00e0 di Napoli, rivelarono un contenuto di allume, ossidi di zolfo, solfati di calcio, magnesio, ed altri minerali. L'acqua termominerale della Solfatara veniva attinta fin dal Medioevo. Per Pietro da Eboli il \"Balneum Sulphatara\" era ritenuto miracoloso per la cura della sterilit\u00e0 femminile, ridando fecondit\u00e0 alle donne sterili: in miniatura del Codice Angelico si notano donne immerse fino alla vita in una vasca esagonale in muratura mentre tra le rocce un personaggio incrementa con un soffietto le fiamme e le esalazioni provenienti da varie fumarole a forma di vulcanetti. Quest'acqua inoltre era utilizzata per alleviare i sintomi del vomito, dei dolori allo stomaco ed ancora guariva dalla scabbia, distendeva i nervi, acuiva la vista e toglieva la febbre coi brividi.\nFangaia.\nLa Fangaia \u00e8 formata da acqua piovana e da condensazione del vapore acqueo che mescolandosi con materiale argilloso forma del fango, il quale con le alte temperature del suolo ribolle. Il fango, utilizzato anche per fini termali, \u00e8 ricco di minerali quali boro, sodio, magnesio, vanadio, arsenico, zinco, iodio, antimonio, rubidio; dalla Fangaia fuoriescono anche dei gas, ad una temperatura che si aggira tra 170\u00b0 e 250\u00b0 gradi, e dalla composizione varia. Sulla superficie del fango si notano delle striature scure, le quali costituiscono colonie di archeobatteri, chiamati \"Sulfolobus solfataricus\", che riescono a sopravvivere alle alte temperature e riscontrate solo in tali luoghi; altro tipo d'invertebrato che vive nella solfatara \u00e8 la Seira tongiorgii, descritta per la prima volta nel 1989.\nLe cave di pietra trachite.\nLe cave di pietra trachite offrono la possibilit\u00e0 di osservare l'antica attivit\u00e0 mineraria che si \u00e8 svolta fino intorno agli anni cinquanta del XX secolo: si estraeva oltre alla pietra alchitrachite anche allume e bianchetto.\nLa Bocca Grande.\nLa Bocca Grande \u00e8 la principale fumarola della Solfatara con il vapore, dal caratteristico odore di zolfo simile a uova marce, che raggiunge temperature di circa 160\u00b0. Denominata dagli antichi \"Forum Vulcani\", nei suoi vapori si trovano sali come il realgar, il cinabro e l'orpimento che posandosi sulle rocce circostanti danno una colorazione giallo-rossastra. Nelle sue vicinanze, il vulcanologo tedesco Immanuel Friedl\u00e4nder, fece edificare un osservatorio all'inizio del Novecento, poi crollato a seguito del bradisismo e dell'aumento dell'attivit\u00e0 della fumarola.\nLe Stufe Antiche.\nLe Stufe Antiche, realizzate nell'Ottocento ed in seguito rivestite di mattoni, sono due grotte naturali che utilizzando i vapori delle fumarole erano sfruttate ai fini termali: chiamate una del Purgatorio e l'altra dell'Inferno a causa della variazione di temperatura tra le due, oggi non sono pi\u00f9 utilizzate. Nel periodo in cui venivano effettuate le cure termali le persone potevano sostare al loro interno soltanto alcuni minuti: ci\u00f2 causava un'eccessiva sudorazione e si inalavano vapori solfurei ritenuti ottimali per la cura di patologie delle vie respiratorie e della pelle. Nelle vicinanze delle stufe \u00e8 possibile ritrovare cristalli di zolfo e allume."}
{"id": "1337092", "revid": "65245", "url": "https://it.wikipedia.org/wiki?curid=1337092", "title": "Modulo di Comando", "text": ""}
{"id": "1337093", "revid": "599013", "url": "https://it.wikipedia.org/wiki?curid=1337093", "title": "M\u00e1rio Quintana (Porto Alegre)", "text": "Mario Quintana \u00e8 uno dei \"bairros\" della Citt\u00e0 di Porto Alegre Brasile, istituito con la Legge n\u00ba 8258 del 22 dicembre 1998. Questo quartiere prende il nome dal poeta M\u00e1rio Quintana, originario di questo stato brasiliano."}
{"id": "1337094", "revid": "65245", "url": "https://it.wikipedia.org/wiki?curid=1337094", "title": "Modulo di Servizio", "text": ""}
{"id": "1337095", "revid": "287204", "url": "https://it.wikipedia.org/wiki?curid=1337095", "title": "Asteroidi di Vergesso", "text": ""}
{"id": "1337096", "revid": "125741407", "url": "https://it.wikipedia.org/wiki?curid=1337096", "title": "Luca Dal Fabbro", "text": "Biografia.\nFiglio degli attori e doppiatori Nino Dal Fabbro (1923-1980) e Vanna Polverosi (1915-2005), \u00e8 la voce ufficiale dell'attore Steve Buscemi. Tra i suoi doppiaggi pi\u00f9 famosi, Mr. Pink in \"Le iene\" ed Efialte in \"300\". Ha anche doppiato il personaggio Excalibur nell'anime \"Soul Eater\". \u00c8 la voce italiana dello scienziato malvagio Heinz Doofenshmirtz in \"Phineas e Ferb\". Dal Fabbro ha partecipato al doppiaggio inglese (diretto da Francesco Vairano) del film \"Pinocchio\" (2019) di Matteo Garrone, doppiando tre personaggi, tutti interpretati da Davide Marotta: il Grillo Parlante, la Marionetta Pantalone, e uno dei conigli becchini."}
{"id": "1337099", "revid": "228587", "url": "https://it.wikipedia.org/wiki?curid=1337099", "title": "Lookouts", "text": "The Lookouts erano un gruppo punk rock statunitense di Iron Peak, una comunit\u00e0 rurale al di fuori di Laytonville, California, attivo tra il 1985 ed il 1990. I componenti erano Lawrence Livermore (noto semplicemente come Larry Livermore) alla chitarra ed alla voce, Kain Kong al basso e voce e Tr\u00e9 Cool alla batteria e voce. Tutti i membri contribuivano nello scrivere le canzoni. In particolare, la band \u00e8 nota per essere stato il primo complesso di Tr\u00e9 Cool prima che si unisse ai Green Day.\nStoria.\nLivermore ebbe problemi nel formare una punk band, poich\u00e9 la maggior parte dei musicisti del posto erano hippies completamente disinteressati alla musica che Larry aveva intenzione di suonare. Alla fine, Livermore reclut\u00f2 il quattordicenne Kain Kong al basso, mentre alla batteria allora sedeva la ragazza di Livermoore. Quando la coppia si separ\u00f2, nel gruppo entr\u00f2 a far parte Frank Edwin Wright III, vicino di casa all'epoca dodicenne. Sebbene non avesse mai suonato la batteria prima di allora, (come del resto anche Kain Kong con il basso) Frank mostr\u00f2 subito un incredibile interesse e affinit\u00e0 per essa, forse perch\u00e9, come disse Livermore, \"amava fare un sacco di rumore e fracasso ed essere al centro dell'attenzione.\" In qualit\u00e0 di membri di una punk rock band, i componenti avevano bisogno di \"nomi punk rock,\" cos\u00ec Livermore battezz\u00f2 Frank, \"Tr\u00e9 Cool,\" che significa \"molto figo,\" (tr\u00e9 deriva dal termine francese \"tr\u00e8s\").\nCos\u00ec Livermoore dovette insegnare al giovane Frank la base del come si suona la batteria,\nNel febbraio del 1985 il gruppo inizi\u00f2 la propria carriera.\nI Lookouts registrarono due LP, \"One Planet One People\" e \"Spy Rock Road\" e due EP, \"Mendocino Homeland\" e \"IV\" in cui vi suona anche Billie Joe dei Green Day, tutti pubblicati dall'etichetta di propriet\u00e0 di Livermore, la Lookout! Records. \"One Planet One People\" \u00e8 stata la prima uscita nella storia dell'etichetta.\nNella met\u00e0 del 1990, i Lookouts entrarono in un periodo di inattivit\u00e0, con i membri che abitavano e studiavano in luoghi separati, e fu durante quel periodo che a Berkeley un tipo della band dei Green Day chiese a Tr\u00e9 Cool di unirsi a loro, al posto del batterista originale John Kiffmeyer, meglio conosciuto come Al Sobrante, che abbandon\u00f2 il gruppo per dedicarsi allo studio universitario. Questo fu l'evento che effettivamente segn\u00f2 la fine dei Lookouts.\nMentre Tr\u00e9 Cool continu\u00f2 la carriera come batterista dei Green Day, Larry si concentr\u00f2 sulla Lookout! Records e vendette gli affari dell'etichetta al socio Chris Appelgren nel mezzo del 1990, quando la popolarit\u00e0 dei Green Day esplose (anche se non ancora a livello commerciale come sarebbe accaduto con il terzo album, Dookie) e le vendite dei dischi aumentarono notevolmente. Nell'Agosto, 2005, i Green Day hanno eliminato la loro appartenenza al catalogo pre-1993 della Lookout! Records, incluso Kerplunk (1992), in cui vi \u00e8 il debutto di Tr\u00e9 con i Green Day, dovuto a quanto pare a pagamenti non retribuiti (fenomeno avvenuto anche con altri gruppi che appartenevano alla Lookout! Records). Kain Kong lavora come guardiaparchi nel nord della California, ma essenzialmente \u00e8 un punk bighellone.\nDiscografia.\nRaccolte.\nThe Lookouts sono presenti in diverse raccolte, tra le quali:"}
{"id": "1337101", "revid": "113338105", "url": "https://it.wikipedia.org/wiki?curid=1337101", "title": "Kesa", "text": "la (o \"ka\u1e63\u0101ya\" in sanscrito, lett. \"ocra\" o \"arancione\") \u00e8 il nome giapponese della veste dei monaci buddhisti. Viene drappeggiata sotto un braccio e fissata alla spalla opposta. Si pensa che la kesa sia stata modellata in riferimento ad un indumento che il Buddha si cuc\u00ec da solo utilizzando brandelli di stoffa utilizzati per coprire i cadaveri.\nStoria.\nQuesto indumento \u00e8 apparso in India nel IV secolo a.C., come tenuta dei devoti di Gautama Buddha. Inizialmente aveva una trama a mattoni, tipica della forma delle risaie asiatiche ed era prodotto con materiali di scarto. In Giappone, durante il periodo Edo e Meiji, venivano realizzate unendo delle vesti usate nel teatro N\u014d. \nIl nome sanscrito \"ka\u1e63\u0101ya\", designa il colore ocra, e deriva, forse, dall'abitudine antica di tingere gli indumenti dei monaci con argilla di quel colore."}
{"id": "1337105", "revid": "38120", "url": "https://it.wikipedia.org/wiki?curid=1337105", "title": "Silent Night, Deadly Night", "text": ""}
{"id": "1337112", "revid": "547992", "url": "https://it.wikipedia.org/wiki?curid=1337112", "title": "Capra (zoologia)", "text": "Capra \u00e8 un genere di caprini della famiglia dei bovidi.\nGli animali di questo genere sono estremamente intelligenti e anche se la caccia spietata a cui sono state sottoposte molte specie le ha rese naturalmente diffidenti, proprio quest'indole confidente ha fatto s\u00ec che, assieme alle pecore, questi animali siano stati fra i primi a venire addomesticati dall'uomo.\nTassonomia.\nIl genere comprende le seguenti specie viventi:\nDistribuzione e habitat.\nQuasi tutte le specie ascritte al genere sono allopatriche; gli unici casi di sovrapposizione degli areali sono quelli dell'egagro e della capra del Caucaso orientale e quello del markor e dello stambecco siberiano; tuttavia, tale sovrapposizione prescinde dalla comparsa di ibridi o forme intermedie, che sono per\u00f2 possibili, come dimostrato dagli accoppiamenti in cattivit\u00e0, che hanno dato vita a ibridi fertili."}
{"id": "1337120", "revid": "599013", "url": "https://it.wikipedia.org/wiki?curid=1337120", "title": "Fvo", "text": ""}
{"id": "1337122", "revid": "1776051", "url": "https://it.wikipedia.org/wiki?curid=1337122", "title": "Enosh (nome)", "text": "Origine e diffusione.\n\u00c8 un nome di origine biblica, portato nell'Antico Testamento da Enos, nipote di Adamo, figlio di Set e padre di Kenan (Gn ).\nEtimologicamente, il nome deriva dall'ebraico \u05d0\u05b1\u05e0\u05d5\u05b9\u05e9\u05c1 (\"Enosh\"), che vuol dire letteralmente \"uomo\", \"essere umano\", o anche \"umanit\u00e0\"; significato analogo ha il nome Adamo.\nOnomastico.\nIl nome \u00e8 adespota, non essendo portato da alcun santo. Pertanto l'onomastico ricade il 1\u00ba novembre, giorno di Ognissanti."}
{"id": "1337124", "revid": "80339", "url": "https://it.wikipedia.org/wiki?curid=1337124", "title": "Xacitarxan", "text": ""}
{"id": "1337126", "revid": "1632387", "url": "https://it.wikipedia.org/wiki?curid=1337126", "title": "Feedback (Rush)", "text": "Feedback \u00e8 un EP del gruppo hard rock canadese Rush, pubblicato il 29 giugno 2004 e comprendente otto cover. \nRegistrato e mixato presso i Phase One Studios di Toronto nel periodo marzo/maggio 2004, l'album segna il trentesimo anniversario della pubblicazione dell'album di debutto del gruppo (l'omonimo \"Rush\" del 1974). Poco prima della pubblicazione del disco i Rush intrapresero un tour chiamato \"\", in cui per la prima volta fu organizzata anche una data in Italia. Dall'album sono stati estratti esclusivamente singoli promozionali.\nDescrizione.\n\"Feedback\" \u00e8 composto, come indicato nelle note interne di copertina, da cover di brani che i componenti del gruppo suonavano nelle rispettive band sul finire degli anni sessanta, prima ancora di chiamarsi \"Rush\", ed include pezzi degli Who, Blue Cheer, Yardbirds, Buffalo Springfield, Cream, Love. Con la sola eccezione del singolo di debutto del gruppo (\"Not Fade Away\" pubblicato nel 1973 con John Rutsey ancora in formazione) questo rappresenta l'unico caso nel quale i Rush hanno interpretato brani non propri ma di altri autori.\nIl disco, dopo trenta anni di attivit\u00e0, vuole rendere omaggio agli artisti che hanno attratto i Rush verso il mondo della musica. Per la registrazione del materiale fu scelto un approccio molto diretto e semplice, con sovraincisioni e ritocchi da studio ridotti al minimo.\nLe recensioni elogiano la buona capacit\u00e0 dei Rush di dimostrarsi anche una garage band, accompagnato dal virtuosismo e fantasia caratteristici del gruppo; la realizzazione di \"Feedback\" viene vista come un modo sorprendente e di basso profilo per celebrare il trentennale di attivit\u00e0. Un album che contiene tracce sorprendenti, classici del rock, rivisti e mutati in ottime versioni. Questo disco diventa l'occasione per sentire i Rush in maniera nuova, libera e selvaggia; ascoltarli diventa una vera celebrazione, soprattutto considerando che si tratta di un gruppo con 30 anni di carriera sulle spalle.\nPrincipali edizioni e formati.\n\"Feedback\" \u00e8 stato pubblicato in varie edizioni e formati; queste le principali:"}
{"id": "1337131", "revid": "767487", "url": "https://it.wikipedia.org/wiki?curid=1337131", "title": "Juan Croucier", "text": "Biografia.\nCroucier esord\u00ec come bassista nei Dokken, prendendo parte al primo album del gruppo, \"Breaking the Chains\", anche se nei video apparve il sostituto Jeff Pilson. Per circa un anno e mezzo suon\u00f2 contemporaneamente nei Dokken e nei Ratt, prima di stabilizzarsi con quest'ultimi nel 1982. Per un breve periodo suon\u00f2 anche nei Quiet Riot.\nDopo lo scioglimento dei Ratt nel 1992, e la conseguente reunion del 1996, Croucier decise di non tornare a suonare col gruppo, venendo sostituito da Robbie Crane. Si riun\u00ec alla band soltanto nel 2012, dopo oltre vent'anni."}
{"id": "1337132", "revid": "1451528", "url": "https://it.wikipedia.org/wiki?curid=1337132", "title": "Trasporti in Brianza", "text": "La rete dei trasporti della Brianza ha il compito di mettere in collegamento con l'Italia e l'Europa una delle regioni pi\u00f9 industrializzate e densamente popolate del pianeta (1371 ab./km\u00b2). La Brianza deve effettivamente parte della sua fortuna economica alla posizione geografica privilegiata di cui gode che \u2013 abbinata a un efficiente rete di trasporti \u2013 le permette comunicazioni celeri con centri nevralgici per l'industria e il commercio. Rapporti privilegiati vengono ovviamente intrattenuti con Milano, tant'\u00e8 che l'OCSE ha incluso il territorio brianteo nella sua area metropolitana. Per il capoluogo lombardo esistono collegamenti stradali e ferroviari con pi\u00f9 zone della Brianza.\nCollegamenti stradali.\nTra i collegamenti stradali si segnalano le direttrici principali:\nAutostrade e tangenziali\nSuperstrade e Strade Statali\nCollegamenti ferroviari.\nLa Brianza \u00e8 attraversata da numerose linee ferroviarie che si possono distinguere in due insiemi: la rete statale, composta dalle linee ferroviarie di propriet\u00e0 dello Stato, e quella regionale, composta dalle ferrovie un tempo in concessione al Gruppo FNM.\nDel primo raggruppamento appartengono le linee principali e secondarie gestite da RFI:\nAppartengono alla rete regionale, e quindi sono gestite da FerrovieNord, le seguenti linee:\nDal punto di vista del servizio passeggeri, sia le linee statali che quelle regionali sono percorse dai treni regionali di Trenord, sulla base del contratto di servizio stipulato con la Regione Lombardia.\nMolte ferrovie sono utilizzate dal Servizio ferroviario suburbano di Milano. In particolare, la Brianza \u00e8 servita dalle seguenti linee suburbane, anch'esse gestite da Trenord:"}
{"id": "1337133", "revid": "916580", "url": "https://it.wikipedia.org/wiki?curid=1337133", "title": "Polanisia", "text": ""}
{"id": "1337134", "revid": "767487", "url": "https://it.wikipedia.org/wiki?curid=1337134", "title": "Silent Night, Deadly Night Part 2", "text": "Silent Night, Deadly Night Part 2 \u00e8 un film diretto da Lee Harry. \u00c8 il sequel del film \"Natale di sangue\" (\"Silent Night, Deadly Night\") e, come i successivi film della saga, \u00e8 inedito in Italia.\nTrama.\nLa prima met\u00e0 del film \u00e8 costituita da un lungo flashback riguardante Billy, il defunto killer del film precedente, mentre nella seconda parte il fratello Ricky uccide per vendicare Billy. Egli \u00e8 internato in un manicomio criminale. Il suo psicanalista lo convince a raccontare il suo passato e confessare i suoi crimini. Ma Ricky ha ben altri piani in serbo, primo fra tutti quello di uccidere la terribile, crudele e psicopatica Madre Superiora dell'orfanotrofio, ormai sfigurata, dove lui e suo fratello sono cresciuti, cos\u00ec infine ebbe successo.\nProduzione.\nIl film, realizzato a Pasadena e Westwood, California, fra il 10 novembre 1977 e il 15 febbraio 1978 (ma le riprese in senso stretto durarono 10 giorni), cost\u00f2 circa 250.000 dollari.\nAll'inizio delle riprese, il film non era ancora un sequel: le scene girate dovevano trovare posto nell'originale, per un nuovo rilascio. Al complemento delle nuove scene (40 minuti in totale) i produttori decisero di farne un seguito, allungando il tutto con un recap del precedente film. \"Silent Night, Deadly Night 2\" risulta quindi composto per un'intera met\u00e0 da filmati di repertorio del primo film.\nSequel.\nIl film ha avuto un sequel nel 1989."}
{"id": "1337135", "revid": "100097424", "url": "https://it.wikipedia.org/wiki?curid=1337135", "title": "Lise Mackie", "text": "Specializzata nello stile libero ha vinto la medaglia di bronzo nella staffetta 4x200m sl alle Olimpiadi di Atlanta 1996."}
{"id": "1337151", "revid": "1573940", "url": "https://it.wikipedia.org/wiki?curid=1337151", "title": "Cerambycinae", "text": "I Cerambycinae , sono una sottofamiglia di insetti cerambicidi distribuita in tutto il mondo con particolare abbondanza nelle regioni tropicali.\nComprende circa un terzo delle specie descritte di Cerambycidae.\nMorfologia.\nAdulto.\nI Cerambycinae sono insetti di taglia variabilissima, comprendendo sia le specie pi\u00f9 piccole della famiglia (generi mediterranei \"Gracllia\" e \"Nathrius\"), che alcune raggiungenti 8\u00a0cm di lunghezza (genere asiatico \"Neocerambyx\").\nI Cerambycinae sono solitamente caratterizzati da corpo pi\u00f9 o meno parallelo, antenne generalmente lunghe, capo obliquo, mandibole corte ed area stridulatoria tipicamente intera (talvolta mancante in alcuni generi come \"Molorchus\").\nMentre le specie notturne sono caratterizzate da colori spenti su toni di nero, bruno o grigio, le forme diurne presentano spesso vistose colorazioni a tinte contrastanti o addirittura metalliche.\nLarva.\nLe larve sono caratterizzate dal capo quadrato, profondamente infossato nel protorace, e dal labbro superiore estremamente piccolo.\nSono dotate generalmente di piccolissime zampe, talvolta mancanti in alcuni generi della trib\u00f9 Clytini.\nBiologia.\nAdulto.\nI Cerambycinae comprendono sia forma notturne che diurne.\nLe trib\u00f9 pi\u00f9 primitive (Xystrocerini, Hesperophanini, Callidiopini, Achrysonini, Elaphidiini) cos\u00ec come la maggioranza delle specie tropicali sono notturne ed arboricole.\nLe forme pi\u00f9 evolute sono diurne ed arboricole (Callidiiini, Callichromatini), ed altre addirittura floricole (Clytini, Anaglyptini, Stenopterini).\nTuttavia alcune trib\u00f9, e persino alcuni generi, presentano tutti i gradi evolutivi. Ad esempio i Cerambycini includono nel solo genere \"Cerambyx\" specie notturne (\"Cerambyx welensii\"), diurne arboricole (\"Cerambyx cerdo\", \"Cerambyx miles\") e diurne floricole (\"Cerambyx scopolii\").\nI gruppi floricoli, come i Clytini, presentano spesso colorazioni aposematiche su toni di giallo e nero che li rendono molto simili ad alcuni imenotteri aculeati. Si tratta di un tipico esempio di mimetismo batesiano.\nAltre specie diurne (e talvolta floricole) come i Trachyderini del genere \"Purpuricenus\" presentano colorazioni aposematiche su toni di rosso e nero.\nLarva.\nLe larve dei Cerambycinae attaccano sia latifoglie che conifere, nutrendosi del legno sia del tronco che dell'apparato radicale.\nLe larve di due specie (\"Hylotrupes bajulus\" e \"Trichoferus holosericeus\") possono anche attaccare legno secco in opera, risultando assai pericolose per le costruzioni.\nSistematica.\nI Cerambycinae sono stati divisi in circa un centinaio di trib\u00f9 i cui limiti appaiono talvolta controversi e difficili da stabilire, soprattutto per quanto riguarda le trib\u00f9 pi\u00f9 primitive e quelle delle zone tropicali.\nDi queste, meno di una ventina si trovano in Europa:"}
{"id": "1337156", "revid": "32741", "url": "https://it.wikipedia.org/wiki?curid=1337156", "title": "Mick Thompson", "text": ""}
{"id": "1337159", "revid": "547034", "url": "https://it.wikipedia.org/wiki?curid=1337159", "title": "Cavo triassiale", "text": "Il Cavo triassiale o Triax \u00e8 un tipo di cavo elettrico molto simile a un cavo coassiale con l'aggiunta di uno strato in pi\u00f9 di isolante e di un ulteriore calza conduttrice. Rispetto al cavo coassiale, garantisce una maggiore larghezza di banda e protezione dalle interferenze, a un costo superiore.\nUsi televisivi.\nIl triax \u00e8 il tipo di cavo pi\u00f9 diffuso per la connessione di telecamere professionali alla loro CCU. Per mezzo del frequency division multiplexing, la camera trasmette segnali video e audio alla CCU e ne riceve i segnali di controllo, quali impostazioni, diaframma, video di ritorno, tally e intercom. Anche l'alimentazione elettrica viene trasmessa dal cavo triax, con una differenza di potenziale tra due dei tre conduttori, a seconda del fabbricante.\nIl cavo triassiale \u00e8 prodotto in tre misure standardizzate, con diametro complessivo di 8, 11 e 14\u00a0mm. All'aumentare del diametro, il cavo \u00e8 via via meno maneggevole ma \u00e8 in grado di trasmettere il segnale senza degrado per distanze maggiori. In alcuni casi, si pu\u00f2 arrivare anche oltre i 1500 m di distanza utile. Inoltre il connettore \u00e8 di facile montaggio e pu\u00f2 essere facilmente riparato o sostituito anche sul campo.\nI connettori usati sono di diverso tipo ma per usi televisivi, in tutta Europa lo standard industriale \u00e8 il connettore Fischer 1051, con la notevole eccezione della Francia che invece adotta il tipo Lemo 3T. Autodromi, stadi, palazzetti e studi televisivi sono spesso gi\u00e0 cablati con questo tipo di connettore e un impianto TV richiede meno tempo per l'allestimento.\nLa tecnologia del cavo triassiale per telecamere fu sviluppata dalla Philips, che nel 1992 ricevette un premio Emmy per questa tecnologia.\nAltri campi di applicazione.\nI cavi triassiali sono usati nella misurazione di precisione di bassi livelli di corrente. Il conduttore centrale e la calza pi\u00f9 interna sono mantenuti allo stesso potenziale, per cui la corrente di dispersione tra di loro \u00e8 praticamente zero, anche se l'isolamento non fosse perfetto. Viceversa, ogni dispersione avviene tra le due schermature ed \u00e8 ininfluente per la misurazione, poich\u00e9 questa avviene sulla corrente del conduttore centrale che \u00e8 connesso al dispositivo da misurare."}
{"id": "1337160", "revid": "714843", "url": "https://it.wikipedia.org/wiki?curid=1337160", "title": "Maccheroni con le noci", "text": "I maccheroni dolci con le noci, nella cucina viterbese e umbra, sono un tipico dolce festivo natalizio (dalla vigilia di Natale all'Epifania), talvolta preparato anche per Tutti i Santi e per la festa dei Morti.\nSi tratta di una normale pastasciutta condita, per\u00f2, in modo da avere un deciso sapore dolce e da consumarsi fredda. Pu\u00f2 essere pasticciata oppure compressa in una sorta di timballo preparato quando la pasta \u00e8 ancora molto calda.\nViene preparata con maltagliati, lasagne, reginette, strangozzi o con una pasta comunque lunga non all'uovo. Nelle zone di Trevi e Spoleto si usa anche prepararla con degli gnocchi molto morbidi ed elastici, fatti con farina e acqua bollente. Dopo la lessatura si condisce con un impasto a base di gherigli di noci tritati, pangrattato, zucchero e cannella a cui si possono aggiungere rum, mistr\u00e0 o cacao.\nPresenti anche nella cucina marchigiana, sono per\u00f2 tipici della Tuscia, dove vengono conditi, oltre ai prodotti di base gi\u00e0 detti, anche nei modi pi\u00f9 fantasiosi,utilizzando ad esempio con \"pane al miele\" o \"ciambelline al vino\" grattate, scaglie di cioccolato fondente, caramelline decorative. Al giorno d'oggi vengono utilizzate anche paste lunghe all'uovo e il pane al miele ha un uso pi\u00f9 limitato rispetto alle ciambelline "}
{"id": "1337173", "revid": "33689", "url": "https://it.wikipedia.org/wiki?curid=1337173", "title": "Leone di Tripoli", "text": "Biografia.\nNato in Grecia da genitori cristiani, venne catturato dai Saraceni e si convert\u00ec all'Islam, facendo carriera nella marina saracena fino a giungere al grado di ammiraglio.\nIl suo primo nome arabo fu \u0120ul\u0101m Zur\u0101fa, che significa \"schiavo di Zurafa\"; in seguito prese il nome Ra\u0161iq al-Ward\u0101m\u012b, probabilmente una corruzione del greco \"Marda\u00eftes\", che significa \"[proveniente] da Attaleia\".\nIl 31 luglio 904 Leone saccheggi\u00f2 Tessalonica. Nel 907, con una flotta raccolta da Tarso e , veleggi\u00f2 su per lo Stretto dei Dardanelli e assal\u00ec la capitale dell'Impero bizantino, Costantinopoli. Nel maggio 912 Leone e il suo collega saraceno Damiano sconfissero Himerios, logoteta del dromou, come rappresaglia per un attacco bizantino a degli Arabi di Cipro. Nel 924 la marina bizantina distrusse la flotta di Leone al largo di Lemno."}
{"id": "1337176", "revid": "93556", "url": "https://it.wikipedia.org/wiki?curid=1337176", "title": "Hugo Schuchardt", "text": "Maestro indiscusso degli studi di romanistica, si occup\u00f2 anche di basco e di lingue miste come i pidgin, i creoli e la lingua franca mediterranea.\nBiografia.\nFormazione.\nDopo l'infanzia e i primi studi a Gotha, tra il 1859 e il 1864 studi\u00f2 a Jena e a Bonn con molti docenti importanti dell'epoca, in particolare August Schleicher e Kuno Fischer a Jena, Friedrich Ritschl ed Otto Jahn a Bonn. \nNel 1864 Schuchardt consegu\u00ec il dottorato con una dissertazione dal titolo \"De sermonis Romani plebei vocalibus\" (\"Sul vocalismo del latino volgare\"), che venne poi pubblicata nel 1866-1868 in un'edizione tedesca in tre volumi, \"Der Vokalismus des Vulg\u00e4rlateins\".\nCarriera accademica in Germania.\nNel 1870 Schuchardt ottenne l'abilitazione all'Universit\u00e0 di Lipsia con un lavoro intitolato \"\u00dcber einige F\u00e4lle bedingten Lautwandels im Churw\u00e4lschen\" \"Su alcuni casi di mutamento fonetico condizionato nel romancio di Coira\", ed una lezione magistrale \"\u00dcber die Klassifikation der romanischen Mundarten\" (\"Sulla classificazione dei dialetti romanzi\").\nNel 1873 divenne professore di filologia romanza all'universit\u00e0 di Halle, che a quel tempo era un bastione dei neogrammatici, coi quali egli entr\u00f2 ben presto in disaccordo, contestando la rigidit\u00e0 delle loro teorie, in particolar modo riguardo alla pretesa \"ineccepibilit\u00e0\" delle leggi fonetiche. Questa sua presa di posizione verr\u00e0 espressa alcuni anni dopo (1885 con lo scritto \"\u00dcber die Lautgesetze. Gegen die Junggrammatiker\" (\"Sulle leggi fonetiche. Contro i neogrammatici\").\nDurante questo primo periodo di attivit\u00e0 scientifica Schuchardt si occup\u00f2 soprattutto di argomenti tradizionali della filologia romanza, con un forte orientamento storico, ma svilupp\u00f2 anche un interesse per le lingue in contatto e per le mescolanze linguistiche, come quelle che si hanno nelle lingue miste e nei creoli.\nIl trasferimento a Graz.\nNel 1876 Schuchardt ottenne, con l'appoggio di Johannes Schmidt, una cattedra di filologia romanza all'universit\u00e0 di Graz (Austria), dove rimase fino al termine della sua attivit\u00e0 accademica.\nFece inchieste linguistiche sul campo nel Galles (1875) ed in Spagna (1879), dove raccolse materiali per le sue ricerche sul basco e sulle lingue celtiche. Schuchardt fu attirato da due nuovi ambiti di studio della linguistica, la creolistica e il basco, divenendo uno dei pionieri di entrambe le discipline linguistiche. Fu anche il primo linguista che sostenne apertamente l'idea che le lingue creole non siano in nulla \"inferiori\" alle altre lingue.\nCon la sua pubblicazione del 1888 \"Auf Anlass des Volap\u00fcks\", cerc\u00f2 di combattere l'ostilit\u00e0 preconcetta che molti colleghi linguisti dimostravano nei confronti di questo tentativo di creare una nuova lingua ausiliaria per tutto il mondo.\nSchuchardt \u00e8 considerato anche un eminente studioso di lingua basca. Nel 1887 il linguista Luigi Luciano Bonaparte organizz\u00f2 per lui un viaggio al villaggio di Sara (Labourd, Pirenei Atlantici), dove effettu\u00f2 ricerche sul campo e sembra abbia imparato il basco. A seguito di questo viaggio pubblic\u00f2 numerosi studi (pi\u00f9 di 100) sul basco e sui rapporti tra basco e lingue romanze, anche se in seguito egli non torn\u00f2 pi\u00f9 nei paesi baschi. In varie pubblicazioni Schuchardt si occup\u00f2 dei possibili rapporti tra il basco e le diverse famiglie linguistiche (oggi esso \u00e8 considerato una lingua isolata). Schuchardt si schier\u00f2 con forza -e con una certa rigidit\u00e0- a favore del punto di vista (oggi superato) dell'ipotesi basco-iberica, il che \u00e8 alquanto in contrasto con la sua mentalit\u00e0 aperta degli inizi.\nAnalogamente, nel dibattito allora corrente sull'ergativit\u00e0, Schuchardt difese con forza l'idea che la costruzione ergativa dei verbi transitivi comporterebbe una frase obbligatoriamente passiva (in contrasto con la teoria -anch'essa discutibile- che vede in tali costruzioni ergative delle frasi nominali). In particolare, su questo punto, si scontr\u00f2 con Nikolaus Finck di Vienna, col quale diede vita a una disputa scientifica con una serie di articoli (per esempio, N. Finck (1907), \"Der angeblich passivische Charakter des transitiven Verbs\" (\"Il preteso carattere passivo del verbo transitivo\"), Zeitschrift f\u00fcr vergleichende Sprachforschung, 41:209-282).\nL'ultimo periodo.\nIntorno al 1890 Schuchardt ricevette offerte di cattedre alle Universit\u00e0 di Budapest e di Lipsia (intorno al 1890), ma non le accett\u00f2, preferendo rimanere a Graz. Nel 1900, emeritato, Schuchardt lasci\u00f2 la sua cattedra. Libero dagli obblighi accademici, intraprese allora una serie di viaggi in Italia, Egitto e nel sud della Scandinavia. Costru\u00ec quindi per s\u00e9 e per la sua sterminata biblioteca una grande villa a Graz (Johann Fux Gasse 30), chiamata 'villa Malvine ', dal nome della sua adorata madre (Malvine von Bridel-Brideri). Gli ultimi due decenni della sua vita, lavor\u00f2 soprattutto sul basco.\nDeluso dagli esiti della prima guerra mondiale, dall'irredentismo italiano e dal nazionalismo sciovinista dei francesi, non si interess\u00f2 pi\u00f9 alla ricerca romanza, arrivando in qualche caso al punto di troncare i rapporti con alcuni colleghi di questi paesi. In un articolo (\"Bekenntnisse und Erkenntnisse 1919\", 1919), egli stesso fornisce alcune notizie sulla propria storia giovanile, sugli eventi storici del tempo e sul suo punto di vista sugli esiti della prima guerra mondiale. I suoi studi di romanistica lo portarono anche ad interessarsi del Nordafrica, approfondendo sia la lingua berbera (1908, 1916) sia i prestiti che in essa vi sono di origine latina (1918) e fenicia (1912 \"b\").\nSchuchardt oggi.\nHugo Schuchardt \u00e8 uno dei linguisti pi\u00f9 importanti del mondo accademico austriaco. Ovviamente, oggi, gran parte delle sue opere presentano un interesse soprattutto per la storia della linguistica. Nell'ambito degli studi baschi, egli \u00e8 uno dei pochi esperti stranieri, accanto a Wilhelm von Humboldt e pochi altri. La sua imponente biblioteca \u00e8 entrata a far parte del patrimonio bibliotecario dell'universit\u00e0 di Graz; per molto tempo la sua 'villa Malvine' ha ospitato il dipartimento di filologia romanza, ma \u00e8 oggi un edificio che ospita uffici amministrativi dell'universit\u00e0.\nI ricercatori di Graz hanno sempre lavorato sulle opere di Schuchardt, e fra essi si ricordano Michaela Wolf ed il linguista Bernhard Hurch (che a sua volta \u00e8 un bascologo con un grande interesse per la storia della linguistica) che sono finalmente riusciti a compilare un archivio in linea dell'intero lavoro di Schuchardt (si vedano i collegamenti esterni).\nI contributi pi\u00f9 durevoli di Schuchardt alla linguistica moderna, sono l'elaborazione, insieme a Johannes Schmidt, della teoria delle onde come modello per il mutamento linguistico, nonch\u00e9 quella parte della sua opera che ha posto i fondamenti della creolistica moderna."}
{"id": "1337177", "revid": "729019", "url": "https://it.wikipedia.org/wiki?curid=1337177", "title": "Torre del caricatore di Girgenti", "text": "La Torre del caricatore (\"Turris marittimae Agrigenti\") \u00e8 un edificio di origine medievale presente nel centro urbano di Porto Empedocle, in prossimit\u00e0 dell'entrata al porto.\nCostruita intorno al XIV secolo (si hanno testimonianze a partire dal 1355), aveva lo scopo di presidiare la costa agrigentina da possibili invasioni saracene.\nLa torre \u00e8 stata a lungo adibita a carcere: nel 1848 fu teatro del massacro di 114 detenuti inermi, reso noto dal celebre scrittore empedoclino Andrea Camilleri nell'opera \"La strage dimenticata\". Oggi \u00e8 adibita a centro artistico-culturale. Il complesso architettonico, a pianta quadrata, \u00e8 di propriet\u00e0 del Comune di Porto Empedocle ed \u00e8 conservato nelle sue parti principali.\nDescrizione.\nLa torre \u00e8 una struttura dalla forma di piramide tronca costituita da muri molto spessi che misurano 2,60\u00a0m per lato.\nLe sale interne, illuminate da alcune feritoie, sono coperte da volte a crociera.\nL'ingresso principale \u00e8 di recente fattura, mentre prima per accedere all'interno della torre bisognava utilizzare una scala che portava a 7,00\u00a0m di altezza dal piano di calpestio."}
{"id": "1337178", "revid": "729019", "url": "https://it.wikipedia.org/wiki?curid=1337178", "title": "Convenzione (diritto)", "text": "Una convenzione (nella pratica denominata anche patto o accordo), in diritto, indica un accordo tra due o pi\u00f9 soggetti (ad esempio persone fisiche, enti, stati) con il quale gli stessi regolano questioni di comune interesse.\nCaratteristiche.\nEssa pu\u00f2 non essere necessariamente stipulata per iscritto, anche se la scrittura \u00e8 mezzo efficace per documentare i termini dell'accordo ed evitare future contestazioni. D'altra parte, una convenzione pu\u00f2 essere conclusa anche in modo tacito, quando i soggetti adeguano spontaneamente il loro comportamento a certe regole, pur senza essersi formalmente impegnati a farlo. Allorch\u00e9 assuma rilevanza giuridica, pu\u00f2 essere definita come un atto giuridico negoziale bilaterale o plurilaterale con il quale due o pi\u00f9 soggetti costituiscono, modificano o estinguono tra loro un rapporto giuridico.\nLa convenzione, in quanto atto bilaterale o plurilaterale, richiede il consenso di tutte le parti ed \u00e8 a ciascuna di esse imputata; in questo si distingue dalla \"deliberazione\", che \u00e8 imputata a un \"collegio\", costituito da una pluralit\u00e0 di persone, ma non a queste singolarmente, e di solito necessita del consenso di una parte soltanto di esse (il cosiddetto \"quorum funzionale\").\nCome la \"consuetudine\" la convenzione si basa sul consenso del gruppo di cui regola i comportamenti, tuttavia, mentre la consuetudine richiede il consenso generalizzato di una collettivit\u00e0 ma non necessariamente quello dei singoli individui che la compongono, la convenzione si forma con il consenso di ciascuno. Inoltre, a differenza della consuetudine, la convenzione non \u00e8 fonte del diritto in quanto, di regola, produce effetti nei confronti delle sole persone che l'hanno conclusa (efficacia \"inter partes\"); tuttavia, se in virt\u00f9 di una norma sulla produzione giuridica o per altre ragioni riesce a estendere la sua efficacia \"erga omnes\", diviene una fonte del diritto.\nLe problematiche del rispetto e dell'attuazione.\nConcluso l'accordo, si apre la fase di \"esecuzione\" dello stesso, durante la quale le \"parti\", ossia i soggetti che l'hanno concluso, devono mantenere comportamenti coerenti con gli impegni assunti. Il problema di assicurare tale coerenza (\"enforcement\") \u00e8 in parte risolto dal fatto che le parti, se hanno concluso l'accordo, hanno interesse a che la regolamentazione in esso contenuta venga attuata, almeno finch\u00e9 non sopravvengano mutamenti delle circostanze di fatto tali da far venire meno questo interesse. Inoltre chi conclude un accordo mette in gioco il \"capitale\" di fiducia di cui dispone sicch\u00e9, ove in seguito non rispettasse gli impegni assunti, verrebbe probabilmente giudicato inaffidabile e avrebbe difficolt\u00e0 a concludere ulteriori accordi; d'altra parte un comportamento del genere potrebbe essere in contrasto con i valori di correttezza e onest\u00e0 nei quali si riconosce. Infine, in certi casi, la parte inadempiente potrebbe soggiacere a ritorsioni di vario tipo a opera delle altre.\nDa quanto detto emerge che la convenzione ha in s\u00e9 una certa attitudine ad assicurare il proprio rispetto (\u00e8 \"self-enforcing\") che, tuttavia, \u00e8 fortemente influenzata dalle valutazioni d'interesse delle parti: \u00e8 possibile, infatti, che una di esse, in certe circostanze, possa ritenere pi\u00f9 conveniente sacrificare il proprio \"capitale\" di fiducia o esporsi alle ritorsioni piuttosto che rispettare gli impegni assunti. Per questo motivo l'ordinamento giuridico interviene per assicurare in modo pi\u00f9 efficace il rispetto delle convenzioni o, per lo meno, di quelle che ritiene meritevoli della sua tutela, rendendole \"giuridicamente vincolanti\", ossia sancendo l'obbligo per le parti di comportarsi secondo gli impegni assunti (in ossequio al principio espresso nel brocardo \"pacta sunt servanda\") e prevedendo una sanzione in caso di violazione di tale obbligo. Ci\u00f2 non toglie che, anche in presenza di siffatta tutela giuridica, le parti, per vari motivi, possano scegliere di rinunciarvi, escludendo la vincolativit\u00e0 giuridica dell'accordo e riponendo la garanzia della sua osservanza nella loro onest\u00e0 e correttezza (\u00e8 il cosiddetto \"gentlemen's agreement\", letteralmente: \"accordo tra gentiluomini\").\nNelle branche del diritto.\nDiritto privato.\nNegli ordinamenti statali il concetto di convenzione tende a sovrapporsi a quello di \"contratto\", istituto fondamentale del diritto privato. In effetti, in certi ordinamenti di civil law, per esempio in quello tedesco, i due concetti sono esattamente equivalenti. In altri ordinamenti, invece, il contratto \u00e8 concetto pi\u00f9 ristretto di convenzione. Cos\u00ec in taluni ordinamenti di civil law, tra i quali quello francese e quello italiano, sono contratti solo quelle convenzioni con le quali si creano, modificano o estinguono rapporti giuridici \"patrimoniali\", vale a dire corrispondenti a interessi di natura economica (ossia suscettibili di essere valutati in denaro). Ancor pi\u00f9 ristretto \u00e8 il concetto di \"contract\" nei sistemi di common law: sono tali, infatti, solo quelle convenzioni che si sostanziano in uno scambio di promesse (cd. \"consideration\"), sicch\u00e9, a differenza di quanto avviene nei sistemi di civil law, non sono tali i cosiddetti \"contratti unilaterali\", che impongono obblighi a una sola delle parti.\nParticolari convenzioni, di notevole rilievo sul piano socio-economico, sono gli \"accordi\" e \"contratti collettivi di lavoro\" con i quali i sindacati dei lavoratori e le associazioni dei datori di lavoro (o singoli datori di lavoro) stabiliscono i contenuti dei contratti individuali che saranno stipulati tra lavoratori e datori di lavoro, relativamente al trattamento economico (la cosiddetta \"parte economica\") e alle condizioni di lavoro (la cosiddetta \"parte normativa\"). Tali accordi vincolano i datori di lavoro e i lavoratori aderenti alle associazioni che li hanno sottoscritti, ma possono avere efficacia \"erga omnes\", ossia su tutti i contratti individuali, quali vere e proprie fonti del diritto, qualora l'ordinamento gliela conferisca con una norma sulla produzione giuridica o quando siano recepiti in un atto normativo. In certi ordinamenti tale efficacia non \u00e8 sancita da norme formali ma deriva, in via di fatto, dal generalizzato allineamento al trattamento economico e alle condizioni stabilite nel contratto collettivo da parte dei contratti individuali.\nDiritto pubblico.\nNel diritto pubblico la convenzione ha un ruolo pi\u00f9 marginale rispetto al diritto privato, cedendo il posto al provvedimento unilaterale e autoritativo. Peraltro anche in ambito pubblicistico lo strumento convenzionale ha una sua utilit\u00e0, sia per assicurare il coordinamento di pi\u00f9 soggetti pubblici, sia per sostituire il provvedimento autoritativo laddove vi siano ragioni per ritenere che con il consenso del destinatario si possa raggiungere un risultato in modo pi\u00f9 efficiente ed efficace dell'imposizione unilaterale. Il ricorso allo strumento convenzionale in ambito pubblicistico pu\u00f2 avvenire in modo informale, nel qual caso la convenzione non produce di per s\u00e9 effetti giuridici e deve essere recepita da provvedimenti emanati dai soggetti pubblici partecipanti, oppure in modo formale, nel caso in cui l'ordinamento attribuisca rilevanza giuridica alla convenzione stessa (come fanno, in Italia, gli art. 11 e 15 della legge 241/1990, rispettivamente per gli accordi tra amministrazioni e privati e per quelli tra amministrazioni, e gli art. 30 e 34 del D.lgs. 267/2000, rispettivamente per le convenzioni tra enti locali e gli accordi di programma).\nUn discorso a parte va fatto per le \"convenzioni costituzionali\": si tratta di accordi, talvolta espressi ma pi\u00f9 di frequente taciti, con i quali i titolari degli organi costituzionali stabiliscono regole di condotta per l'esercizio delle rispettive competenze, intervenendo negli spazi lasciati liberi dalla costituzione e dalle altre fonti scritte. In mancanza di norme che ne rendono obbligatoria l'osservanza, i soggetti che partecipano all'accordo possono sciogliersi in ogni momento dallo stesso, manifestando il proprio dissenso, sicch\u00e9 la convenzione \u00e8 rilevante solo fintantoch\u00e9 tali soggetti la ritengono idonea al raggiungimento del fine. Inoltre, a fronte della sua inosservanza, non pu\u00f2 essere invocata tutela in sede giurisdizionale.\nLa convenzione nell'ordinamento internazionale.\nLa \"convenzione\", detta anche \"trattato\", \u00e8 una delle fonti del diritto internazionale e consiste nell'accordo con il quale due o pi\u00f9 stati o altri soggetti del diritto internazionale costituiscono, modificano o estinguono tra loro rapporti giuridici di diritto internazionale.\nSi distinguono le convenzioni \"speciali\", intercorrenti tra due soggetti di diritto internazionale, da quelle \"generali\", intercorrenti tra pi\u00f9 di due soggetti. Queste ultime possono essere \"aperte\", se possono successivamente aderirvi altri soggetti (come nel caso delle pi\u00f9 note convenzioni di codificazione fino ad oggi adottate), o \"chiuse\", se invece questa possibilit\u00e0 non \u00e8 prevista.\nNella prassi si usano varie denominazioni per tale atto, quali: \"trattato\", \"accordo\", \"patto\" o \"convenzione\", le ultime due di solito adottate per trattati di particolare rilevanza; viene usato anche il termine \"protocollo\", di solito per indicare il trattato con il quale si stabiliscono norme integrative rispetto a quelle contenute in un altro, si disciplina l'attuazione di un altro trattato in attesa della sua entrata in vigore (\"protocollo di firma\") o viene regolata una questione specifica. Il termine \"convenzione\" \u00e8 adoperato maggiormente per i trattati multilaterali volti alla codificazione di determinate materie di fondamentale importanza o che comunque possano interessare un gran numero di paesi, al fine della cooperazione tra i paesi medesimi in questi settori del diritto internazionale (tra le pi\u00f9 conosciute ed importanti si possono ricordare le varie convenzioni siglate a Vienna).\nIl procedimento per la conclusione delle convenzioni internazionali si articola nelle seguenti fasi:\nLe convenzioni producono effetti giuridici solo tra le parti contraenti, quali soggetti dell'ordinamento internazionale, non, invece, nell'ordinamento interno delle medesime e, quindi, nei confronti dei cittadini degli stati; perch\u00e9 possono possano produrre effetti all'interno degli ordinamenti statali \u00e8 necessario che i medesimi ne recepiscano le norme con una propria fonte del diritto (di solito una legge).\nTalvolta le parti non vogliono o non possono ricorrere a un trattato internazionale, sicch\u00e9 concludono un accordo che non crea obblighi giuridici ma solo impegni politici, il cui rispetto \u00e8 rimesso alla volont\u00e0 delle parti stesse. Si tratta di un atto di \"soft law\", sebbene le sue norme possano essere successivamente recepite in un trattato."}
{"id": "1337184", "revid": "120460471", "url": "https://it.wikipedia.org/wiki?curid=1337184", "title": "Le due tigri (romanzo)", "text": "Le due tigri \u00e8 un romanzo d'avventura del 1904 scritto dal novelliere veronese Emilio Salgari ed \u00e8 il quarto capitolo del suo \"ciclo indo-malese\".\nLa storia si svolge otto anni dopo gli avvenimenti narrati nel primo romanzo del ciclo, \"Le tigri di Mompracem\". Se in quel caso il termine \"tigri\" era riferito, per estensione, a tutti i pirati seguaci di Sandokan (altrove identificati come \"tigrotti\"), in questo romanzo indica pienamente la \"Tigre della Malesia\" da un lato e, dall'altro, il suo antagonista Suyodhana, capo dei Thugs e \"Tigre dell'India\": rispetto alla sua precedente apparizione ne \"I misteri della jungla nera\", infatti, Suyodhana non \u00e8 pi\u00f9 un uomo senza volto, che poco a poco si materializza nel capo dei Thugs, ma un personaggio di incredibile complessit\u00e0. Egli \u00abgode di una fama leggendaria, incarna la Trimurti, \u00e8 egli stesso l'emanazione di un territorio proibito [...]: \u00e8 insomma un antagonista degno di Sandokan, il quale infatti va a sfidarlo sul suo stesso terreno\u00bb. \nInoltre, il continuo riferimento alla simbologia della tigre d\u00e0 un tocco onirico e spettrale all'intero romanzo.\nTrama.\nIndia, 1857. Sandokan giunge in India alla guida dei suoi tigrotti, in soccorso dell'amico Tremal-Naik. Quest'ultimo, rimasto di recente vedovo di Ada Corishant, ha subito un ulteriore dramma: sua figlia, la piccola Darma, \u00e8 stata rapita dai Thugs comandati da Suyodhana con l'intento di sacrificarla, come gi\u00e0 fece con la madre, alla dea del male K\u0101l\u012b.\nSurama, una giovane \"baiadera\" indiana figlia del deposto rajah dell'Assam e fatta prigioniera dai Thugs, riesce a fornire indicazioni importanti alla Tigre e i suoi fedeli. Grazie al suo aiuto, Sandokan e i compagni riescono a rapire il \"manti\", sacerdote della dea Kal\u00ec, da cui scoprono che la setta di strangolatori \u00e8 ancora stanziata sull'isola di Raimangal, gi\u00e0 loro covo nel secondo romanzo del ciclo, \"I misteri della jungla nera\".\nIl gruppo organizza una spedizione nella giungla alla volta di Raimangal a cavallo di due elefanti. Il viaggio \u00e8 denso di imprevisti (in sequenza, un violento uragano, l'attacco di un rinoceronte e due tigri, senza contare i Thugs che tentano pi\u00f9 volte di sabotare la spedizione, riuscendo ad uccidere entrambi i pachidermi), ma malgrado i contrattempi, Sandokan e i compagni, a cui si unisce anche l'ufficiale francese de Lusaac, giungono a Raimangal e manomettono l'impianto idrico, allagando i sotterranei della setta e distruggendola per sempre.\nLo spietato Suyodhana, per\u00f2, fugge con la piccola Darma a Delhi, citt\u00e0 attanagliata dal dramma della rivolta dei Sepoy, sperando di poter trovare asilo fra i ribelli, ma nulla impedir\u00e0 a Sandokan di affondare il suo pugnale nel ventre del nemico e di salvare Darma. Distruggendo la setta di Kali, per\u00f2, la Tigre della Malesia, ironia della sorte, ha reso un servigio storico all'Inghilterra, sua acerrima avversaria. Sandokan, Yanez, Tremal-Naik e la figlia Darma salpano dunque per Mompracem, insieme a Surama e a Sirdar, il giovane bramino che serviva Suyodhana."}
{"id": "1337185", "revid": "113923592", "url": "https://it.wikipedia.org/wiki?curid=1337185", "title": "Songs from the Mirror", "text": "Songs form the Mirror \u00e8 il terzo album del cantante Fish, pubblicato nel 1993 dalla Polydor Records.\n\u00c8 un album costituito interamente da cover ed \u00e8 l'ultimo pubblicato per una major."}
{"id": "1337206", "revid": "110157", "url": "https://it.wikipedia.org/wiki?curid=1337206", "title": "Shannon Shakespeare", "text": "Specializzata nello stile libero, ha partecipato alle Olimpiadi di Atlanta 1996."}
{"id": "1337207", "revid": "599013", "url": "https://it.wikipedia.org/wiki?curid=1337207", "title": "Fcp", "text": ""}
{"id": "1337209", "revid": "38120", "url": "https://it.wikipedia.org/wiki?curid=1337209", "title": "The dentist", "text": ""}
{"id": "1337210", "revid": "486946", "url": "https://it.wikipedia.org/wiki?curid=1337210", "title": "CariFabriano", "text": ""}
{"id": "1337211", "revid": "38120", "url": "https://it.wikipedia.org/wiki?curid=1337211", "title": "The dentist 2", "text": ""}
{"id": "1337214", "revid": "1745361", "url": "https://it.wikipedia.org/wiki?curid=1337214", "title": "Focide", "text": "La Focide () \u00e8 una regione storica dell'antica Grecia, situata tra la Beozia a est, la Locride a nord e a ovest, e la Doride a ovest.\nGeografia fisica.\nLa Focide \u00e8 ricca di vallate che circondano il monte Parnaso (2.400 m). Costituita prevalentemente di terreni calcarei del Cretaceo, \u00e8 montuosa con scarse zone pianeggianti, nelle quali si concentrava (e si concentra anche oggi) la popolazione. La zona pi\u00f9 fertile \u00e8 la sezione vicina al fiume Cefiso, il quale poi proseguiva e terminava in Beozia nel lago Copaide. La regione si estende sulle coste del mar Ionio fino a poco pi\u00f9 di un centinaio di chilometri dal Golfo di Corinto. Ad est, invece, si estendeva fin quasi alle Termopili.\nUno dei maggiori insediamenti era Delfi, la quale si estendeva in maniera significativa in termini di superficie, considerando anche l\u2019areale della sua \"chora\" (ovvero la parte fuori dalle mura), dove \u00e8 situato il famoso tempio (e l'antico oracolo) del Dio Apollo: altro centro di rilievo, probabilmente al tempo \"capoluogo\", era Elatea. Il litorale insolitamente pianeggiante nella zona di Cirra, nel golfo di Crisa, permise la costituzione e lo sviluppo della stessa e, di conseguenza, le permise di assumere un ruolo rilevante nel commercio locale.\nOltre agli scambi marittimi, l'economia si fondava su pascolo e agricoltura, soprattutto con produzione di cereali, vino e olio. Celebre era il cosiddetto \"mare degli ulivi\" nella \"chora\" di Delfi.\nStoria.\nAbitata gi\u00e0 nel Neolitico da una popolazione di origine nordica affine a quella della Tessaglia e della vicina Beozia, la regione rimase estranea, nel 2\u00b0 millennio a.C., all\u2019influsso della civilt\u00e0 cretese-micenea (di cui si ricorda solo qualche toponimo).\nI Focesi vi giunsero al tempo della migrazione dei Dori; dapprima suddivisi in gruppi, passarono poi ad un lento processo di aggregazione che port\u00f2 al passaggio dalla monarchia all'aristocrazia oligarchica e, successivamente, ad un movimento di colonizzazione (Focea in Asia Minore). Successivamente, la storia della Focide si identifica con quella del santuario di Apollo a Delfi, frequentatissima localit\u00e0 della Grecia antica per motivi religiosi: per sottrarle il monopolio, sorsero diverse rivalit\u00e0, coalizioni e guerre sacre nel 6\u00b0, V e IV secolo a.C. Nella terza guerra sacra (356-346), che diede l'occasione a Filippo II di Macedonia di ingerirsi nelle questioni della Grecia, la Focide fu esclusa dall'anfizionia delfica, per esservi riammessa nel 279 dopo l\u2019invasione dei Galati. Nel III secolo, pass\u00f2 pi\u00f9 volte dal dominio macedone alla lega etolica.\nDichiarata libera da Roma nel 196, nel 146 a. C. fu sottomessa al dominio romano.\nSuccessivamente, divenne parte dell'Impero romano d'Oriente e poi, nel XV secolo, entr\u00f2 a far parte dell'Impero Ottomano fino all'indipendenza greca (1822).\nLa regione amministrativa odierna parzialmente differisce a livello territoriale dall'areale identificato dalla tradizione storiografica.\nMitologia.\nLa mitologia attribuisce alla Focide due eroi eponimi: Foco, figlio di Eaco e della Nereide Psamate, che avrebbe preso la forma di una foca (\u03d5\u03ce\u03ba\u03b7, \"f\u00f2ke\", da cui il nome). Conquistata la terra poi denominata in suo onore Focide, torn\u00f2 nella patria Egina, dove fu ucciso con un disco dai fratellastri Telamone e Peleo durante una gara di lancio.\nAltro mito \u00e8 quello di Foco Corinzio, figlio di Ornito, discendente di Sisifo, della razza di Poseidone; emigr\u00f2 da Corinto e diede il nome di Focide al territorio intorno al Parnaso; guar\u00ec Antiope dalla follia e la spos\u00f2."}
{"id": "1337216", "revid": "287204", "url": "https://it.wikipedia.org/wiki?curid=1337216", "title": "Julie Howard", "text": "Specializzata nello stile libero, ha partecipato alle Olimpiadi di Atlanta 1996."}
{"id": "1337222", "revid": "125390766", "url": "https://it.wikipedia.org/wiki?curid=1337222", "title": "Stati federati degli Stati Uniti d'America per popolazione", "text": "Elenco degli Stati federati degli Stati Uniti d'America per numero di abitanti.\nSecondo il censimento del 2020, la popolazione totale era di abitanti.\nNei primi nove stati per numero di abitanti vive pi\u00f9 della met\u00e0 della popolazione statunitense, mentre i venticinque minori ne ospitano meno di un sesto del totale.\nIl numero di seggi assegnati alla Camera dei Rappresentanti a ciascun stato \u00e8 proporzionale al numero degli abitanti registrati nell'ultimo censimento, che si tiene ogni dieci anni; ad ogni stato \u00e8 riconosciuto almeno un seggio, indipendentemente dalla sua popolazione."}
{"id": "1337229", "revid": "1573940", "url": "https://it.wikipedia.org/wiki?curid=1337229", "title": "Capra sibirica", "text": "Lo stambecco siberiano (Capra sibirica ()) \u00e8 una specie di stambecco diffusa in Asia centrale e settentrionale.\nFino a non molto tempo fa, veniva considerata una sottospecie dello stambecco alpino (\"Capra ibex\"), ma studi recenti hanno fatto emergere differenze tali da elevare questi animali (cos\u00ec come lo stambecco nubiano (\"Capra nubiana\") al rango di specie a s\u00e9 stante.\nDescrizione.\nLe dimensioni ed il peso variano anche di molto non solo a seconda del sesso, ma anche da individuo a individuo; l'altezza oscilla fra i 65 ed i 110\u00a0cm, mentre il peso va dai 30 ai 130\u00a0kg.\nIl colore del pelo \u00e8 marrone chiaro, che con l'et\u00e0, specialmente nei maschi, tende a scurirsi sempre pi\u00f9 e ad incanutirsi.Sia la \"barbetta\" che le corna sono presenti in entrambi i sessi; tuttavia, nei maschi le corna crescono fino ad oltre 130\u00a0cm, mentre nelle femmine di norma non oltrepassano i 20\u00a0cm e sono solo poco incurvate.\nBiologia.\nComportamento.\nQuesti animali tendono a vivere ad alte quote, spesso ai limiti della linea di vegetazione; tuttavia, in inverno scendono a quote pi\u00f9 basse alla ricerca di cibo; se necessario, scavano la neve ed il ghiaccio per scovare eventuali muschi o licheni nascosti dal manto nevoso.\nNonostante l'habitat impervio che colonizzano, devono stare costantemente in guardia dai predatori, quali lupi, orsi e leopardi delle nevi.\nRiproduzione.\nI maschi tendono a raccogliere harem attorno a s\u00e9; la grandezza dell'harem \u00e8 direttamente proporzionale alla forza ed all'aggressivit\u00e0 del maschio dominante.\nLe femmine hanno una gestazione di 5/6 mesi, al termine dei quali mettono al mondo un unico cucciolo (a volte anche due o tre), che diviene sessualmente maturo attorno ai 2 anni d'et\u00e0.\nL'aspettativa di vita di questi animali \u00e8 di oltre 16 anni.\nDistribuzione e habitat.\n\u00c8 diffuso in Afghanistan, Pakistan, Kazakistan, Kirghizistan, Cina, India, Mongolia e Russia, dove predilige gli habitat prativi a quote piuttosto elevate."}
{"id": "1337231", "revid": "339392", "url": "https://it.wikipedia.org/wiki?curid=1337231", "title": "L'isola dei famosi Honduras", "text": ""}
{"id": "1337240", "revid": "119497756", "url": "https://it.wikipedia.org/wiki?curid=1337240", "title": "Sheila Taormina", "text": "Specializzata nello stile libero ha vinto la medaglia d'oro nella staffetta 4x200m sl alle Olimpiadi di Atlanta 1996, mentre a Sydney 2000 ha partecipato alla gara di triathlon, giungendo sesta.\nNel 2008, la Gazzetta dello Sport riport\u00f2 online la notizia che per ottenere fondi per partecipare ai Giochi olimpici di Pechino fu costretta a vendere la casa."}
{"id": "1337242", "revid": "1543377", "url": "https://it.wikipedia.org/wiki?curid=1337242", "title": "Michel Favre (scultore)", "text": "Biografia.\nDopo i primi anni trascorsi a Losanna, a cinque anni si trasferisce con la famiglia a Martigny dove risiede e lavora ancora oggi. A 15 anni comincia l'apprendistato di scultore-marmista, impara a picchiare il sasso, a trattare i materiali, acquisendo una prima competenza artigianale e tecnica. In questo periodo collabora al restauro di capitelli e decorazioni scultoree sulla facciata di Palazzo federale a Berna. Si sposta molto spesso per viaggi di lavoro o studi inerenti all'archeologia, sua grande passione.\nNel 1972 apre il suo atelier a Martigny e fino al 1980 realizza quasi esclusivamente sculture in pietra. Dai venti ai venticinque anni continua la formazione nella Svizzera tedesca, frequentando le scuole d'arte di Berna e San Gallo. Nel 1977 tiene la prima esposizione personale a Saint-Maurice. Nel 1981 approda definitivamente alla scultura. In seguito segue un nuovo corso a San Gallo e dal 1991 integra nella scultura in bronzo altri materiali, in particolare vetro e componenti elettroniche. Dal 1983 \u00e8 membro della VISARTE (Societ\u00e0 pittori, scultori, architetti svizzeri), di cui \u00e8 stato presidente dal 1986 al 1993.\nCaratteristiche.\nL'opera di Michel Favre \u00e8 caratterizzata da figure umane che vivono una vita quotidiana alienante e spesso distruttiva, caratterizzata dalla sofferenza del vivere. Favre descrive un uomo moderno che, schiacciato dall'incombere della tecnologia e dalle macchine, ha perso se stesso e ricerca, invano, sicurezze nella memoria.\nEsposizioni.\nMostre personali\nMostre collettive"}
{"id": "1337255", "revid": "2044019", "url": "https://it.wikipedia.org/wiki?curid=1337255", "title": "Alina Moradei", "text": "Biografia.\nAttrice attiva in teatro e alla Radio Rai, dall'inizio degli anni cinquanta si dedic\u00f2 anche al doppiaggio. Era nota al grande pubblico per aver dato la voce ad Angela Lansbury nel telefilm \"La signora in giallo\" e in molti suoi lungometraggi, ed in seguito incontrata ai Telegatti del 1999. Nella sua carriera di doppiatrice, grazie alla sua voce, che le permise nel 1998 il premio come \"Miglior voce femminile - Sezione TV\", doppi\u00f2 tante altre attrici, tra cui: Katharine Hepburn, Olivia de Havilland, Joan Plowright, Maggie Smith, Cloris Leachman, Jean Stapleton. Termin\u00f2 l'attivit\u00e0 di doppiatrice nel 2012 e mor\u00ec il 4 maggio 2016 all'et\u00e0 di 88 anni per una polmonite. Era vedova dell'attore Lucio Rama, con il quale lavor\u00f2 sia nella prosa radiofonica che in teatro."}
{"id": "1337256", "revid": "125199180", "url": "https://it.wikipedia.org/wiki?curid=1337256", "title": "Robur Basket Osimo", "text": "Il Gruppo Sportivo Robur Basket Osimo \u00e8 la principale societ\u00e0 di pallacanestro maschile di Osimo. Disputa le proprie partite casalinghe al PalaBellini di Osimo.\nStoria.\nLa pallacanestro ad Osimo arriva nel 1947 e inizialmente \u00e8 circoscritta solo a tornei locali e al campionato del Centro sportivo italiano. Nel 1959 una squadra si iscrive ad un campionato organizzato dalla Federazione Italiana Pallacanestro: la Robur di Claudio Rossi. La societ\u00e0 parte dalla Prima Divisione, vincendo subito il proprio girone e venendo promossa in Promozione. Nel 1962 la Robur conquista un'altra promozione in Serie B regionale, che disputa fino al 1964.\nNel 1966 si riparte dalla Serie D. Nel 1967-68 la Robur viene promossa in Serie C. Nel 1971 viene inaugurato ad Osimo il primo palasport al coperto: il Campo Diana. Nel 1973-74 e nel 1976-77 arrivano altre due promozioni in Serie B, in cui la squadra rimane sempre una sola stagione.\nNel 1980 la squadra torna in Serie B rinforzata e gi\u00e0 al primo anno sfiora la promozione in Serie A2. Nel 1985-86 la squadra viene penalizzata dalla riforma dei campionati, perdendo il diritto di disputare la nuova Serie B1 e passando in Serie B2. Nel 1989 la Robur retrocede in Serie C.\nNel 2000, dopo varie vicissitudini societarie, Osimo torna in Serie B2. Nel 2001 la squadra vince anche la quarta serie accedendo in B d'Eccellenza. Nel 2001-02 conquista la terza promozione consecutiva: la Robur sale in Legadue. Per tre anni la squadra marchigiana disputa il campionato cadetto, arrivando al 10\u00ba posto nel 2002-03, 11\u00b0 nel 2003-04 e 16\u00b0 nel 2004-05.\nNel 2005-06 la squadra perde la finale play-off contro Soresina, nel 2006-07 contro Pistoia e nel campionato 2007-08 perde ai quarti di finale lo scontro con Latina. Nell'agosto 2009 viene riammessa dalla giustizia sportiva nella Serie A Dilettanti, da cui era stata qualche settimana prima esclusa. Dopo essere arrivata al quarto posto nel 2008-09 ed all'undicesimo nel 2009-10, l'anno successivo retrocede in quarta serie dopo una disastrosa stagione con sole 2 vittorie all'attivo su 30 partite. Nella stagione 2011/2012 \u00e8 rimasta inattiva per problemi economici, ma \u00e8 ripartita l'anno successivo con l'iscrizione alla Serie C Regionale. La rinascita \u00e8 per\u00f2 breve. Al termine della stagione sportiva 2015/2016, infatti, la societ\u00e0 non ha rinnovato l'iscrizione al campionato.. Dopo una stagione di collaborazione con la societ\u00e0 di Falconara Marittima, la Robur torna in campo e si iscrive al campionato di Serie C dove gioca le sue gare casalinghe al Palabellini. Conclude la stagione regolare nel 2017/2018 all'8\u00ba posto del campionato di serie c Silver, perdendo ai quarti di finale Playoff contro Il Campetto Ancona.\nNella stagione 2018/2019 parteciper\u00e0 al campionato di Serie C Gold(Umbria, Marche, Abruzzo e Molise)"}
{"id": "1337261", "revid": "1996768", "url": "https://it.wikipedia.org/wiki?curid=1337261", "title": "Bastaixos", "text": "I bastaixos, in italiano \"sono scaricatori di porto che trasportano pietre per la costruzione di edifici\", lavoravano a Barcellona fra il XIII e il XV secolo. All'inizio erano schiavi che lavoravano alla cava di Ribera. \nNel primo quarto del XIV secolo, divenuti uomini liberi, istituirono una confraternita di gente umile che devolveva parte dei suoi introiti ai poveri.\nFurono inoltre fra i principali contribuenti alla costruzione della Chiesa di Santa Maria del Mar trasportando le pesanti pietre dalla cava alla chiesa senza ricevere alcun compenso: per questo sono ricordati in un bassorilievo nella cattedrale.\nDalla lingua catalana, a causa della dominazione sulla Sardegna, deriva la parola \"bastasciu\", che in lingua sarda campidanese significa facchino, scaricatore."}
{"id": "1337271", "revid": "767487", "url": "https://it.wikipedia.org/wiki?curid=1337271", "title": "Jeepers Creepers - Il canto del diavolo", "text": "Jeepers Creepers - Il canto del diavolo (\"Jeepers Creepers\") \u00e8 un film horror statunitense del 2001, scritto e diretto da Victor Salva. In Italia il film \u00e8 uscito il 23 agosto 2002.\nNel 2003 \u00e8 stato realizzato un sequel del film, \"Jeepers Creepers 2 - Il canto del diavolo 2\". Nel 2017 \u00e8 uscito nelle sale \"Jeepers Creepers 3\", sequel del primo film e prequel del secondo. Il terzo capitolo della saga tutta via non \u00e8 stato distribuito in Italia. Nel 2021 \u00e8 stata annunciata la produzione di \"Jeepers Creepers Reborn\".\nTrama.\nDarry e sua sorella Trish stanno tornando a casa per le vacanze di primavera. Su una strada deserta un vecchio furgone li sorpassa e, poco dopo, vedono l'autista gettare qualcosa in un tubo vicino ad una vecchia chiesa.\nVolendo scoprire cos'\u00e8 stato gettato, Darry si cala nel tubo e scopre una cripta, che probabilmente \u00e8 la cantina della chiesa, in cui sono presenti cadaveri coperti da sacchi di plastica. Uno di questi corpi si sta ancora agitando e il ragazzo, dopo averlo aperto, trova un uomo a cui sono stati prelevati alcuni organi. Darry, poi, ispeziona il resto del seminterrato, dove trova molte cose strane e macabre: dei vecchi arnesi di legno, delle fiale contenenti liquidi per l'imbalsamazione e una lastra di legno con su raffigurata una creatura umanoide con le ali. Ma la cosa pi\u00f9 scioccante che il ragazzo scopre sono centinaia di corpi che rivestono le pareti della cantina.\nI due fratelli si dirigono verso una stazione di servizio per poter chiamare la polizia ma, mentre si trovano l\u00ec, ricevono una telefonata da una misteriosa donna che afferma di sapere cosa hanno visto i fratelli e che sono in grave pericolo. I due, dopo essere stati attaccati due volte dall'uomo misterioso, si recano alla stazione di polizia dove incontrano Jezelle (la donna che li aveva chiamati prima), una sensitiva, che racconta loro la storia del Creeper, una terribile e famelica creatura che si sveglia ogni ventitr\u00e9 anni e che per ventitr\u00e9 giorni uccide e mangia le persone; sente la paura nelle sue prede, capendo cos\u00ec chi potrebbe interessargli da mangiare, e si traveste da uomo per nascondere la sua identit\u00e0. Improvvisamente, un black out lascia la centrale di polizia al buio e il Creeper uccide alcuni poliziotti. Il mostro, raggiunti i fratelli, li mette all'angolo e, dopo averli annusati, sceglie di prendere solo Darry. Trish cerca di convincerlo a prendere lei e a risparmiare il fratello, ma dato che Trish non ha paura il Creeper non cambia idea e vola via con Darry.\nNel finale, vediamo il Creeper nel suo nuovo nascondiglio con esposto il corpo di Darry, ormai morto e privato di diversi organi tra cui gli occhi.\nProduzione.\nIl titolo originale del film inizialmente era \"Here comes the Boogeyman\". A Gina Philips e Justin Long non fu permesso di incontrare Jonathan Breck, che aveva il ruolo del Creeper, prima delle riprese cos\u00ec da non diminuire l'impatto che i due avrebbero avuto vedendolo la prima volta sul set al primo ciak.\nDistribuzione.\nEdizioni home video.\nPrima edizione.\nLa prima edizione \u00e8 del 2003, distribuita dalla Miramax:\nSeconda edizione.\nLa seconda edizione \u00e8 del 2012, distribuita dalla Eagle Pictures:"}
{"id": "1337273", "revid": "92723", "url": "https://it.wikipedia.org/wiki?curid=1337273", "title": "Battaglia di Bulgarofigo", "text": "La battaglia di Bulgarofigo fu combattuta tra l'esercito bizantino e quello bulgaro comandato da Simeone I.\nNell'894 i Bizantini avevano spostato il mercato delle merci bulgare da Costantinopoli a Tessalonica, dove i mercanti slavi venivano tassati maggiormente; Simeone I, principe di Bulgaria, decise di dichiarare guerra all'Impero bizantino. In una prima battaglia i Bizantini vennero sconfitti, ma Simeone venne impegnato dalle incursioni degli Ungari, che lo attaccarono alle spalle con il sostegno dei Bizantini. Dopo essere stati sconfitti per due volte, i Bulgari, comandanti dal padre di Simeone, Boris I, riuscirono a sconfiggere gli Ungari nella battaglia del Bug meridionale, nell'estate dell'896. Questo permise a Simeone di concentrare le proprie forze sul fronte bizantino.\nI Bizantini avevano nel frattempo raccolto in Europa le truppe impegnate sul fronte orientale contro gli Arabi: ci\u00f2 nonostante i Bulgari ottennero una vittoria decisiva.\nSimeone si spinse fino ad assediare Costantinopoli, ma l'imperatore Leone VI (886-912) riusc\u00ec a respingerlo facendo ricorso ai prigionieri arabi. La guerra ebbe fine con la stipula di una pace, che dur\u00f2 fino alla morte di Leone nel 912, in base alla quale i Bizantini dovettero pagare un tributo annuale e cedere ai Bulgari una porzione di territorio a ridosso del mar Nero."}
{"id": "1337278", "revid": "124356529", "url": "https://it.wikipedia.org/wiki?curid=1337278", "title": "Serghei Cle\u0219cenco", "text": "Carriera.\nClub.\nNella stagione 1997-1998 si laure\u00f2 capocannoniere del campionato moldavo con la maglia dello Zimbru Chi\u0219in\u0103u.\nNel 1999 fu ingaggiato dal . Nella sua prima stagione nel campionato israeliano fu uno degli esordienti stranieri capaci di segnare di pi\u00f9 nella storia del torneo, totalizzando 22 gol ed eguagliando cos\u00ec il record del polacco Andrzej Kubica come miglior marcatore straniero stagionale del campionato d'Israele. Dopo un'altra stagione si trasfer\u00ec all'Hapoel Tel Aviv, con cui raggiunse i quarti di finale di Coppa UEFA.\nTermin\u00f2 la carriera nel 2008 nel , squadra militante in Pervij divizion.\nNazionale.\nHa fatto parte della nazionale moldava, della quale \u00e8 il secondo calciatore con pi\u00f9 presenze (69, dopo Alexandru Epureanu) e il primatista di gol (11). Debutt\u00f2 in nazionale diciannovenne, il 22 luglio 1991, nella prima partita della storia della Moldavia giocata la , entrando a inizio ripresa al posto di Valeriu C\u0103p\u0103\u0163\u00e2n\u0103. La sua prima rete risale al 16 novembre 1994, nella gara contro la valida per le Qualificazioni al campionato europeo di calcio 1996.\nAllenatore.\n\u00c8 stato allenatore di e ."}
{"id": "1337280", "revid": "125706438", "url": "https://it.wikipedia.org/wiki?curid=1337280", "title": "Mattia Aversa", "text": "Carriera.\nSpecialista del dorso, ha avuto una discreta carriera a livello giovanile, culminata con l'argento nei 200\u00a0m ai campionati europei giovanili di nuoto di Lisbona. Ha ottenuto i suoi primi risultati assoluti nel 2005 vincendo il suo primo titolo italiano nei 100\u00a0m dorso con Record Italiano Cadetti, partecipando alle Universiadi di Smirne e ai Campionati Europei di nuoto in vasca corta di Trieste.\nNel 2006 ai campionati italiani ha vinto i 200\u00a0m dorso ai primaverili e agli invernali, e si \u00e8 meritato la convocazione nella nazionale maggiore per i Campionati europei di Budapest, dove \u00e8 giunto in finale nei 200\u00a0m dorso.Nel 2007 ha vinto i 200 dorso ai campionati invernali di Livorno ed ha partecipato alle Universiadi di Bangkok. Nel 2008 ai Campionati Italiani Assoluti di Livorno ha ottenuto il tempo limite nei 200\u00a0m dorso per la partecipazione ai Giochi della XXIX Olimpiade di Pechino. \u00c8 tornato a disputare una finale internazionale nel luglio del 2009 arrivando ottavo alle universiadi di Belgrado nei 200\u00a0m dorso.\nPalmar\u00e8s.\nCampionati italiani.\n3 titoli individuali e 1 in staffetta, cos\u00ec ripartiti:\n\"nd = non disputata\""}
{"id": "1337294", "revid": "1632387", "url": "https://it.wikipedia.org/wiki?curid=1337294", "title": "M\u00e5negarm", "text": "I M\u00e5negarm sono un gruppo viking metal formato nel 1995 da Svenne Rosendal (voce e chitarra), Jonas Almquist (chitarra), Pierre Wilhelmsson (basso) del paese di Norrt\u00e4lje, nei pressi di Stoccolma in Svezia. Prendono nome dal M\u00e1nagarmr, il lupo nella mitologia norrena.\nBiografia.\nNel maggio 1996 la band si trovava per registrare alcune delle loro prime canzoni e dopo tre giorni in studio registrarono un demo, \"Vargaresa\". Nell'estate del 1996, due dei membri hanno lasciato la band per mancanza di interesse e un nuovo chitarrista e cantante sono subentrati il chitarrista Markus And\u00e9 e Jonny Wranning, il nuovo cantante, che aveva gi\u00e0 collaborato con Wilhelmsson e Almquist in altri progetti musicali, con questa nuova formazione i M\u00e5negarm composero il loro secondo demo: \"Ur Nattvindar\", stilisticamente diverso dal precedente, avvalendosi di voci femminili e del violino.\nNell'estate del 1997, i M\u00e5negarm hanno iniziato a comporre il loro primo album. Dopo l'uscita del secondo demo Jonny lascia la band e i M\u00e5negarm trovarono un cantante di Stoccolma, Viktor Hemgren. Alla fine di ottobre 1997 iniziano le registrazioni del primo album dei M\u00e5negarm, \"Nordstj\u00e4rnans Tids\u00e5lder\", che uscir\u00e0 nel giugno del 1998; come \"Ur Nattvindar\" anche in questo disco decisero di inserire parti di violino e voci femminili. Dopo alcune vicissitudini (tra le quali disaccordi con il proprietario dello studio di registrazione e l'abbandono del cantante Viktor Hemgren, sostituito da Erik Grawsi\u00f6) venne pubblicato nell'estate del 2000 il secondo album: \"Havets Vargar\". Alla fine di una pausa durata un paio d'anni, nell'agosto del 2003 i M\u00e5negarm pubblicano \"D\u00f6dsf\u00e4rd\", un anno dopo i demo \"Vargaresa\" e \"Ur Nattvindar\" vengono ristampati nell'album \"Vargaresa - The Beginning\".\nNel settembre del 2005 viene alla luce il nuovo episodio della discografia del gruppo: \"Vredens Tid\" che riscuote un buon successo di vendite, supportato da un discreto numero di concerti in Europa. Nel giugno del 2006 esce \"Urminnes H\u00e4vd (The Forest Session)\", un mini album acustico dove lo scream e le chitarre elettriche lasciano il posto a tamburi, arpe, violini, chitarre acustiche e voci pulite. Ha ora inizio un tour europeo di due settimane insieme agli Skyforger. Nell'ottobre del 2006 entreranno ancora nello studio di registrazione per registrare \"Vargstenen\", che esce il 18 maggio del 2007, e come al solito unisce sonorit\u00e0 folk a quelle viking.\nIl 19 novembre 2009 i M\u00e5negarm pubblicano il loro sesto album chiamato \"Nattv\u00e4sen\".\nA giugno 2012 sulla loro pagina di facebook la band annuncia l'uscita dal gruppo del violinista/flautista Janne Liljeqvist."}
{"id": "1337295", "revid": "31789", "url": "https://it.wikipedia.org/wiki?curid=1337295", "title": "Punto mediano", "text": "Un punto mediano [\u00b7] \u00e8 un piccolo punto usato al posto dello spazio per separare le parole nell'antico latino scritto.\nIl punto \u00e8 centrato verticalmente, ad esempio \u00abDONA\u00b7EIS\u00b7REQUIEM\u00bb e viene perci\u00f2 chiamato \u00abpunto mediano\u00bb o \u00abpunto centrato\u00bb (\"mid dot\" in inglese). Oltre alla forma rotonda le iscrizioni talvolta usano come punto mediano un piccolo triangolo equilatero con il vertice in alto o in basso. Questi triangoli possono essere visti nelle iscrizioni create nel ventesimo secolo. Gli antichi greci, all'opposto, non hanno sviluppato il punto mediano; tutte le lettere sono scritte insieme. Quando un'ondata di entusiasmo per tutto ci\u00f2 che era greco raggiunse l'antica Roma, l'uso del punto mediano spar\u00ec, non essendo presumibilmente pi\u00f9 alla moda. L'uso degli spazi per la separazione delle parole non comparve che molto dopo, nel periodo tra il 600 e l'800 d.C.\nNell'Unicode il punto mediano ha codifica 0183, 00B7 in esadecimale. L'entit\u00e0 HTML per il punto mediano \u00e8 \"&amp;middot;\". Vedi anche sotto \u00abSimboli simili\u00bb.\nUso nella lingua scritta.\nAlfabeto runico.\nL'alfabeto runico usa il punto mediano per separare le parole.\nSardo.\nIn lingua sarda, nel caso delle particelle pronominali atone posposte al verbo, per ragioni didattiche (per facilitare l\u2019individuazione delle parti costitutive della frase e quindi l\u2019analisi della stessa), si preferisce la separazione all\u2019agglutinazione, per cui: \"giughide\u00b7bi\u00b7nche\u00b7lu\", \"leade\u00b7bos\u00b7nche\u00b7lu\". Tale soluzione concilia il criterio del mantenimento di un'unica forma delle parole, indipendentemente dalle leggi di fonosintassi, con il legame stretto che esse hanno con il verbo. Si \u00e8 preferito il punto mediano (che riduce le distanze e d\u00e0 l\u2019idea di maggior legame) al trattino, usato preferibilmente per le parole composte. Nel caso in cui le medesime particelle siano anteposte, devono essere staccate: \"bi nche lu giughides\", \"bos nche lu leades\".\nCatalano.\nIn lingua catalana, il \"punt volat\" (letteralmente: \u00abpunto volato\u00bb) \u00e8 usato tra due l (l\u00b7l) nei casi in cui ciascuna appartiene a sillabe separate (esempio: \"col\u00b7lecci\u00f3\", \u00abcollezione\u00bb). Questo per distinguere la pronuncia delle vere \u00abdoppie-l\u00bb da quella della combinazione letterale ll (senza punto mediano) che in catalano sta per il suono rappresentato dal simbolo IPA [\u028e] (ad esempio \"castell\u00e0\", castigliano). \nIn ortografia, l\u00b7l \u00e8 detto \"ela geminada\" (\u00ab\"elle\" geminata\u00bb) e ll \"doppia elle\". Anche se considerato un errore di sillabazione un punto o un trattino sono frequentemente usati quando il punto mediano \u00e8 indisponibile: \"col.lecci\u00f3\" o \"col-lecci\u00f3\". L'Unicode ha una codifica univoca per la lettere \u013f (U+013F) e \u0140 (U+0140), ma non viene molto usata. L'uso del punto elenco (\u2022) \u00e8 considerato antiestetico.\nNella lingua catalana medioevale il simbolo '\u00b7' era spesso usato per alcune elisioni, pi\u00f9 o meno come il moderno apostrofo \nCinese.\nIl cinese a volte usa il punto mediano per separare le parole. Il segno di separazione \u00e8 frequentemente usato per separare, nel caso di non cinesi, il nome proprio dal cognome, o indicare gruppi etnici minori in Cina, per esempio, \u5a01\u5ec9\u00b7\u838e\u58eb\u6bd4\u4e9e (Weilian\u00b7Shashibiya) \u00e8 la traslitterazione di \u00abWilliam Shakespeare\u00bb. Il punto mediano cinese viene anche utilizzato per separare titoli e capitoli dei libri quando sono menzionati consecutivamente (con prima il titolo e poi il capitolo).\nIn cinese il punto mediano \u00e8 classificato a larghezza intera (\"fullwidth\") per le stampe, ma il punto mediano regolare (\u00b7) usato nell'inserimento su computer \u00e8 visualizzato come \"fullwidth\" dai caratteri cinesi. Da notare che, mentre alcuni font possono visualizzare il punto medio giapponese katakana come un quadrato nel caso di un forte ingrandimento, questa non \u00e8 una propriet\u00e0 definita del punto medio usato in Cina o in Giappone.\nBernhard Karlgren us\u00f2 il punto mediano per rappresentare l'occlusiva glottidale sorda nella propria ricostruzione del cinese medievale.\nGeorgiano.\nLa lingua georgiana usa [\u00b7] (punto mediano) come una virgola.\nGiapponese.\nI punti mediani vengono spesso usati per separare le parole di frasi straniere traslitterate, scritte in katakana. Per esempio, \"Can't Buy Me Love\" diventa \u300c\u30ad\u30e3\u30f3\u30c8\u30fb\u30d0\u30a4\u30fb\u30df\u30fc\u30fb\u30e9\u30f4\u300d (\"Kyanto\u00b7bai\u00b7mii\u00b7rabu\").\nComunque il sistema di scrittura giapponese solitamente non utilizza spazi o punteggiatura per separare le parole, in quanto sono gi\u00e0 distinguibili grazie all'alternanza di hiragana, kanji e katakana.\nNella tipografia giapponese il \u00abpunto mediano katakana\u00bb (come viene denominato dal Consorzio Unicode) ha una precisa larghezza.\nGreco antico.\nAnche l' \"\u00e0no tel\u00e8ia\" greco (letteralmente \"punto in alto\"; ha il significato sia del punto e virgola che dei due punti) \u00e8 rappresentato con il punto mediano. Anche se l'Unicode fornisce una codifica univoca per esso (U+0387), la U+00B7 viene preferita.\nGreco moderno.\nNella lingua neogreca, il punto mediano ha la funzione di punto e virgola, il quale, invece, sostituisce il punto interrogativo.\nInglese.\nNella tipografia inglese, il punto mediano \u00e8 chiamato \"interpunct\" o \"mid dot\".\nIn alcuni software di videoscrittura, il punto mediano viene usato per indicare l'\"hard space\" o il carattere spazio.\nLatino.\nIl punto mediano veniva usato regolarmente fin dalla nascita del latino, ma venne poi sostituito dallo spazio.\nOccitano.\nIn occitano, in particolare in dialetto guascone il \"punt interior\" (letteralmente: \u00abpunto interiore\u00bb) \u00e8 usato per distinguere i seguenti grafemi:\nAnche se considerato un errore di sillabazione il punto \u00e8 frequentemente usato quando il punto mediano non \u00e8 disponibile: \"des.har, in.h\u00e8rn\". L'uso del \u2022 punto elenco (codice_1) \u00e8 considerato esteticamente brutto.\nAnche nell'occitano medievale il simbolo [\u00b7] fu usato per evidenziare alcune elisioni, in maniera simile all'apostrofo moderno.\nShaviano.\nNell'alfabeto shaviano, il punto mediano viene usato prima della parola che denota un nome proprio.\nTaiwanese.\nNella scrittura pe\u030dh-\u014de-j\u012b del taiwanese, il punto mediano \u00e8 usato come soluzione per il segno diacritico \"punto superiore destro\" in quanto molte delle vecchie codifiche non supportavano questo segno. L'Unicode non ha supportato questo segno fino al giugno 2004. Anche i nuovi font lo supportano nativamente; comunque la pratica di utilizzare il punto mediano continua ad esistere. Storicamente fu ottenuto nel tardo XIX secolo da un'antica \u00abo\u00bb barrata con una coda arricciata, adattata alla macchina per scrivere.\nIn matematica e scienze.\nNelle pubblicazioni britanniche precedenti alla met\u00e0 degli anni 1970, in particolare nei testi scientifici e matematici, il punto decimale veniva comunemente stampato come un punto mediano. Quando la moneta inglese fu convertita alla forma decimale nel 1971, i comunicati ufficiali avvertivano di scrivere la parte decimale con un punto alzato (in questo modo: \u00a321\u00b748) e di usare il punto decimale \u00absulla linea\u00bb solo quando le costrizioni tipografiche lo rendevano inevitabile. La successiva larga introduzione di macchine per scrivere elettroniche e di calcolatrici \u00e8 stata probabilmente la maggiore responsabile del declino del punto alzato, anche se pu\u00f2 essere talvolta incontrato nei circoli accademici (ad esempio \nCambridge University 2006) ed \u00e8 comunemente usato dagli insegnanti di matematica nelle scuole inglesi.\nIn matematica, un piccolo punto mediano viene usato per rappresentare la moltiplicazione; ad esempio \"x\"\u00a0\u2219\u00a0\"y\" indica il prodotto di \"x\" e \"y\". Quando si lavora con gli scalari \u00e8 intercambiabile con il simbolo di prodotto: \"x\"\u00a0\u22c5\u00a0\"y\" ha lo stesso significato di \"x\"\u00a0\u00d7\u00a0\"y\". Invece quando si usano i vettori, l'uso del punto mediano (usato per il prodotto scalare) \u00e8 diverso dal simbolo a croce (per il prodotto vettoriale). Questo utilizzo in Unicode ha il proprio carattere designato con la codifica U+2219 (\u2219), \u00e8 denominato \"bullet operator\". Viene qualche volta usato per indicare l'\u00abAND\u00bb nella logica matematica, ci\u00f2 \u00e8 dovuto alla relazione tra queste due operazioni. Nelle situazioni dove il punto mediano \u00e8 usato come punto decimale (come detto sopra, da molti insegnanti di matematica in alcuni paesi), come segno di moltiplicazione \u00e8 usato il \u00abpunto fermo\u00bb [.].\nNei computer, il punto mediano \u00e8 usato per indicate lo spazio da vari software come la videoscrittura, la grafica, il web layout, il desktop publishing, o i programmi di sviluppo software. Ci\u00f2 permette all'utente di vedere dove si trova lo spazio nel documento e quale dimensione di spazio sono usate, infatti essendo lo spazio normale, le tabulazioni e gli spazi unificatori invisibili sono indistinguibili uno dall'altro.\nInoltre, \u00e8 usato per colorare o applicare il grassetto-sottolineato-corsivo ai testi in Messenger Plus! Live (esempio: \u00b7$0,1 colora il testo di bianco, con nero).\nIn chimica, il punto mediano \u00e8 usato per separare le parti delle formule di composti addizionati, miscugli di sali o soluzioni (soprattutto gli idrati) come il rame(II) solfato pentaidrato, CuSO4\u00a0\u00b7\u00a05H2O.\nSimboli simili.\n\"Alcuni caratteri nella colonna Simbolo, presenti sopra, potrebbero non essere visualizzati correttamente in tutti i browser.\""}
{"id": "1337297", "revid": "1745361", "url": "https://it.wikipedia.org/wiki?curid=1337297", "title": "Enotro", "text": "Enotro () \u00e8 un personaggio della mitologia greca. Si trasferi nel sud dell'Italia e divenne eponimo dell'Enotria.\nGenealogia.\nFiglio di Licaone.\nNon risulta essere stato sposato o padre.\nMitologia.\nFu il pi\u00f9 giovane dei figli di Licaone ed insoddisfatto a causa della divisione del Peloponneso tra i suoi cinquanta fratelli, chiese al fratello Nittimo uomini e denaro e si trasfer\u00ec nel sud dell'Italia assieme al fratello Peucezio.\nSecondo le tradizioni greca e romana, questa fu la prima spedizione dalla Grecia per fondare una colonia ed avvenne molto prima della guerra di Troia ed il successivo viaggio di Enea.\n\u00c8 considerato l'eponimo di Oenotria (in greco: \u039f\u1f30\u03bd\u03c9\u03c4\u03c1\u03af\u03b1), dando il suo nome alle zone meridionali della penisola italiana ed agli Enotri."}
{"id": "1337299", "revid": "94902", "url": "https://it.wikipedia.org/wiki?curid=1337299", "title": "Super3", "text": ""}
{"id": "1337302", "revid": "1745361", "url": "https://it.wikipedia.org/wiki?curid=1337302", "title": "Cillene", "text": "Cillene () \u00e8 un personaggio della mitologia greca. \u00c8 una ninfa naiade delle sorgenti.\nGenealogia.\nFu moglie di Pelasgo e madre di Licaone.\nA volte \u00e8 considerata moglie dello stesso Licaone.\nMitologia.\nEponima del Monte Cillene, il pi\u00f9 alto nel territorio dell'Arcadia del nord dove nacque Ermes e forse per questo Cillene viene indicata come la sua nutrice nella prima infanzia."}
{"id": "1337307", "revid": "44638", "url": "https://it.wikipedia.org/wiki?curid=1337307", "title": "Robur Osimo", "text": ""}
{"id": "1337314", "revid": "44638", "url": "https://it.wikipedia.org/wiki?curid=1337314", "title": "Porte Garofoli Osimo", "text": ""}
{"id": "1337316", "revid": "44638", "url": "https://it.wikipedia.org/wiki?curid=1337316", "title": "Imesa Osimo", "text": ""}
{"id": "1337317", "revid": "226458", "url": "https://it.wikipedia.org/wiki?curid=1337317", "title": "Premio Wolfskehl", "text": "Il premio Wolfskehl \u00e8 un premio, indetto nel 1908 dall'industriale tedesco Paul Wolfskehl, destinato a premiare chi avesse risolto l'ultimo teorema di Fermat. Il premio era originariamente di 100.000 marchi, ma quando fu incassato nel 1996 dal matematico inglese Andrew Wiles si era molto ridotto a causa dell'inflazione. Il denaro fu affidato alla Regia Societ\u00e0 delle Scienze di Gottinga.\nQuesto premio spinse molti dilettanti a tentare una dimostrazione, che venivano generalmente inviate ai dipartimenti di matematica delle universit\u00e0, generalmente senza essere presi molto sul serio. La quantit\u00e0 di questi manoscritti divenne tale che, sebbene le regole per l'attribuzione del premio prevedessero la pubblicazione della notizia del premio ogni anno sulle principali riviste matematiche, gi\u00e0 verso la met\u00e0 del secolo questa non fu pi\u00f9 effettuata.\nVi sono varie teorie sulle motivazioni che spinsero Wolfskehl a creare questo premio. La pi\u00f9 romantica, la cui origine sembra essere il matematico Alexander Ostrowski, afferma che il premio fu creato dopo che Wolfskehl, innamorato ma non ricambiato, dopo aver deciso di suicidarsi, per ingannare il tempo cominci\u00f2 a studiare un'opera di Ernst Kummer riguardante l'ultimo teorema di Fermat. Questo studio lo assorb\u00ec tanto da far passare l'ora che aveva stabilito come suicidio; riconoscente verso la matematica, avrebbe allora deciso di destinare la maggior parte del suo patrimonio al premio. \nSecondo un'altra teoria il premio fu un pretesto per lasciare poco denaro alla moglie; un'altra ancora afferma che, essendo stato colpito da sclerosi multipla, Wolfskehl decise di studiare matematica essendo l'unica occupazione possibile una volta che fosse stato immobilizzato: il premio sarebbe stato quindi un riconoscimento verso una materia che gli aveva offerto la possibilit\u00e0 di restare attivo. Entrambe queste ipotesi sono state avanzate da Klaus Barner."}
{"id": "1337342", "revid": "125230886", "url": "https://it.wikipedia.org/wiki?curid=1337342", "title": "Just (singolo)", "text": "Just \u00e8 un singolo della band inglese dei Radiohead, pubblicato il 7 agosto 1995; \u00e8 la settima traccia del loro secondo album, \"The Bends\".\nIl frontman dei Radiohead, Thom Yorke ha scritto la canzone a proposito di un suo amico narcisista, che trapela chiaramente dalle figure retoriche adottate nel testo. Yorke ha anche dichiarato che il pezzo costituisce una sorta di sfida fra lui e Jonny Greenwood per vedere chi dei due riusciva a inserire pi\u00f9 accordi in una canzone. La canzone \u00e8 anche famosa per il particolarissimo assolo eseguito da Greenwood; il giro di chitarra \u00e8 considerato da alcuni un omaggio alla band post-punk dei Magazine, uno dei gruppi che ha pi\u00f9 influenzato l'opera dei Radiohead.\nNel Regno Unito il singolo \u00e8 uscito in due versioni, contenenti tracce differenti; i colori delle due copertine sono inveriti e la versione statunitense del singolo adotta la copertina del secondo album.\nVideoclip.\nIl video musicale relativo al singolo \u00e8 stato diretto da Jamie Thraves, scelto dalla band dopo aver visto molti suoi cortometraggi sperimentali. \u00c8 stato girato vicino a Liverpool Street Station, a Londra, e alterna spezzoni dei Radiohead che suonano la canzone in un appartamento a scene di un uomo di mezz'et\u00e0 che si sdraia in mezzo a un marciapiede. Alcuni cittadini cominciano ad adunarsi preoccupati intorno all'uomo, pensando stia male, mentre il gruppo assiste alla scena dall'appartamento in cui suona il brano. La conversazione (sottotitolata) si fa sempre pi\u00f9 accorata e finalmente l'uomo sembra deciso a rivelare il motivo per cui ha deciso di sdraiarsi in mezzo a un marciapiede; la telecamera zoomma sulla bocca dell'uomo ma le sue parole non sono sottotitolate. Quando l'inquadratura si allontana dal viso dell'uomo rivela un tappeto di persone sdraiate sul marciapiede, proprio come l'uomo in questione.\nI componenti del gruppo non hanno ancora rivelato quali fossero le parole effettivamente pronunciate dell'uomo e Jamie Thraves ha affermato che \u00abrivelare le parole smorzerebbe il loro impatto, e probabilmente farebbe venir voglia anche a voi di sdraiarvi in mezzo alla strada\u00bb. Voci di corridoio affermano che l'uomo dica \u00abdown is the new up\u00bb (\u00abil fondo \u00e8 la nuova vetta\u00bb) o \u00abRadiohead are at the window\u00bb (\u00abi Radiohead sono alla finestra\u00bb); molti sostengono che la cosa realmente importante non sia tanto il motivo per cui l'uomo si \u00e8 sdraiato sul marciapiede, ma il fatto che la folla spinga l'uomo a dir loro ci\u00f2 per cui tutti si stenderanno poi a terra, cio\u00e8 che si siano costretti da soli in quello stato (come messo in evidenza dal testo della canzone). In virt\u00f9 di questa tesi, molti sono convinti che n\u00e9 la band n\u00e9 il regista abbiano mai avuto nulla di particolare in mente da far pronunciare all'uomo, in quanto non \u00e8 quello il fulcro del video.\nRiconoscimenti.\nNel maggio del 2007, la rivista \"New Musical Express\" ha posto \"Just\" al 34\u00ba posto fra i 50 migliori inni indie di sempre."}
{"id": "1337349", "revid": "767487", "url": "https://it.wikipedia.org/wiki?curid=1337349", "title": "Zimasi", "text": "Le zimasi sono un complesso enzimatico che interviene in reazioni quali la glicolisi e la fermentazione alcolica degli zuccheri in etanolo e anidride carbonica. Appena la conversione ha luogo, la reazione tender\u00e0 gradualmente a rallentare. Questi enzimi sono presenti in natura nei lieviti.\nLe zimasi furono isolate per la prima volta dalle cellule del lievito nel 1897 per opera del chimico tedesco Eduard Buchner, che effettu\u00f2 la fermentazione non cellulare dello zucchero in laboratorio. Il chimico britannico Arthur Harden divise le zimasi in due variet\u00e0 dializzabili e non dializzabili nel 1905.\nIl termine zimasi indica anche il nome commerciale della generica miscela di enzimi pancrelipasi, un supplemento dietetico contenente gli enzimi amilasi, peptidasi e lipasi. Viene impiegato per favorire la digestione in persone che non producono abbastanza enzimi digestivi."}
{"id": "1337353", "revid": "16758", "url": "https://it.wikipedia.org/wiki?curid=1337353", "title": "Michel Favre", "text": ""}
{"id": "1337354", "revid": "81763695", "url": "https://it.wikipedia.org/wiki?curid=1337354", "title": "Protocollo connectionless", "text": "In telecomunicazioni e informatica, nell'ambito delle reti informatiche, un protocollo di rete connection-less, ossia senza connessione, si distingue per il fatto che lo scambio di dati a pacchetto tra mittente e destinatario (o destinatari) non richiede l'operazione preliminare di creazione di un circuito, fisico o virtuale, su cui instradare l'intero flusso dati in modo predeterminato e ordinato nel tempo (sequenziale).\nDescrizione.\nI protocolli \"connection-less\" (di cui due esempi tipici sono Ethernet e UDP) suddividono il flusso di dati in entit\u00e0 (frame, segmenti) che vengono instradate singolarmente in modo indipendente l'una dall'altra, senza interazioni di ritorno tra sorgente e destinatari/o (per esempio per verificare se il destinatario \u00e8 raggiungibile) e senza controllo sulla corretta sequenza temporale di inoltro.\nA differenza dei protocolli connection-oriented (ossia i protocolli che richiedono di creare un circuito predeterminato tra sorgente e destinatari prima di iniziare lo scambio di dati vero e proprio, come ad esempio il TCP), i protocolli \"connection-less\" non garantiscono quindi n\u00e9 l'effettiva consegna del singolo pacchetto n\u00e9 che i pacchetti vengano consegnati nella loro sequenza temporale corretta.\nI protocolli \"connection-less\" sono utilizzati nei casi in cui si richiede di minimizzare i ritardi o latenze di trasmissione dei pacchetti ed \u00e8 tollerata o tollerabile la perdita di qualche pacchetto, come ad esempio per la trasmissione di informazioni audio-video real-time (streaming)."}
{"id": "1337366", "revid": "1543377", "url": "https://it.wikipedia.org/wiki?curid=1337366", "title": "Capo Murro di Porco", "text": "Capo Murro di Porco \u00e8 una punta sud-orientale della Sicilia continentale che si trova nel territorio del comune di Siracusa e delimita a settentrione il golfo di Noto; il capo \u00e8 dominato da un faro militare.\nCaratteristiche fisiche.\nSi erge su un'alta scogliera a strapiombo sul mare che offre una pittoresca veduta sul golfo sottostante.\nIl tratto di mare di fronte Capo Murro di Porco fa parte dell'area marina protetta Plemmirio mentre il capo medesimo rientra nel territorio della istituenda Riserva naturale orientata Capo Murro di Porco e Penisola della Maddalena.\nStoria.\nDurante la seconda guerra mondiale al largo di \"Capo Murro di Porco\" il sommergibile \"FR 111\" era partito da Augusta, per una missione di trasporto di rifornimenti di viveri e materiali da consegnare all'isola di Lampedusa, in quel periodo rifornita solo da sottomarini a causa del predominio aereo alleato dei cieli. Durante il viaggio il sottomarino ebbe un'avaria alle linee d'asse delle eliche, per cui dovette chiedere l'autorizzazione a rientrare alla base di Augusta. A causa dell'avaria dovette navigare in superficie, per cui venne avvistato e attaccato da tre cacciabombardieri Alleati alle 14.45 del 28 febbraio 1943. Il battello mitragliato e colpito da bombe, gravemente danneggiato s'inabiss\u00f2 in breve tempo. Nell'affondamento persero la vita il comandante Celeste con altri quattro ufficiali e 18 fra sottufficiali e marinai.\nIl 24 maggio 1941 a 10 miglia dal capo fu affondato il transatlantico italiano Conte Rosso, carico di truppe italiane.\nA dicembre 2020 una foto scattata da Kevin Saragozza dell'allineamento fra Giove e Saturno sullo sfondo del faro, \u00e8 stata scelta come \"Foto del giorno\" dalla NASA per l'Astronomy Picture of the Day.\nIl complesso del faro \u00e8 stato affidato in Concessione dall'Agenzia del Demanio ad imprenditori privati."}
{"id": "1337381", "revid": "124313003", "url": "https://it.wikipedia.org/wiki?curid=1337381", "title": "Hangzhou", "text": "Hangzhou (; AFI: /), \u00e8 una citt\u00e0 della Cina; posta ad un'altitudine compresa tra 8 e 305 m s.l.m., situata presso la foce del fiume Qiantang, uno dei pochi luoghi al mondo dove \u00e8 possibile osservare il fenomeno naturale del mascheretto.\nStoria.\nHangzhou nell'antichit\u00e0 fu fra le sette capitali della Cina, nel X secolo, nel cosiddetto periodo denominato \"Cinque Dinastie e Dieci Regni\", Hangzhou era la capitale del regno di Wuyue, governato dalla dinastia Qian.\nLa citt\u00e0 fu visitata da Marco Polo e descritta ne \"Il Milione\":\nEconomia.\nCon 6.400.000 abitanti nell'area urbana e 3.931.900 nella citt\u00e0 propria, Hangzhou si presta a divenire una tra le citt\u00e0 pi\u00f9 industrializzate e all'avanguardia del mondo. Centro di sviluppo informatico, biotecnologico, tessile, dell'abbigliamento e delle telecomunicazioni, vanta ben quindici universit\u00e0 di cui otto politecnici. \u00c8 sede del colosso informatico Alibaba.\nSituata a 140\u00a0km a sud-ovest di Shanghai, sul delta del fiume Fiume Azzurro \u00e8 la citt\u00e0 principale della provincia di Zhejiang.\nLa Fiat vi costruisce i cambi della Panda.\nMonumenti e luoghi d'interesse.\nNella citt\u00e0 sono presenti molti templi tra cui il tempio buddista di Wu-sheng e quello taoista di Hsien-ying, entrambi arricchiti da affreschi del pittore Su Han-Ch'en, col tempo andati perduti.\nAltri luoghi d'interesse sono:\nIl lago dell'ovest.\nLa posizione della citt\u00e0 nei pressi del Lago dell'ovest \u00e8 ci\u00f2 che la rende famosa e meta di turismo per i cinesi. Il lago \u00e8 considerato un prototipo di bellezza paesaggistica ed \u00e8 citato in innumerevoli testi di poeti cinesi. La leggenda narra che sia stato generato dalla caduta di una perla della via lattea.\n\u00c8 poco profondo, in media 1,8\u00a0m, ha un perimetro di circa 12\u00a0km ed un'estensione di 5,6\u00a0km\u00b2.\nIl lago \u00e8 suddiviso in tre porzioni da due dighe che servono a regolare l'afflusso delle acque provenienti dalle colline circostanti: la diga a nord si chiama Baidi, che parte dalla riva di nord-est e arriva sull'Isola Gushan, mentre quella ad ovest si chiama Sudi e divide il lago da nord a sud. La prima si pu\u00f2 percorrere anche in auto, mentre la seconda solo a piedi o in bicicletta.\nNel lago vi sono 4 isole. La pi\u00f9 importante si chiama Gushan (Collina Solitaria), sulla quale si trova \"il Padiglione per Ammirare il Lago\" che fu costruito nel 1699 per l'imperatore Kangxi per poter ammirare il paesaggio, questo luogo si chiama \"La luna autunnale sul lago tranquillo\". Sull'isola, sul lato meridionale si trova \"il Padiglione d'Autunno sul lago placido\", edificio di fine d'epoca Qing, uno degli scorci pi\u00f9 ameni del lago.\nNella parte meridionale del lago vi \u00e8 la Piccola Isola delle Fate (Xiaoyingzhou), isola artificiale, realizzata con terra dragata dal lago stesso nel 1607. \u00c8 a forma di atollo ed al suo interno c'\u00e8 un piccolo lago, a questo riguardo c'\u00e8 un detto cinese: \"nel lago c'\u00e8 un'isola, nell'isola c'\u00e8 un lago\".\nSi pu\u00f2 godere di un'ottima vista sul lago e sui verdi monti circostanti dalla Pagoda Leifeng, situata su una collina presso il lago.\nDal 2012 l'Hangzhou West Lake \u00e8 stato inserito nel World Heritage (patrimonio mondiale dell'umanit\u00e0)\nIl Tempio del Ritiro Spirituale.\nFu fondato nel 326 d.C. da un monaco buddhista di origine indiana (Hui Li) ed \u00e8 uno dei monasteri pi\u00f9 famosi della Cina. Purtroppo \u00e8 stato oggetto di innumerevoli distruzioni, delle quali la pi\u00f9 deleteria fu quella avvenuta durante la rivolta dei Taiping nel 1861. La sola parte del tempio sfuggita alla distruzione \u00e8 la sala costruita nel 1661 per ospitare le statue dei 500 discepoli del Buddha, le cui le statue andarono perdute durante un incendio nel 1936. Le due parti principali sono il Tempio dei Guardiani Celesti e la Grande Sala del Buddha. La maggior parte delle statue presenti sono copie del XX. secolo.\nStatua di Marco Polo.\nNella sua piazza principale troneggia la statua di Marco Polo, che visit\u00f2 la citt\u00e0 intorno al 1276.\nLa Pagoda delle Sei Armonie.\n\u00c8 uno dei monumenti pi\u00f9 noti di Hangzhou. La pagoda, com'\u00e8 oggi, \u00e8 costituita da una parte interna in mattoni, alta tredici piani, di cui sette in mattoni e la restante parte in legno. \u00c8 alta circa 60\u00a0m e ha pianta ottagonale. La prima costruzione risale al 970 d.C. e pare che avesse un'altezza di 150\u00a0m, forse serviva da faro per la navigazione sul fiume Qiantang. Nel 1121 un incendio la distrusse e nel 1153 fu ricostruita in laterizio. L'edificio esterno di legno fu aggiunto solo nel 1899.\nUna particolarit\u00e0 di questa pagoda \u00e8 la presenza di 104 campanelle, una per ogni angolo del tetto di ogni piano (8 angoli * 13 piani = 104 campanelle), che suonano non appena si alza un alito di vento.\nLa tomba del generale Yue Fei.\nIl generale fu il comandante delle truppe dei Song del sud che affront\u00f2 coraggiosamente gli invasori Jin. Fu tradito da un generale invidioso, con la complicit\u00e0 della moglie e di alcuni notabili e venne ucciso nel 1142; dopo una ventina d'anni ne fu riabilitata la memoria ed in suo onore furono costruite due tombe e successivamente un tempio funerario. Il generale Yue Fei \u00e8 diventato il simbolo della resistenza contro le aggressioni straniere e per questo \u00e8 considerato una figura di riferimento anche dal Partito Comunista. All'entrata del tempio sono poste quattro statue che rappresentano i traditori inginocchiati, un tempo vi era l'abitudine di sputare sulle statue.\nIl Picco Venuto in Volo.\nA sud del Tempio del Ritiro Spirituale, separata da un piccolo torrente, si trova una collinetta alta 168\u00a0m detta Il Picco Venuto in Volo. Questo perch\u00e9 quando il monaco Hui Li la vide per la prima volta la trov\u00f2 identica ad un picco sacro di un monte indiano e si convinse che fosse arrivato in volo dall'India fino a l\u00ec.\nIl fianco della collina \u00e8 cosparso di nicchie e grotte scavate nelle pareti contenenti 338 statue di Buddha, Bodhisattva e altre figure buddiste scolpite nella roccia nel periodo tra il X e il XIV secolo, si tratta di una delle pi\u00f9 importanti raccolte di sculture in pietra della Cina. Tra le pi\u00f9 rilevanti vi \u00e8 la statua del Buddha sorridente (XIV secolo circa).\nInfrastrutture e trasporti.\nLa citt\u00e0 \u00e8 raggiungibile via aerea con l'Aeroporto di Hangzhou-Xiaoshan, con la ferrovia con la Stazione di Hangzhou Est e la Stazione Hangzhou, raggiunte dal 26 ottobre 2010 dall'alta velocit\u00e0 dei treni CRH 380A(L), CRH 380B(L) e CRH380CL.\nNella citt\u00e0 \u00e8 presente la Metropolitana di Hangzhou con tre linee, una rete di autobus ed un servizio di bike sharing.\nHa un piccolo porto fluviale.\nAmministrazione.\nGemellaggi.\nHangzhou \u00e8 gemellata con le seguenti citt\u00e0:"}
{"id": "1337386", "revid": "450695", "url": "https://it.wikipedia.org/wiki?curid=1337386", "title": "Termocucina", "text": "La termocucina \u00e8 un generatore di calore a combustibile solido con scambiatore ad acqua incorporato, per il riscaldamento domestico e per la cottura dei cibi in alternativa o semplicemente affiancato agli impianti tradizionali (gasolio, GPL, metano), con il vantaggio di offrire risparmio economico e tutela ambientale.\nCon la semplice immissione di legna da ardere, il sistema contribuisce al riscaldamento della casa e al contempo permette la cottura dei cibi attraverso le piastre riscaldate dalla fiamma prodotta. "}
{"id": "1337390", "revid": "18323", "url": "https://it.wikipedia.org/wiki?curid=1337390", "title": "Bitter CD", "text": "La CD \u00e8 un'autovettura prodotta dalla Bitter tra il 1973 ed il 1979 in 395 esemplari.\nSviluppo.\nNel 1969 la Opel aveva presentato, al Salone dell'automobile di Francoforte il prototipo \"Style CD\", basato sul pianale accorciato della sua ammiraglia Diplomat (una grossa berlina a trazione posteriore equipaggiata con un motore V8 di origine Chevrolet). Il favorevole accoglimento del prototipo da parte del pubblico indusse il management della casa a considerare la possibilit\u00e0 di produrla in serie. Considerazioni d'ordine economico per\u00f2 consigliarono l'accantonamento del progetto.\nL'anno successivo la Frua present\u00f2 una sua interpretazione della \"Style CD\", partendo dal medesimo telaio monoscocca.\nProprio di quest'ultima versione Erich Bitter acquist\u00f2 i diritti di produzione, affidando a Frua il compito di renderla pi\u00f9 pratica e meglio industrializzabile. Cos\u00ec nel 1973 venne presentata presso il salone automobilistico di Francoforte l'elegante (ma la somiglianza con la Maserati Ghibli era imbarazzante) coup\u00e9 fastback Bitter \"CD\".\nLa produzione doveva ammontare a duecento vetture annue, ma la crisi petrolifera non permise al progetto di decollare.\nTecnica.\nTecnicamente la nuova coup\u00e9 derivava completamente, salvo l'accorciamento del pianale, dalla Opel \"Diplomat\". Oltre al pianale e al motore V8 di 5,4 litri (alimentato con un grosso carburatore Holley quadricorpo) da 230\u00a0CV, la \"CD\" conservava il retrotreno a ponte De Dion con dischi posteriori \"entrobordo\" e la trasmissione automatica \"Hydramatic\" a 3 rapporti (in alternativa c'era anche un cambio manuale a 4 rapporti) dell'ammiraglia Opel.\nGli interni, pur facendo largo utilizzo di componentistica di grande serie (proveniente, principalmente da modelli Opel), erano riccamente rifiniti, con rivestimenti in pelle particolarmente estesi (sedili, pannelli porta e plancia).\nDato che Bitter non disponeva di sufficienti capitali per impiantare una propria fabbrica s'affid\u00f2, per l'assemblaggio, alla carrozzeria Baur di Stoccarda.\nRimase in produzione, senza modifiche, fino al 1979. Venne sostituita dalla SC.\nEvoluzione.\nNel 2003 venne presentata la CD II. Era basata principalmente sulla meccanica della Holden Monaro, con cui condivideva il telaio in acciaio e motore Chevrolet LS1 90\u00ba V8. L'impianto frenante era costituito da quattro freni a disco ventilati abbinati al sistema ABS. Il cambio che gestiva il propulsore era un Hydramatic 4L60 a 4 velocit\u00e0 automatico."}
{"id": "1337391", "revid": "228587", "url": "https://it.wikipedia.org/wiki?curid=1337391", "title": "Endorsement", "text": ""}
{"id": "1337392", "revid": "1543377", "url": "https://it.wikipedia.org/wiki?curid=1337392", "title": "Federazione calcistica della Moldavia", "text": "La Federazione moldava di calcio (in rumeno \"Federa\u0163ia Moldoveneasc\u0103 de Fotbal\"), nota anche con l'acronimo FMF, \u00e8 l'organismo che controlla il calcio in Moldavia.\nSi occupa dell'organizzazione del campionato locale e pone sotto la propria egida la nazionale di calcio. Ha sede nella capitale Chi\u0219in\u0103u."}
{"id": "1337394", "revid": "63760", "url": "https://it.wikipedia.org/wiki?curid=1337394", "title": "Gusle", "text": ""}
{"id": "1337395", "revid": "110157", "url": "https://it.wikipedia.org/wiki?curid=1337395", "title": "Absolution for Idiots and Addicts", "text": "Absolution for Idiots and Addicts \u00e8 un EP promozionale pubblicato nel 2006 dal gruppo ska punk statunitense Less Than Jake prima dell'uscita del successivo album di studio, \"In with the Out Crowd\". Questo EP contiene due tracce pubblicate nel disco completo (\"Overrated\" e \"Rest of My Life\") e due successivamente non incluse (\"We, the Uninspired\" e \"Negative Sides of Optimistic Eyes\"). \u00c8 stato pubblicato il 14 marzo 2006, in vendita su iTunes ed in negozi di musica indipendente."}
{"id": "1337396", "revid": "120619145", "url": "https://it.wikipedia.org/wiki?curid=1337396", "title": "Jo\u00e3o Pessoa", "text": "Jo\u00e3o Pessoa \u00e8 un comune del Brasile, capitale dello Stato del Para\u00edba, parte della mesoregione della Zona da Mata Paraibana e della microregione di Jo\u00e3o Pessoa.\nNel territorio comunale c'\u00e8 il punto pi\u00f9 orientale di tutto il Brasile, nonch\u00e9 di tutte le Americhe, la Punta di Seixas.\nStoria.\nFondata nel 1585 dall'imperatore Davi Reyner Ferreira Pessoa, \u00e8 nota come la terza citt\u00e0 pi\u00f9 antica di tutto il Brasile.\nIl suo nome \u00e8 un omaggio al politico paraibano Jo\u00e3o Pessoa assassinato nel 1930 quando era presidente dello Stato e concorreva a diventare vicepresidente di Get\u00falio Vargas.\nLa citt\u00e0 ha circa di spiagge che, insieme alle architetture barocche e coloniali della parte pi\u00f9 vecchia del centro cittadino, esercitano un grande richiamo e fanno del turismo una delle principali voci dell'economia locale."}
{"id": "1337398", "revid": "599013", "url": "https://it.wikipedia.org/wiki?curid=1337398", "title": "Ftc", "text": ""}
{"id": "1337400", "revid": "729019", "url": "https://it.wikipedia.org/wiki?curid=1337400", "title": "Stazione di Nocera Superiore", "text": "La stazione di Nocera Superiore \u00e8 una stazione ferroviaria ubicata sulla linea Napoli-Salerno e posta a servizio della citt\u00e0 di Nocera Superiore.\nL'impianto si trova nel centro della cittadina, fra le stazioni di Nocera Inferiore e Cava de' Tirreni.\nCaratteristiche.\nLa stazione \u00e8 situata sulla tratta storica, ossia quella tratta che veniva utilizzata da tutti i treni prima della creazione della galleria di Santa Lucia che unisce direttamente la stazione di Nocera Inferiore con Salerno, riducendo il tempo di percorrenza.\nLo scalo \u00e8 dotato di due binari passanti muniti di banchine e uniti tra loro tramite sottopassaggio. \u00c8 presente anche un fabbricato viaggiatori, inutilizzato se non per una piccola sala d'attesa.\nTraffico.\nLa stazione \u00e8 servita dai treni regionali per Salerno o Nocera Inferiore e i metropolitani da e per Napoli Campi Flegrei, i quali percorrono anche la linea 2 della metropolitana di Napoli.\nServizi.\nLa stazione dispone di:\nCollegamenti esterni.\nLa stazione di Nocera Superiore"}
{"id": "1337403", "revid": "287204", "url": "https://it.wikipedia.org/wiki?curid=1337403", "title": "Virtain Perinnekyla", "text": ""}
{"id": "1337406", "revid": "741067", "url": "https://it.wikipedia.org/wiki?curid=1337406", "title": "Warner Bentivegna", "text": "Biografia.\nDiplomatosi all'Accademia nazionale d'arte drammatica di Roma, inizia la carriera con la compagnia di Renzo Ricci e Eva Magni (\"La casa della notte\" di Thierry Maulnier, \"Sei personaggi in cerca d'autore\" di Luigi Pirandello, \"Il primo uomo\" di Eugene O'Neill, \"Il regno\" di Sem Benelli).\nLa stagione successiva \u00e8 allo Stabile di Genova con Enrico Maria Salerno (\"Mariti\" di Achille Torelli, \"Ondine\" di Jean Giraudoux, \"Ivanov\" di Anton \u010cechov, \"Oreste\" di Vittorio Alfieri).\nDebutta in televisione a fianco di Andreina Pagnani in \"Un mese in campagna\" di Ivan Turgenev. Seguiranno \"L'avaro\" di Moli\u00e8re con Sergio Tofano, \"Come le foglie\" di Giuseppe Giacosa con Sarah Ferrati, \"Umiliati e offesi\" di F\u00ebdor Dostoevskij con Enrico Maria Salerno e Anna Maria Guarnieri.\nQui lo nota Giorgio Strehler che lo vuole al Piccolo Teatro di Milano per \"Platonov\" di Anton \u010cechov con Sarah Ferrati, Tino Carraro, Valentina Cortese, Tino Buazzelli. Sempre con il Piccolo Teatro di Milano e la regia di Strehler partecipa a quell'\"Arlecchino servitore di due padroni\" interpretato da Marcello Moretti, che lo porter\u00e0 in una lunga tourn\u00e9e attraverso gli Stati Uniti d'America e l'allora Unione Sovietica.\nDi ritorno, il commediografo e sceneggiatore Federico Zardi gli offre di partecipare alla riduzione in sceneggiato televisivo affidato a Edmo Fenoglio de \"I Giacobini\". Il suo ruolo sar\u00e0 quello di Saint Just a fianco di Serge Reggiani.\nCos\u00ec far\u00e0 Anton Giulio Majano che lo impegna come protagonista di \"Una tragedia americana\", con Virna Lisi, Lilla Brignone e Luigi Vannucchi. Subito dopo sar\u00e0 nuovamente protagonista, questa volta de \"Il giocatore\", sceneggiato diretto da Edmo Fenoglio, sul soggetto dell'omonimo romanzo di F\u00ebdor Dostoevskij. In questi anni diventa molto popolare, piace molto al pubblico femminile e i comici ne fanno la parodia in televisione.\nMa torna sempre al teatro, sua autentica passione.\nForma compagnia con Alida Valli per \"Il sole e la luna\" di Guglielmo Biraghi e poi con Lea Padovani per apparire all'Olimpico di Vicenza, protagonista di \"Ruy Blas\" di Victor Hugo, spettacoli che saranno portati in lunghe \"tourn\u00e9e\" attraverso i vari teatri italiani.\nDa qui, come cita la voce a lui dedicata nell\"'Enciclopedia dello Spettacolo\", tra teatro e televisione si cimenta in un'intensa attivit\u00e0 in un repertorio che spazia da Eugene O'Neill a Moli\u00e8re a Tennessee Williams. Con la regia di Luca Ronconi partecipa a \"Spettri\" di Henrik Ibsen per il Festival dei Due Mondi di Spoleto. Per la regia di Giancarlo Cobelli partecipa ai \"Sei personaggi in cerca d'autore\" con Turi Ferro e Carla Gravina, e sempre con Giancarlo Cobelli e Corrado Pani a \"L'impostore\" di Carlo Goldoni.\nIn seguito, lo richiama Luca Ronconi per \"Le due commedie in commedia\" di Giovan Battista Andreini e per \"La commedia della seduzione\" di Arthur Schnitzler. Ancora con Ronconi, per il Teatro Greco di Siracusa e il Piccolo di Milano \u00e8 nelle \"Baccanti\" di Euripide. Prosegue, chiamato dal Teatro Stabile di Torino, con \"La Peste\" di Albert Camus, per la regia di Claudio Longhi, con Franco Branciaroli e Massimo Popolizio. In particolare, per la sua interpretazione di Padre Paneloux, riceve il prestigioso premio dell'Associazione Nazionale dei Critici di Teatro che lo definisce, alla fine di una complessa motivazione \"... la figura, corretta, del grande attore come ce lo siamo sempre immaginato\".\nNel 2007 ha partecipato per il Teatro stabile del Veneto a \"Una delle ultime sere di carnevale\" di Carlo Goldoni, per il quale gli \u00e8 stato conferito il \"Premio Randone per la Scena\" con la motivazione, tra l'altro, \"per la sua straordinaria interpretazione del personaggio di Zamaria\".\nMuore a Roma, dopo una breve malattia, il 6 dicembre 2008 a 77 anni.\nTelevisione.\nInoltre nel 1961 ha partecipato con Ilaria Occhini e Federica Ranchi alla rubrica pubblicitaria televisiva \"Carosello\" pubblicizzando il Bagno schiuma Pino Silvrstre Vidal della Vidal."}
{"id": "1337411", "revid": "767487", "url": "https://it.wikipedia.org/wiki?curid=1337411", "title": "Cammina, non correre", "text": "Cammina, non correre (\"Walk Don't Run\") \u00e8 un film del 1966 diretto da Charles Walters. \u00c8 l'ultimo film di Cary Grant che, dopo oltre trent'anni di carriera cinematografica ed interpretando un ruolo inconsueto e non privo di autoironia, a 62 anni si conged\u00f2 definitivamente dal grande schermo, divenuto neo sposo di Dyan Cannon e subito padre della sua unica figlia.\nTrama.\nSir William Rutland, facoltoso uomo d'affari inglese, si reca a Tokyo per motivi di lavoro durante le Olimpiadi del 1964, ma non riesce a trovare alloggio in nessun albergo. Neanche all'ambasciata britannica riescono ad aiutarlo, ma un avviso lasciato su una bacheca lo porta a casa di Christine Easton, una bella ma algida ragazza inglese, in cerca di una coinquilina con cui dividere il proprio appartamento. Vincendo la diffidenza e la ritrosia di Christine, che avrebbe preferito ospitare una donna, Rutland si fa accettare e - a sua volta - subaffitta met\u00e0 della propria stanza a Steve Davis, un atleta fondista americano giunto nella capitale giapponese prima della data stabilita, allo scopo di visitare la citt\u00e0 e che sir William trova subito simpatico perch\u00e9 gli ricorda lui da giovane.\nL'insolito trio si trova via via coinvolto in schermaglie sentimentali e in divertenti situazioni di convivenza forzata, complicate dal fatto che Christine \u00e8 fidanzata con Julius Haversack, un noioso dipendente dell'ambasciata britannica. Alla fine il timido e impacciato atleta americano grazie anche agli incoraggiamenti di Sir William riuscir\u00e0 a dichiarare il suo amore alla bella ragazza.\nNote.\nQuesto film \u00e8 un remake della pellicola in bianco e nero \"Molta brigata vita beata\" (1943) di George Stevens, che ebbe maggior successo del rifacimento."}
{"id": "1337424", "revid": "767487", "url": "https://it.wikipedia.org/wiki?curid=1337424", "title": "The Practice", "text": ""}
{"id": "1337428", "revid": "767487", "url": "https://it.wikipedia.org/wiki?curid=1337428", "title": "Le due tigri (film)", "text": "Le due tigri \u00e8 un film del 1941 diretto dal regista Giorgio Simonelli, unica pellicola tratta dal romanzo omonimo di Emilio Salgari.\nTrama.\nLa figlia di Tremal-Naik \u00e8 stata rapita dai thugs e in suo soccorso arrivano dall'isola di Mompracem Sandokan, Yanez e i tigrotti. Grazie anche all'aiuto di Surama, anch'essa rapita da bambina, riescono a trovare il covo della setta e distruggerlo.\nDistribuzione.\nLa pellicola raggiunse le sale cinematografiche italiane il 29 novembre del 1941."}
{"id": "1337438", "revid": "120018507", "url": "https://it.wikipedia.org/wiki?curid=1337438", "title": "Tom Jager", "text": "Vincitore di due titoli olimpici e di quattro titoli mondiali. Ha ritoccato sei volte il limite mondiale dei 50\u00a0m sl fino a portarlo a 21\"81 il 24 marzo 1990 a Nashville. La prestazione sar\u00e0 battuta dieci anni pi\u00f9 tardi a Mosca, il 16 giugno 2000 da Aleksandr Popov.\n\u00c8 stato inserito tra i Membri dell'International Swimming Hall of Fame nel 2001."}
{"id": "1337443", "revid": "22475", "url": "https://it.wikipedia.org/wiki?curid=1337443", "title": "Bins", "text": "Un bins (o agri-bins o cassa-pallet) \u00e8 un contenitore impilabile ad uso agricolo adibito a stoccaggio, trasporto e conservazione in celle frigorifere dei prodotti ortofrutticoli. Pu\u00f2 avere dimensioni variabili da medie a grandi e pu\u00f2 essere fatto di legno o di materiale plastico rigido (polietilene ad alta densit\u00e0/HDPE), con pareti laterali a gabbia per permettere l'aerazione del contenuto.\nL'altezza delle pareti non supera mai il metro, in modo che il contenuto non possa essere disposto in un numero di strati tale da causare, per pressione, l'ammaccamento delle unit\u00e0 poste al livello inferiore. La base pu\u00f2 essere di forma quadrata, ma pi\u00f9 spesso \u00e8 rettangolare, con misure compatibili con quelle del pallet europeo/EUR, per poter impilare i cassoni su pallet e movimentarli con transpallet e con carrello elevatore a forcella. \nIl nome \"bins\" \u00e8 un prestito linguistico dall'inglese; in italiano si \u00e8 consolidato come invariabile con la \"s\" finale (corrispondente alla forma plurale inglese) anche quando usato al singolare."}
